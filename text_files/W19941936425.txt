Ligningsvejledningens bindende virkning - Ligningsvejledningens bindende  

 virkning for skattemyndighederne og skatteydernes mulighed for at støtte ret  

 på  

 denne Ligningsvejledningen udarbejdes af Told- og  

 Skattestyrelsen, men indeholder samtidig forskrifter, der er godkendt af  

 Ligningsrådet, f.eks. de særlige ligningsanvisninger, der er omhandlet i  

 skattestyrelseslovens § 13, stk. 2 og stk. 3. Af forordet til  

 Ligningsvejledningen for 1992 og tidligere år fremgår, at den retter sig mod  

 skattemyndighederne og »har til formål at være en hjælp - en håndbog - i det  

 praktiske ligningsarbejde«, og at den »giver udtryk for Told- og  

 Skattestyrelsens opfattelse af gældende praksis og skal i almindelighed  

 følges  

 af hensyn til kravet i skattestyrelseslovens § 12 om, at ligningen skal være  

 ensartet over hele landet«.
I tilslutning hertil hedder det i Ligningsrådets  

 ligningsplan for 1992, at Ligningsvejledningen »giver udtryk for Told- og  

 Skattestyrelsens opfattelse af gældende ret og skal i almindelighed følges af  

 skattemyndighederne.
De anvisninger, der er vedtaget af Ligningsrådet, er  

 indarbejdet i Ligningsvejledningen.
Disse skal lægges til grund ved  

 ligningen.« At Ligningsrådets anvisninger er direkte  

 bindende for de lokale skattemyndigheder, dvs. de kommunale skattemyndigheder  

 og skatteankenævnene, fremgår udtrykkeligt af skattestyrelseslovens § 13,  

 stk.  

 3. Der vil nedenfor blive redegjort for, hvad denne bindende virkning betyder  

 for borgernes mulighed for at kunne støtte egentlige retskrav på  

 Ligningsrådets  

 anvisninger også i forholdet til Landsskatteretten og domstolene, der som  

 udgangspunkt er frit stillede i forhold til Ligningsrådets anvisninger.
 Hvad angår Ligningsvejledningens øvrige indhold  

 findes ikke et udtrykkeligt lovgrundlag for en tilsvarende bindende virkning,  

 men det fremgår af skattestyrelseslovens § 12, stk. 1, at den centrale told-  

 og  

 skatteforvaltning skal føre tilsyn med, at skatteansættelser af indkomst og  

 formue sker på behørig og ensartet måde over hele landet.
De lovgivningsbestemte metoder til at udføre  

 dette tilsyn er de allerede nævnte anvisninger, udarbejdelse af  

 ligningsplaner  

 og særlige direktiver for ligningsarbejdet samt de revisionsbeføjelser, der  

 fremgår af skattestyrelseslovens § 14. Ligningsvejledningen må ses som et  

 supplement til udførelsen af dette tilsyn, og der vil nedenfor blive  

 redegjort  

 for, i hvilket omfang det kan lægges til grund, at de dele af  

 Ligningsvejledningen, der ikke er særskilt godkendt af Ligningsrådet, er  

 direkte bindende for de øvrige myndigheder på skatteområdet.
Undersøgelsen  

 heraf har ingen selvstændig betydning for det altovervejende antal tilfælde,  

 hvor der ikke er nogen konflikt mellem Ligningsvejledningens indhold og disse  

 myndigheders opfattelse af gældende ret.
Men i det omfang, der på trods af en  

 sådan konflikt alligevel måtte være tale om en direkte bindende virkning, vil  

 der, ligesom i forbindelse med Ligningsrådets anvisninger, blive redegjort  

 for,  

 om borgerne som en afledet virkning kan støtte egentlige retskrav på  

 Ligningsvejledningens udsagn.
En sådan afledet virkning vil i givet fald for  

 det første være baseret på den almindelige forvaltningsretlige  

 lighedsgrundsætning, hvorefter borgere med ensartede forhold skal behandles  

 ens.
Da Ligningsvejledningen først udgives efter  

 udløbet af det indkomstår, den gælder for, vil en afledet retsvirkning  

 baseret  

 på lighedsgrundsætningen isoleret set betyde, at en borger, der har  

 disponeret  

 i tillid til forudgående års udsagn i Ligningsvejledningen, ikke vil kunne  

 støtte ret på et sådant udsagn, hvis udsagnet skærpes i den seneste  

 Ligningsvejledning.
I den situation vil lighedsgrundsætningen netop medføre,  

 at  

 alle skatteydere skal lignes i henhold til det skærpede udsagn, forudsat det  

 antages, at Ligningsvejledningen binder de lignende myndigheder.
 Det vil derfor yderligere blive undersøgt, i  

 hvilket omfang en borger, der disponerer i tillid til det senest kendte  

 udsagn  

 i Ligningsvejledningen, herunder Ligningsrådets anvisninger, kan opnå  

 retsbeskyttelse i ovennævnte konfliktsituationer, såvel i forhold til de  

 kommunale skattemyndigheder som i forhold til skatteankenævnene,  

 Landsskatteretten og domstolene.
 Da Ligningsvejledningens retskildeværdi skal ses  

 i lyset af grundlæggende forvaltningsretlige principper om cirkulærer og  

 andre  

 administrative forskrifter, vil disse principper først blive gennem gået.
1. Generelt om cirkulærer og administrative  

 forskrifter Administrative forskrifter, der ikke har  

 særskilt hjemmel i lovgivningen, vil kun binde myndigheder, der er direkte  

 underordnede i forhold til den udstedende myndighed.
Hvis der er tale om en  

 sådan bindende virkning, vil den administrative forskrift blive betegnet som  

 en  

 generel tjenestebefaling.
Et sådant over/underordnelsesforhold eksisterer for  

 eksempel mellem centrale og lokale statslige myndigheder, men ikke mellem  

 statslige og kommunale myndigheder, jf.
Preben Espersen, De kommunale  

 beslutninger, s. 133, og heller ikke mellem statslige myndigheder og  

 kollektive  

 nævn og råd, i hvert fald ikke når der er tale om ankeorganer, jf.
Bent  

 Christensen, Nævn og råd, s. 198 øverst.
Som følge heraf anses ministerielle cirkulærer,  

 der ikke har særskilt hjemmel, alene for bindende for kommuner og nævn og råd  

 i  

 det omfang, cirkulæret genfortæller selve indholdet af en lov samt gengiver  

 dennes forarbejder.
Derimod vil de dele af cirkulæret, der i øvrigt søger at  

 udfylde lovens rammer ved fortolkning og skønsudøvelse, ikke være bindende,  

 jf.  

 Bent Christensen, Forvaltningens opgaver og organisation, s. 52 og s. 183,  

 Juridisk Grundbog 2, 1989, s. 132-133, Forvaltningsret, Almindelige emner, s.  

 137-138 og Poul Andersen, Dansk Forvaltningsret, s. 52.
Selv om der ofte vil være tvivl om, i hvilket  

 omfang et cirkulære er henholdsvis bindende eller vejledende, vil de  

 relevante  

 myndigheder i praksis som hovedregel rette sig efter det, specielt hvis den  

 cirkulæreudstedende myndighed har adgang til at korrigere afgørelser, der  

 træffes i modstrid med cirkulæret.
En sådan korrektionsadgang vil dog normalt  

 kun blive udnyttet i mere oplagte tilfælde af modstrid, hvilket understreger,  

 at udgangspunktet er, at de vejledende dele af et cirkulære ikke er bindende.  

 Den uforbindende virkning betyder også, at de myndigheder, cirkulæret  

 henvender  

 sig til, er frit stillede, hvis det kan lægges til grund, at cirkulærets  

 indhold ikke er i overensstemmelse med den domspraksis eller administrative  

 praksis, der måtte have dannet sig efter cirkulærets udstedelse.
Det kan  

 således konkluderes, at bortset fra tilfælde, hvor der findes særlig hjemmel  

 til at udstede tjenestebefalinger, vil den eventuelle bindende virkning ikke  

 afhænge af cirkulæret i sig selv, men derimod af de i øvrigt eksisterende  

 retskilder.
Der kan dog som en afledningseffekt blive tale om en selvstændig  

 bindende virkning af et cirkulære, nemlig i det omfang, det må lægges til  

 grund,  

 at indholdet af et cirkulære ikke kan fraviges til ugunst for borgerne.
I den forbindelse er udgangspunktet klart, at  

 cirkulærer, vejledninger og tjenestebefalinger kun henvender sig til andre  

 myndigheder, således at der ikke bliver tale om umiddelbare retsvirkninger i  

 forhold til borgerne.
Ganske vist kan en borger blive udsat for den  

 middelbare  

 retsvirkning, at han indtil videre er nødt til at efterkomme en  

 forvaltningsafgørelse, der er truffet i henhold til et cirkulære eller en  

 tjenestebefaling, men i forbindelse med rekurs og eventuel domsstolsprøvelse  

 vil cirkulæret/tjenestebefalingen ikke udgøre en retskilde i forhold til  

 borgeren, jf.
Forvaltningsret, Almindelige emner, s. 85 og s. 142, Alf Ross,  

 Dansk Statsforfatningsret II, s. 504, Max Sørensen, Statsforfatningsret, s.  

 213-214 og Poul Andersen, Dansk Forvaltningsret, s. 47. Dette udelukker dog  

 ikke, at en borger i et vist omfang vil kunne støtte ret på indholdet af en  

 administrativ forskrift, der kun henvender sig til myndighederne, jf. dommen  

 UfR 1965, s. 399 H, der omtales nærmere nedenfor under afsnit 3.
I den forvaltningsretlige litteratur har der  

 været delte meninger om dette spørgsmål.
Poul Andersen skriver i Dansk  

 Forvaltningsret på s. 56, at »det er en almindelig opfattelse, at  

 tjenestebefalinger ikke skaber rettigheder for borgerne.« I Max Sørensens  

 Statsforfatningsret, hedder det på s. 213-214, at »generelle  

 tjenestebefalinger  

 undertiden kan få retsvirkninger direkte i forhold til borgerne, i hvert fald  

 således at de kan påberåbes som hjemmel for rettigheder over for en  

 administrativ myndighed.« Alf Ross skriver i Dansk Statsforfatningsret II,  

 s. 505 i relation til borgernes mulighed for at støtte ret på interne  

 administrative forskrifter, at han ikke vil »finde det usandsynligt, at  

 udviklingen skulle gå i retning af at anerkende et egentligt retskrav.« Claus  

 Haagen Jensen skriver i Forvaltningsret, Almindelige emner, s. 143, at »det  

 antages sædvanligvis som den almindelige regel, at borgeren ikke umiddelbart  

 kan støtte ret på en tjenestebefaling.
Samtidig tages dog mere eller mindre  

 præcist forbehold om, at borgerne eventuelt i visse situationer kan basere et  

 egentligt retskrav på en tjenestebefaling.« I Juridisk Grundbog III 1975 hedder det på s.  

 663-664 som en kommentar til dommen, UfR 1965, s 399 H, omtalt nærmere under  

 afsnit 3, at »det er hermed tilkendegivet, at forvaltningsanordningen ikke er  

 uden betydning som retsgrundlag for den enkelte skatteyder, uanset at den  

 umiddelbart kun er rettet til den eller de underordnede myndigheder.« 2. Ligningsvejledningens bindende virkning for  

 skattemyndighederne Som omtalt i indledningen findes ikke et  

 særskilt lovgrundlag for Ligningsvejledningen, der således som udgangspunkt  

 har  

 samme status som de administrative forskrifter og cirkulærer, der er omtalt  

 under afsnit 1. Da hverken de kommunale ligningsmyndigheder,  

 skatteankenævnene  

 eller Landsskatteretten i forvaltningsretlig henseende kan anses for  

 underordnede i forhold til Skatteministeriet, vil Ligningsvejledningen  

 hverken  

 helt eller delvist kunne binde disse myndigheder i kraft af at være en  

 tjenestebefaling rettet til en underordnet myndighed.
En eventuel bindende  

 virkning vil derfor bero på, om der findes særlig hjemmel herfor.
Uanset at  

 Ligningsvejledningen som sådan ikke udstedes med hjemmel i lov, findes der  

 imidlertid i skattestyrelseslovens §§ 12-14 og §§ 18-19 en række beføjelser  

 for  

 Styrelsen og Ligningsrådet i forhold til de lokale skattemyndigheder.
 Det gælder først og fremmest Ligningsrådets  

 anvisninger, der i henhold til skattestyrelseslovens § 13, stk. 2, er  

 bindende  

 for de lokale skattemyndigheder, det vil sige de kommunale  

 ligningsmyndigheder  

 og skatteankenævnene.
Selv om disse anvisninger i  

 skattestyrelseslovens § 13, stk. 2, er betegnet som vedrørende den formelle  

 fremgangsmåde og tilrettelæggelsen og gennemførelsen af selve ligningen, har  

 disse anvisninger siden landsskatteretsloven fra 1938 også indeholdt  

 direktiver  

 om indholdet af materielle regler, for eksempel reguleringer af standardskøn  

 og  

 specielle fradrag.
I henhold til bemærkningerne til den seneste  

 skattestyrelseslov fra 1989 er der ikke tilsigtet ændringer herom.
Der  

 eksisterer således ikke nogen fast defineret grænse for, hvad der kan  

 medtages  

 i Ligningsrådets anvisninger.
Det kan derfor lægges til grund, at i det omfang  

 Ligningsvejledningen måtte indeholde retningslinjer, der særskilt har været  

 forelagt og er godkendt af Ligningsrådet, vil dette være bindende for  

 ligningsmyndighederne og skatteankenævnene, medmindre indholdet måtte være i  

 direkte modstrid med eller føre til resultater, der er i åbenbar strid med  

 loven, jf. højesteretsdommer P.
Spleth i UfR 1965 B. s. 252, 2. spalte samt  

 Poul Andersen, Dansk Forvaltningsret, 5. udgave, navnlig s. 389 og s. 394.  

 Dette forbehold må også antages at gælde den fortolkning af loven, der er  

 foretaget ved retskilder, som Ligningsrådet er underlagt, dvs. principielle  

 domme og landsskatteretskendelser.
Der henvises i øvrigt nærmere herom til  

 slutningen af afsnit 3.
 Da Ligningsrådets anvisninger ikke som tidligere  

 konsekvent udsendes i form af særskilte cirkulærer, men i et vist omfang  

 indarbejdes i Ligningsvejledningen, er det præciseret i forordet til  

 Ligningsvejledningen, at det specielt vil fremgå, når der er tale om en  

 ligningsrådsanvisning.
Da Ligningsvejledningen som sådan ikke er  

 godkendt af Ligningsrådet, vil hjemmelen for en eventuel bindende virkning af  

 Ligningsvejledningens øvrige indhold ikke kunne søges i skattestyrelseslovens  

 §  

 13, stk. 2, men derimod i skattestyrelseslovens § 14, stk. 3 og 4,  

 sammenholdt  

 med skattestyrelseslovens § 12, stk. 1. Af skattestyrelseslovens § 12, stk.  

 1,  

 fremgår, at den centrale told- og skatteforvaltning skal føre tilsyn med, at  

 skatteansættelse af indkomst og formue sker på behørig og ensartet måde i  

 hele  

 landet.
Som led i dette tilsyn kan told- og skatteforvaltningen i henhold til  

 skattestyrelseslovens § 14, stk. 3, udtage selvangivelser og ansættelser til  

 gennemgang samt i henhold til skattestyrelseslovens § 14, stk. 4, ændre de  

 kommunale ligningsmyndigheders ansættelser, såfremt disse anses for urigtige.
I kraft af denne sanktionsmulighed for den  

 myndighed, der selv udgiver Ligningsvejledningen, må de kommunale  

 ligningsmyndigheder i realiteten anses for bundet i det omfang, den nævnte  

 revisionsbeføjelse potentielt kan benyttes til at korrigere en ansættelse i  

 overensstemmelse med Ligningsvejledningen, uanset at den traditionelle  

 forvaltningslære formelt ikke ville betegne det som en bindende virkning.
Til  

 støtte for en bindende virkning kan endvidere henvises til Poul Andersen,  

 Dansk  

 Forvaltningsret, s. 51, hvor det hedder, at »hvis den overordnede myndighed  

 af  

 egen drift kan tilbagekalde og omgøre den underordnedes forvaltningsakter,  

 kan  

 den overordnede myndighed i almindelighed også meddele tjenestebefalinger.« Ansættelser, der afviger fra  

 Ligningsvejledningens indhold, kan og bør af hensyn til kravet om ensartet  

 ligning i almindelighed korrigeres, forudsat det omhandlede udsagn er  

 entydigt  

 og uden forbehold.
En manglende entydighed kan f.eks. være en følge af  

 divergerende  

 fortolkninger om det samme forhold i forskellige dele af  

 Ligningsvejledningen.  

 Hvis et udsagn ikke er entydigt, vil en konkret korrektion ikke være et  

 relevant middel til at fremme en ensartet ligning.
Dette bør i stedet for ske  

 ved præcisering af udsagnet.
Korrektion bør naturligvis heller ikke ske, hvis  

 Ligningsvejledningens udsagn er i direkte modstrid med eller måtte føre til  

 resultater, der er i åbenbar modstrid med gældende love og anordninger,  

 retspraksis, fast administrativ praksis eller ministerielle cirkulærer, jf.  

 nærmere afsnit 3 in fine, om graden af modstrid.
De nævnte forbehold er en  

 følge af, at Ligningsvejledningens retskildeværdi skal ses i lyset af højere  

 rangerende retskilder.
Det er således de ovennævnte forbehold, der  

 refereres til, når det i forordet til Ligningsvejledningen 1992 hedder, at  

 Ligningsvejledningen »i almindelighed« skal følges.
Ligningsvejledningen har  

 derfor fortrinsvis selvstændig retskildeværdi i det omfang, den udfylder de  

 øvrige nævnte retskilder uden samtidig at være i direkte modstrid med disse.  

 Som typiske eksempler på en sådan udfyldningsvirksomhed kan nævnes tilfælde,  

 hvor Ligningsvejledningens udsagn, uden at være i direkte modstrid med højere  

 rangerende retskilder, standardiserer de skattemæssige virkninger, således at  

 anvendelsen af udsagnet fører til et konkret resultat, der ikke kan anses for  

 at være i overensstemmelse med højere rangerende retskilder.
 I den forbindelse kan henvises til dommen TfS  

 1994, 295 Ø, der er refereret nærmere i afsnit 3. I denne sag fik  

 skatteyderen,  

 en hovedaktionær, medhold i, at han kunne støtte ret på Ligningsvejledningens  

 15-pct.s-regel, der således blev anset for bindende for  

 ligningsmyndighederne.  

 Dommene TfS 1993, 101 V, TfS 1993, 111 V, TfS 1993, 161 V og TfS 1993, 429 Ø,  

 der ligeledes er nærmere refereret i afsnit 3, fik det modsatte udfald.  

 Antageligt fordi domstolene anså de af Ligningsrådet opstillede  

 standardiserede  

 betingelser for udepengefradrag for at føre til resultater, der var i åbenbar  

 modstrid med statsskattelovens § 6 a, idet der i præmisserne er lagt vægt på,  

 at skatteyderne i de konkrete tilfælde rent faktisk ikke havde haft ekstra  

 udgifter.
 Tilsvarende kunne en skatteyder i dommen TfS  

 1994, 427 V ikke støtte ret på Ligningsrådets anvisninger om standardfradrag  

 ved arbejde i udlandet, fordi anvisningens indhold ikke rummede den  

 grundlæggende betingelse i statsskattelovens § 6 a om, at merudgifterne ved  

 arbejdet i udlandet skal have driftsomkostningskarakter.
 I forholdet til skatteankenævnene er der ikke  

 som i forholdet til de kommunale skattemyndigheder identitet mellem udgiveren  

 af Ligningsvejledningen og indehaveren af revisionsbeføjelsen, idet kun  

 Ligningsrådet kan ændre skatteankenævnenes afgørelser, ganske vist på  

 grundlag  

 af indstilling fra den centrale told- og skatteforvaltning.
 Under hensyn til, dels at Styrelsens  

 revisionsbeføjelser alene er indirekte, dels at tjenestebefalinger til  

 ankenævn  

 kræver særlig klar hjemmel, kan det ikke antages, at Ligningsvejledningen,  

 bortset fra Ligningsrådets anvisninger, har en bindende virkning i forhold  

 til  

 skatteankenævnene.
I forhold til Landsskatteretten findes der  

 hverken revisionsbeføjelser eller hjemmel til at gøre Ligningsrådets  

 anvisninger bindende, således at Landsskatteretten i det hele ikke kan bindes  

 direkte af Ligningsvejledningen.
Der kan dog blive tale om den afledede  

 bindende virkning, der vil være en følge af, at det eventuelt vil kunne  

 lægges  

 til grund, at borgerne kan støtte ret på indholdet af Ligningsvejledningen,  

 jf.  

 afsnit 3 nedenfor.
Den tilsvarende afledede virkning vil naturligvis også  

 have  

 selvstændig betydning for de kommunale ligningsmyndigheder i det omfang, de  

 ikke i forvejen er bundet direkte af Ligningsvejledningen, og for  

 skatteankenævnene, der kun er direkte bundet af Ligningsvejledningen i det  

 omfang, Ligningsrådets anvisninger er indarbejdet.
3. I hvilket omfang kan skatteyderne støtte ret  

 på Ligningsvejledningen Svaret på dette spørgsmål har ingen umiddelbar  

 sammenhæng med, i hvilket omfang de lokale skattemyndigheder som anført under  

 afsnit 2 er direkte, henholdsvis indirekte bundet af Ligningsvejledningen,  

 herunder Ligningsrådets anvisninger.
Selv om det antages, at denne bindende  

 virkning måtte give skatteyderne et afledet retskrav, gælder dette som  

 udgangspunkt kun i forhold til de myndigheder, der direkte er pålagt en  

 binding.
 I det omfang skatteyderne herudover måtte kunne  

 støtte ret på Ligningsrådets anvisninger over for Landsskatteretten og  

 domstolene og på Ligningsvejledningen i det hele taget over for  

 skatteankenævnene, Landsskatteretten og domstolene, vil en sådan retsvirkning  

 ikke være en direkte følge af den bindende virkning over for  

 skatteankenævnene  

 og de lokale skattemyndigheder.
I den udstrækning skatteankenævnene og de lokale  

 skattemyndigheder er direkte bundet af Ligningsvejledningen, herunder  

 Ligningsrådets anvisninger, vil der imidlertid kunne blive tale om en afledet  

 bindende virkning i forhold til Landsskatteretten og domstolene, såfremt  

 skatteyderne kan støtte ret på den almindelige forvaltningsretlige  

 lighedsgrundsætning,  

 der må tillægges en særlig vægt i tilfælde, hvor underordnede myndigheder er  

 bundet til at behandle alle borgere ens.
Hvis borgerne har et retskrav på  

 grundlag af lighedsgrundsætningen, vil de instanser, der ikke direkte er  

 bundet  

 af Ligningsvejledningen, være forpligtede til at behandle en hvilken som  

 helst  

 skatteyder på samme måde, som andre skatteydere er blevet behandlet af de  

 lokale skattemyndigheder, jf. de nedenfor refererede domme, UfR 1965, s. 399  

 H,  

 UfR 1982, s.1161 V, TfS 1985, 560 Ø, UfR 1987, s. 300 H, TfS 1992, 19 Ø og  

 TfS  

 1994, 295 Ø.
Da Ligningsvejledningen først udgives efter  

 udløbet af det indkomstår, den gælder for, vil en eventuel ændring i  

 begunstigende retning ikke være bekendt for borgeren på det tidspunkt, hvor  

 der  

 disponeres.
Uanset at borgerens forventning således ikke er relevant, vil  

 lighedsgrundsætningen i en sådan situation føre til, at der kan støttes ret  

 på  

 de bindende dele af Ligningsvejledningen.
Alligevel fik skatteyderne ikke  

 medhold i dommene TfS 1993, 101 V, TfS 1993, 111 V, TfS 1993, 161 V, TfS  

 1993,  

 429 Ø og TfS 1994, 427 V, omtalt nedenfor, hvilket som anført i afsnit 2  

 formentlig kan forklares med, at Ligningsrådets standardiserede betingelser  

 for  

 henholdsvis udepengefradrag og fradrag ved arbejde i udlandet førte til  

 resultater, der åbenbart var i strid med statsskattelovens § 6 a.
 Selv om dommene vedrørte henholdsvis et  

 cirkulære godkendt af Ligningsrådet og en anvisning, ville udfaldet  

 utvivlsomt  

 være blevet det samme, hvis der havde været tale om Ligningsvejledningens  

 øvrige indhold, jf. i øvrigt nærmere herom i slutningen af dette afsnit.
 Som følge af den nævnte tidsforskydning mellem  

 udgivelsen af Ligningsvejledningen og det indkom står, den gælder for, vil en  

 isoleret anvendelse af lighedsgrundsætningen på den anden side set betyde, at  

 hvis en bindende bemærkning har fremgået af Ligningsvejledningen i en årrække  

 og således været tilgængelig for skatteyderen, men denne først disponerer  

 efter  

 udløbet af det år, for hvilket Ligningsvejledningen stadigvæk rummer det  

 hidtidige begunstigende udsagn, vil han ikke kunne støtte ret på udsagnet,  

 hvis  

 dette skærpes i den førstkommende Ligningsvejledning.
 Skatteyderen vil i en sådan situation alene  

 kunne støtte ret på den hidtidige bemærkning i Ligningsvejledningen, hvis det  

 som supplement til lighedsgrundsætningen gælder, at også hans forventninger  

 til  

 Ligningsvejledningens indhold måtte blive tillagt retlig betydning.
 Der kan vedrørende lighedsgrundsætningen  

 henvises til følgende konkrete afgørelser:
UfR 1965, s. 399 H Sagen drejede sig om skatteåret 1957/58, hvor  

 skatteyderen havde fratrukket udgifter til advokat- og revisorbistand i  

 forbindelse med en skattestraffesag.
Det foretagne fradrag var i  

 overensstemmelse med den enslydende ordlyd i Ligningsrådets anvisninger for  

 årene 1950-60. Fra og med 1962 indskrænkede anvisningerne denne  

 fradragsmulighed, hvorfor såvel skatterådet som Landsskatteretten nægtede  

 fradragsret.
Hverken landsretten eller Højesteret tog endelig  

 stilling til, i hvilket omfang de pågældende udgifter var  

 fradragsberettigede,  

 men når Højesteret alligevel indrømmede fradrag for udgifterne, var det med  

 en  

 henvisning til, at Ligningsrådets offentliggjorte anvisninger er bindende for  

 de lignende myndigheder og dermed vejledende også for skatteyderne.
Som følge  

 heraf fandtes Landsskatteretten ikke at have være beføjet til for skatteåret  

 1957/58 til skade for skatteyderen at fravige anvisningernes regler, der i  

 øvrigt var i overensstemmelse med Landsskatterettens hidtidige praksis på  

 dette  

 område.
UfR 1982, s. 1161 V Skatteyderen, der havde bevaret bopæl i Århus,  

 men var forflyttet til tjeneste ved kasernen i Skive, gjorde gældende, at han  

 i  

 1973 og 1974 var berettiget til fradrag efter standardsatserne i  

 Ligningsrådets  

 anvisning om dobbelt husførelse.
Hjemmelen til denne anvisning fandtes i  

 ligningslovens § 9, stk. 1. Ved Landsskatteretten var han imidlertid blevet  

 nægtet ret til fradrag med standardsatserne i Ligningsrådets anvisninger,  

 idet  

 det ikke fandtes godtgjort, at han havde haft merudgifter til for tæring.
Han  

 blev derfor alene indrømmet fradrag for den dokumenterede udgift til leje af  

 værelse.
 Ved landsrettens dom blev skatteyderen indrømmet  

 fradrag med standardsatserne, og som begrundelse herfor henviste retten til,  

 at  

 anvisningens 2. punktum, der fastsatte en fælles fradragssats for udgifter  

 til  

 kost og bolig, kunne påberåbes af skatteyderen, der således var berettiget  

 til  

 fradrag efter standardsatserne uden dokumentation for merudgifter.
TfS 1985, 560 Ø Skatteyderen var af de lokale  

 ligningsmyndigheder og Landsskatteretten ikke blevet anset for omfattet af  

 definitionen på handelsrejsende i Ligningsrådets årlige anvisninger og blev  

 dermed nægtet fradrag efter anvisningens standardsatser.
Skatteministeriet  

 gjorde under sagen gældende, at »Ligningsrådets anvisninger vedrørende  

 ligningen og Statsskattedirektoratets årlige ligningsvejledninger ikke skaber  

 ret for den enkelte borger, men kun er en hjælp for ligningsmyndighederne.« Landsretten udtalte indledningsvis, at »den af  

 Ligningsrådet ved anvisninger vedrørende ligningen fastsatte sats for  

 handelsrejsende og andre, der rejser på tilsvarende måde, vedrørende fradrag  

 for merudgifter til fortæring, samt udgifter til telefon, porto og  

 repræsentation, må antages i medfør af ligningslovens § 9, stk. 1, at kunne  

 påberåbes af en skatteyder over for ligningsmyndighederne, såfremt den  

 pågældende er omfattet af de persongrupper, som er anført i Ligningsrådets  

 anvisninger.« Da landsretten i øvrigt anså skatteyderen for handelsrejsende,  

 indrømmede man ham således fradrag efter standardsatserne, da  

 skattemyndighederne ikke fandtes »at have været berettigede til at nægte  

 sagsøgeren det samme takstmæssige fastsatte fradrag herfor, som andre  

 handelsrejsende har.« UfR 1987, s. 300 H I denne sag var der ligeledes tale om en  

 skatteyder, der anså sig for handelsrejsende og dermed berettiget til fradrag  

 efter standardsatserne i Ligningsrådets anvisning.
Da det var en betingelse  

 for  

 at være omfattet af anvisningen, at en skatteyder ville have merudgifter som  

 følge af arbejdet, gjorde Skatteministeriet under sagen gældende, at  

 skattemyndighederne var berettigede til at skønne over omfanget af disse  

 merudgifter, således at anvisningens standardsatser ikke ville gælde, hvis  

 der  

 var tale om uvæsentlige merudgifter.
Højesteret bemærkede indledningsvis, at  

 skatteyderen måtte »anses for at tilhøre den persongruppe, som er omfattet af  

 ligningsmyndighedernes anvisning om standardfradrag for rejsedage«.
Herefter  

 bemærkede Højesterets flertal, at det måtte lægges til grund, at skatteyderen  

 havde haft merudgifter i tilknytning til sit salgsarbejde.
Sluttelig udtalte  

 flertallet, at »han findes herefter i overensstemmelse med den nævnte  

 anvisning  

 at havde været berettiget til at foretage standardfradrag som sket i hans  

 selvangivelse  

 for årene 1978-80.« TfS 1992, 19 Ø En skatteyder havde fået en bil stillet til  

 rådighed af arbejdsgiveren, men havde ikke selvangivet værdien heraf.  

 Arbejdsgiverkontrollen konstaterede forholdet, hvorefter skatteyderens  

 skattepligtige indkomst blev forhøjet med værdi af fri bil.
Da denne  

 forhøjelse  

 skete efter udløbet af 3-års-fristen for skønsmæssige ansættelser i den  

 daværende skattestyrelseslovs § 15, stk. 3, anså skatteyderen forhøjelsen for  

 at være i strid med denne bestemmelse.
 Som begrundelse herfor henviste skatteyderen  

 til, at denne frist alene kan suspenderes i tilfælde af svig eller grov  

 uagtsomhed, hvilket der efter hans opfattelse ikke var tale om.  

 Skatteministeriet gjorde herimod gældende, at der ikke var tilstrækkeligt  

 belæg  

 for at antage, at fristen alene suspenderes ved svig eller grov uagtsomhed,  

 idet motiverne til landsskatteretsloven og skattestyrelsesloven ikke  

 indicerer  

 dette.
Østre Landsret udtalte, at »afgørende for  

 spørgsmålet om, hvorvidt forældelsesfristen i den dagæl dende § 15, stk. 3, i  

 skattestyrelsesloven kan anses for suspenderet, må bero på, hvilken grad af  

 tilregnelse, der i forbindelse med en positiv fejl må kræves af  

 skatteyderen.« Idet bemærkes, at ansættelsen vedrørte året  

 1980, udtalte Østre Landsret videre, at »i den i medfør af  

 skattestyrelseslovens § 14 udstedte Ligningsvejledning for 1980, s. 910,  

 udtales det bl.a.«, hvorefter Østre Landsret citerer følgende passus fra  

 Ligningsvejledningen: »Domstolene har derimod ikke været betænkelig ved at  

 bortse fra fristen i tilfælde, hvor skatteyderen enten svigagtigt har  

 udeholdt  

 oplysninger, eller meddelt urigtige oplysninger, eller ved grov uagtsomhed  

 ved  

 udfærdigelsen af sin selvangivelse eller ved meddelelse af supplerende  

 oplysninger har begået en positiv fejl, jf.
UfR 1964, s. 691 ... Resumerende  

 kan det fastslås, at forældelsesreglen i § 15, stk. 3, lægges til grund ved  

 skønsmæssige ansættelsesreguleringer, hvor det ved forhøjelserne korrigerede  

 forhold ikke skyldes svig eller grov uagtsomhed hos skatteyderen.« Østre Landsret fandt herefter, at da  

 skatteyderen alene havde handlet simpelt uagtsomt, var 3-års-fristen ikke  

 suspenderet.
TfS 1993, 101 V Sagen drejede sig om betingelserne for en  

 erhvervschaufførs mulighed for fradrag for udearbejde i 1985. Under  

 klagebehandlingen  

 i Landsskatteretten udsendte Statsskattedirektoratet SD-cirkulære nr. 7 af  

 7/2  

 1989, hvoraf fremgår, at der kan ydes fradrag for udearbejde for dage, hvor  

 følgende 3 betingelser alle er opfyldte:
1) skatteyderen har ikke haft adgang til kantine  

 eller andet spiselokale, herunder at spise hos klienter 2) skatteyderen har ikke kunnet nå hjem i  

 frokostpausen 3) skatteyderens daglige sammenhængende  

 arbejdstid har været på 5 timer og derover (ekskl. frokostpause).
 Landsskatteretten nægtede skatteyderen fradrag  

 for udearbejde med den begrundelse, at han ikke havde haft ekstraudgifter til  

 fortæring, bl.a. fordi det blev lagt til grund, at han havde haft adgang til  

 virksomhedens frokoststue.
 Under retssagen gjorde skatteyderen gældende, at  

 han var berettiget til fradrag, fordi han opfyldte betingelserne herfor i den  

 dagældende ligningslovs § 9, stk. 1, som udformet i Statsskattedirektoratets  

 ovennævnte cirkulære fra 1989.
Skatteministeriet gjorde herimod gældende, at  

 hjemlen til fradrag skal søges i statsskattelovens § 6 a, således at  

 ligningslovens § 9 alene giver Ligningsrådet mulighed for at fastsætte  

 størrelsen af fradragssatserne i det omfang, der i øvrigt er hjemmel til  

 fradrag i den skattepligtige indkomst.
Skatteministeriet anførte videre, at  

 da  

 det ikke var godtgjort, at skatteyderen havde haft merudgifter til fortæring,  

 var betingelserne i statsskattelovens § 6 a ikke opfyldt.
Endelig henviste  

 Skatteministeriet til, at SD-cirkulæret var uden betydning for sagen og i  

 øvrigt kun var et forsøg på at sammenfatte gældende praksis.
 Landsretten udtalte indledningsvis, at »det  

 afgørende for, om sagsøgeren har krav på, at der foretages fradrag i hans  

 skattepligtige indkomst som påstået, er, om betingelserne i statsskattelovens  

 §  

 6 a er opfyldt.« Da landsretten endvidere ikke fandt det godtgjort, at  

 eventuelle merudgifter var nødvendiggjort af skatteyderens arbejdsforhold,  

 blev  

 han nægtet fradrag for udearbejde.
TfS 1993, 111 V Indholdet af sagen svarer til TfS 1993, 101,  

 idet skatteyderen yderligere havde påberåbt sig en lighedsgrundsætning, idet  

 han henviste til, at de af hans kolleger, der havde bopæl i andre kommuner,  

 havde opnået fradrag.
Skatteministeriets anbringende hertil var, at den  

 omstændighed, at en kommune har truffet en afgørelse, der strider mod en  

 anden  

 kommunes urigtige afgørelse i en tilsvarende sag, ikke indebærer brud på en  

 lighedsgrundsætning.
Som i ovennævnte sag TfS 1993, 101 blev skatteyderen  

 nægtet fradrag for udearbejde med henvisning til, at betingelserne i  

 statsskattelovens  

 § 6 a, jf. ligningslovens § 9, stk. 1 og 4, ikke var opfyldt.
Endvidere  

 tilsluttede retten sig Skatteministeriets anbringende vedrørende  

 lighedsgrundsætningen.
TfS 1993, 161 V Dommen er helt tilsvarende TfS 1993, 101 V.
TfS 1993, 429 Ø Dommen er tilsvarende TfS 1993, 161 V.
TfS 1994, 295 Ø Skatteyderen, der i august 1986 flyttede til  

 Frankrig, havde den 31/1 1986 købt en ejendom af det ham beherskede selskab  

 for  

 1 mio. kr. kontant.
Ejendomsværdien var pr. 1/4 1985 fastsat til 970.000 kr.  

 kontant og blev i december 1985 reguleret til 1 mio. kr. kontant.
Da  

 ejendomsværdien ved 18. alm. vurdering pr. 1/1 1986 blev fastsat til 1,3 mio.  

 kr. kontant, fandt ligningsmyndigheder ne, at købet var ensbetydende med en  

 maskeret udlodning på 300.000 kr.
Skatteyderen gjorde gældende, at da  

 resultatet af 18. alm. vurdering først blev offentliggjort i april 1986,  

 fulgte  

 det af Ligningsvejledningens formulering for 1986, at skattemyndighederne var  

 bundet til at anerkende den aftalte købesum på 1 mio. kr. kontant som  

 handelsværdi.
Af Ligningsvejledningen 1986 K.2.2.3 fremgik  

 vedrørende salg af fast ejendom mellem hovedaktionærer og selskaber, at »en  

 overdragelse af en fast ejendom til en pris, der ligger inden for +/- 15 pct.  

 af den senest bekendtgjorte kontantejendomsværdi med årsreguleringer, vil  

 ikke  

 blive anfægtet skattemæssigt, jf.
Ligningsvejledningen for selskaber,  

 S.C.1.2.5.3.« Først i Ligningsvejledningen for 1987 blev ordet »normalt«  

 indsat.
Skattemyndighederne gjorde under sagen gældende, at  

 Ligningsvejledningens  

 15-pct.s-regel ikke sigtede på et sådant atypisk tilfælde, samt at der ikke  

 var  

 tale om en af Ligningsrådet godkendt anvisning.
Landsretten gav skatteyderen medhold og udtalte  

 følgende: »I hvert fald i det foreliggende tilfælde, hvor bestemmelsen i  

 Ligningsvejledningen 1986 K.2.2.3 efter sin formulering ikke giver mulighed  

 for  

 afvigende praksis, og hvor sagsøgte, Skatteministeriet, ikke har godtgjort,  

 at  

 den faktisk er blevet fraveget, findes sagsøgeren, der foretog  

 ejendomshandlen  

 i tillid til bestemmelsen, uanset de af sagsøgte fremhævede konkrete  

 omstændigheder ved handlen ikke efterfølgende at burde pålignes skat af  

 maskeret udlodning i strid med bestemmelsen.« TfS 1994, 427 V En universitetslektor havde i 1985 foretaget 2  

 rejser til USA, hvor han var udstationeret som led i sit forskningsarbejde.
I  

 rejseperioderne modtog han løn fra universitetet i Danmark, men afholdt i det  

 væsentlige selv rejse- og opholdsudgifterne.
Lektoren gjorde principalt  

 gældende, at der var tale om fradragsberettigede driftsomkostninger i henhold  

 til statsskattelovens § 6 a, medens han subsidiært anførte, at han var  

 berettiget til standardfradrag efter Ligningsrådets anvisning for 1985, der  

 ikke stillede som betingelse, at udgifterne skulle have  

 driftsomkostningskarakter.
Vestre Landsret nægtede fradrag for udgifterne,  

 idet  

 disse ikke fandtes nødvendige for, at lektoren kunne bestride sin stilling i  

 Danmark, ligesom retten udtalte, at Ligningsrådets anvisninger ikke kan skabe  

 selvstændig hjemmel for fradragsretten. (Dommen er anket til Højesteret).
TfS 1991, 291 LSR Skatteyderen, en læge, blev den 1/3 1987 ansat  

 på et sygehus i en tidsbegrænset stilling.
Inden udløbet af perioden havde  

 han  

 tiltrådt en stilling i en privat lægepraksis i en anden by.
Lægen foretog i  

 sin  

 selvangivelse fradrag for flytteudgifter, hvilket blev nægtet ham af  

 ligningsmyndighederne, der anså udgifterne for at være en ikke  

 fradragsberettiget etableringsudgift.
 Uanset at Landsskatteretten var enig heri, fik  

 lægen medhold, fordi det af Ligningsvejledningen for 1987 fremgik, at læger  

 havde ret til fradrag for flytteudgifter, idet eksemplet med flytning fra en  

 tidsbegrænset stilling til for eksempel en lægepraksis var særskilt nævnt.
 Vedrørende forventningsprincippet kan henvises  

 til følgende afgørelser:
TfS 1994, 295 Ø Der henvises til referatet af samme dom ovenfor  

 vedrørende afgørelser om lighedsgrundsætningen, idet bemærkes, at præmisserne  

 endvidere indeholdt følgende passus:
»De af Told- og Skattestyrelsen årligt  

 udarbejdede og offentliggjorte ligningsvejledninger må anses for at være  

 udtryk  

 for den praksis, som ligningsmyndighederne følger, og som skatteborgerne  

 derfor  

 som udgangspunkt bør kunne indrette sig i tillid til som værende udtryk for  

 gældende ret på området.« Det er endvidere fremhævet af landsretten, at  

 sagsøgeren foretog den konkrete disposition i tillid til  

 Ligningsvejledningens  

 udsagn, idet det var oplyst, at udsagnet fremgik af Ligningsvejledningen fra  

 og  

 med 1983.
TfS 1990, 3 LSR Skatteyderen, der var ansat i en sparekasse,  

 anmodede i 1985 selv om at blive forflyttet til en afdeling i en anden by.
I  

 forbindelse med familiens flytning afholdtes nogle flytteudgifter, som de  

 lokale skattemyndigheder ikke anså for fradragsberettigede, fordi flytningen  

 ikke var krævet af arbejdsgiveren, der i øvrigt ikke havde ydet  

 flyttegodtgørelse.
 Landsskatteretten gav skatteyderen medhold med  

 den begrundelse, at flytteudgifter under de anførte omstændigheder var  

 fradragsberettigede i henhold til et SD-cirkulære fra 1982 samt  

 Ligningsrådets  

 anvisninger.
TfS 1990, 252 LSR Skatteyderen, der ejede alle aktierne i et  

 selskab, overdrog disse aktier til et af ham stiftet selskab, der samme dag  

 videresolgte aktierne til et nystiftet holdingselskab.
Overdragelsen skete  

 til  

 skatte kursen, hvilket blev anfægtet af Ligningsrådet under hensyn til, at  

 der  

 få måneder senere blev udloddet et væsentligt beløb fra det førstnævnte  

 selskab.
 Ligningsrådet lagde i stedet for handelsværdien  

 til grund og forhøjede skatteyderens ansættelse for indkomståret 1984.
Skatteyderen gjorde heroverfor gældende, at  

 Ligningsvejledningen for årene 1983-1986 havde udtalt, at en  

 overdragelseskurs  

 svarende til skattekursen ikke ville blive kritiseret skattemæssigt.
Først i  

 1987 var dette udsagn blevet modificeret i Ligningsvejledningen.
Landsskatteretten gav skatteyderen medhold og  

 udtalte for det første, at Ligningsrådet var bundet af den kategoriske  

 formulering i Ligningsvejledningen.
Da skatteyderen havde handlet i tillid  

 til  

 Ligningsvejledningens indhold, kunne skattekursen således ikke kritiseres.  

 Landsskatteretten udtalte  

    

 videre, at ej  

 heller den forvaltningsretlige lighedsgrundsætning under disse omstændigheder  

 kunnegive belæg for at foretage enkeltstående afvigende afgørelser eller  

 praksisændringer med tilbagevirkende kraft.
TfS 1991, 322 LSR Skatteyderen, der var under uddannelse, var  

 blevet beskattet af et studierejselegat, idet ligningsmyndighederne var af  

 den  

 opfattelse, at Ligningsrådets anvisninger kun medførte skattefrihed, hvis  

 legatet var ydet til dækning af udgifter, der er fradragsberettiget efter et  

 driftsomkostningssynspunkt.
Landsskatteretten gav klageren medhold og  

 henviste til, at den af skattemyndighederne anlagte fortolkning hverken  

 stemte  

 overens med anvisningens ordlyd gennem en længere årrække eller med omtalen  

 af  

 reglerne i Ligningsvejledningerne.
Landsskatteretten fandt endvidere ikke, at  

 der i øvrigt var belæg for den af skattemyndighederne hævdede praksis,  

 hvorfor  

 der ikke var »grundlag for at foretage en sådan indskrænkende fortolkning af  

 anvisningen, at legatet i den foreliggende sag faldt uden for anvisningens  

 anvendelsesområde.« Sammenfatning Uanset at Ligningsvejledningen, herunder  

 Ligningsrådets anvisninger, ikke retter sig mod borgerne, således at disse  

 ikke  

 kan støtte direkte ret på indholdet, giver den refererede domspraksis  

 grundlag  

 for at beskrive gældende ret således, at borgerne i første række har et  

 retskrav i henhold til den almindelige forvaltningsretlige  

 lighedsgrundsætning.  

 Heri ligger nærmere, at i det omfang Ligningsvejledningen er bindende for  

 ligningsmyndighederne, vil borgerne kunne påberåbe sig dennes indhold også i  

 forhold til domstolene.
Som anført under afsnit 2 gælder denne bindende  

 virkning først og fremmest de dele af Ligningsvejledningen, der særskilt har  

 været forelagt for Ligningsrådet, det vil typisk sige Ligningsrådets  

 anvisninger, medmindre disse måtte være i direkte strid med eller føre til  

 resultater, der er i åbenbar strid med loven, herunder dennes fortolkning i  

 principielle domme og landsskatteretskendelser.
Men også  

 Ligningsvejledningens  

 øvrige indhold er bindende for ligningsmyndighederne, forudsat der er tale om  

 entydige udsagn uden forbehold, medmindre disse udsagn måtte være i direkte  

 strid med eller føre til resultater, der er i åbenbar strid med regler,  

 herunder  

 lovbemærkninger og motiver, domspraksis, fast administrativ praksis eller  

 ministerielle cirkulærer.
 Der henvises nærmere til slutningen af dette  

 afsnit for så vidt angår de afgørelser, der synes at forudsætte, at  

 modstriden  

 med højere rangerende retskilder skal være åbenbar, før Ligningsvejledningens  

 udsagn må vige.
 Af dommen TfS 1993, 111 V, refereret nærmere  

 ovenfor, fremgår endvidere, at selv om andre skatteydere påviseligt var  

 blevet  

 lignet efter den anvisning, som skatteyderen ikke kunne støtte ret på, kunne  

 lighedsgrundsætningen ikke føre til, at skatteyderen havde krav på at blive  

 behandlet ligesom disse andre skatteydere.
Retskrav, der afledes af lighedsgrundsætningen,  

 er uafhængige af, om borgeren har kendt udsagnet på det tidspunkt, hvor han  

 disponerede.  

 Dette betyder eksempelvis, at lighedsgrundsætningen ikke i sig selv giver  

 borgeren et retskrav, hvis han disponerer på grundlag af et udsagn i  

 Ligningsvejledningen, der skærpes i den næstfølgende udgave, der først  

 udkommer  

 efter, at han har disponeret.
Borgerens eventuelle retskrav vil i denne  

 situation afhænge af, om hans forventning til at kunne disponere i tillid til  

 Ligningsvejledningens indhold er retsbeskyttet efter samme synspunkter, som  

 har  

 været udslagsgivende i en række domme, hvor en skatteyder har modtaget  

 individuelle tilkendegivelser fra skattemyndighederne, jf. for eksempel UfR  

 1969, s. 108 H, UfR 1976, s. 658 H, SKD 1981, 275 Ø, SKD 1982, 53 Ø og TfS  

 1986, 161 Ø.
 Der synes ikke at være tvivl om, at i hvert fald  

 landsskatteretspraksis giver grundlag for en sådan supplerende beskrivelse af  

 skatteydernes retskrav, ud over hvad der er følge af lighedsgrundsætningen.  

 Der  

 kan her henvises til landsskatteretskendelserne TfS 1990, 3, TfS 1990, 252 og  

 TfS 1991, 322. Hvad angår domstolspraksis kan der henvises til præmisserne i  

 UfR 1965, s. 399 H, hvor der lægges vægt på, at der er tale om  

 offentliggjorte  

 anvisninger, der er vejledende også for borgerne.
Endvidere kan henvises til, at der i dommene UfR  

 1982, s. 1161 V, TfS 1985, 560 Ø, UfR 1987, s. 300 H og TfS 1992, 19 Ø er  

 tale  

 om anvisninger og udsagn, der også i tiden inden de omtvistede indkomstår  

 havde  

 haft samme ordlyd.
Selv om der i præmisserne alene er henvist til den  

 gældende  

 ordlyd for de omtvistede indkomstår, modsiger disse domme således ikke, at  

 skatteydernes forventninger til Ligningsvejledningens indhold kan nyde  

 retsbeskyttelse.
Endelig kan der henvises til dommen TfS 1994,  

 295 Ø, hvor der ganske vist også kun er henvist specifikt til  

 Ligningsvejledningens ordlyd i det under sagen omtvistede indkomstår 1986.  

 Dette skal dog sammenholdes med, at det også er nævnt i præmisserne, at de  

 årlige Ligningsvejledninger må antages at være udtryk for den af  

 ligningsmyndighederne fulgte praksis, og som skatteborgerne derfor som  

 udgangspunkt bør kunne indrette sig på som værende gældende ret.
Endelig er  

 det  

 udtrykkelig fremhævet, at skatteyderen foretog den konkrete ejendomshandel i  

 tillid til Ligningsvejledningens 15-pct.s-regel, hvortil kan tilføjes, at  

 Ligningsvejledningen havde en tilsvarende ordlyd for årene forud for 1986.
 Hvad angår dommene TfS 1993, 101 V, TfS 1993,  

 111 V, TfS 1993, 161 V og TfS 1993, 429 Ø er forventningssynspunktet ikke  

 relevant, fordi det påberåbte SD-cirkulære først er kommet til eksistens i  

 tiden efter de omtvistede indkomstår.
At der i et nærmere bestemt omfang er grundlag  

 for at retsbeskytte skatteydernes forventninger til Ligningsvejledningens  

 indhold, fordi dette som udgangspunkt må formodes at beskrive gældende  

 administrativ praksis, stemmer overens med det almindeligt fastslåede princip  

 om, at en skærpelse af administrativ praksis alene kan varsles med fremtidig  

 virkning, jf.
UfR 1983, s. 8 H.
Da Ligningsvejledningen kun udkommer en gang  

 årligt, vil det naturligvis være en forudsætning for retsbeskyttelsen, at der  

 ikke siden udgivelsen af sidste udgave er varslet praksisændring på relevant  

 måde, for eksempel i form af meddelelse i TfS eller ved cirkulære, jf. for  

 eksempel TfS 1993, 345 V.
Selv om den nævnte praksis har anerkendt  

 forventningssynspunktet i relation til indholdet af Ligningsvejledningen,  

 bidrager afgørelserne ikke nærmere til afgrænsningen af, hvor vidtgående  

 retsbeskyttelsen er.
En sådan beskyttelse må dog først og fremmest afhænge  

 af,  

 om det udsagn, der ønskes støttet ret på, er udtryk for en sådan positiv og  

 entydig beskrivelse af det pågældende forhold, at skatteyderen har haft  

 anledning til at indrette sig herefter, jf. præmisserne i dommen TfS 1994,  

 295  

 Ø, hvor det nævnes, at i hvert fald som Ligningsvejledningen var formuleret,  

 kunne skatteyderen støtte ret herpå.
Der vil derimod ikke kunne støttes ret  

 på  

 Ligningsvejledningen i de tilfælde, hvor et udsagn ikke er tilstrækkelig  

 uddybet eller præciseret.  

    

 Dette  

 synspunkt er i øvrigt i overensstemmelse med, at der ikke anses for at være  

 tale  

 om en praksisskærpelse, der ellers kun kan foretages med fremtidig virkning,  

 hvis hidtidig praksis ikke har været tilstrækkelig defineret, jf.
TfS 1993,  

 445  

 V om beskatning af terminshandler efter væddemålssynspunktet.
Den nævnte dom er anket til Højesteret.
Endelig  

 bemærkes, at den foreliggende praksis ikke giver grundlag for generelt at  

 lade  

 retsbeskyttelsen af skatteydernes forventninger afhænge af en vurdering af,  

 om  

 det er skattemyndighederne eller skatteyderne, der skal bære risikoen for, at  

 Ligningsvejledningen måtte være i strid med øvrige retskilder.
 Ligningsvejledningens selvstændige  

 retskildeværdi er af udfyldende karakter og kan ikke eliminere højere  

 rangerende retskilder, der er tilgængelige for offentligheden, i hvert fald  

 ikke, hvis Ligningsvejledningens udsagn er i direkte modstrid med eller fører  

 til resultater, der åbenbart strider mod højere rangerende retskilder.  

 Beskrivelsen af, i hvilket omfang skatteyderne kan støtte ret på indholdet af  

 Ligningsvejledningen, selv om denne ikke nødvendigvis er i overensstemmelse  

 med  

 gældende ret, kan derfor i forhold til virkningerne af lighedsgrundsætningen  

 suppleres således:
 I det omfang Ligningsvejledningen indeholder  

 entydige forbeholdsløse udsagn, der ikke er i direkte modstrid med eller ikke  

 fører til resultater, der er i åbenbar modstrid med regler, herunder  

 lovbemærkninger og forarbejder, domspraksis, offentliggjort administrativ  

 praksis eller ministerielle cirkulærer, kan skatteyderne støtte ret på  

 indholdet af den seneste Ligningsvejledning, indtil det pågældende udsagn  

 måtte  

 blive ændret ved lov eller fortolkning i cirkulærer, principielle domme eller  

 administrativ praksis, der offentliggøres på relevant måde, typisk i  

 Tidsskrift  

 for Skatter og Afgifter.
Vedrørende forbeholdet angående en afvigende  

 administrativ praksis, kan der henvises til dommen TfS 1994, 295 Ø, hvor  

 skatteyderen kunne støtte ret på Ligningsvejledningens udsagn, blandt andet  

 begrundet med, at Skatteministeriet ikke havde været i stand til at godtgøre,  

 at dette udsagn rent faktisk var blevet fraveget.
Endelig gælder  

 retsbeskyttelsen naturligvis ikke satser og beløbsreguleringer, der relaterer  

 sig til et bestemt indkomstår.
Med disse forbehold er der med andre ord tale  

 om, at man retsbeskytter skatteydernes forventning om at kunne disponere i  

 tillid til, at Ligningsvejledningens udfyldende fortolkning er udtryk for  

 gældende administrativ praksis indtil videre, jf. præmisserne i dommen TfS  

 1994, 295 Ø.
En sådan retsbeskyttelse er endvidere i  

 overensstemmelse med højesteretsdommen UfR 1983, s. 8, hvorefter en skærpelse  

 af administrativ praksis alene kan ske med fremtidig virkning, f.eks. ved  

 varsel om ændring i TfS eller ved anden relevant offentliggørelse.
I  

 modsætning  

 hertil vil skatteyderne ikke være beskyttet mod praksisændringer, hvis den  

 hidtidige praksis eller beskrivelse i Ligningsvejledningen ikke har været  

 nærmere fastlagt, jf. ovennævnte forbehold om entydighed Hvad angår spørgsmålet, hvilken grad af modstrid  

 med højere rangerende retskilder der skal være tale om, for at skatteyderne  

 ikke kan støtte ret på Ligningsvejledningen, herunder Ligningsrådets  

 anvisninger, kan der henvises til P.
Spleths kommentar i UfR 1965 B, s. 252.  

 Det antages her, at kun i tilfælde af åbenbar modstrid med loven vil  

 skatteyderen ikke kunne støtte ret på en vejledende anvisning.
Endvidere kan  

 henvises til Poul Andersen, Dansk Forvaltningsret, 5. udgave, s. 389 og 394,  

 hvor det antages, at en forvaltningsakt er ugyldig, hvis den er i positiv  

 strid  

 med loven.
Hvad angår udsagn i Ligningsvejledningen kan der henvises til  

 dommen  

 TfS 1994, 295 Ø, hvor skatteyderen kunne støtte ret på Ligningsvejledningens  

 15-pct.s-regel, selv om der i det konkrete tilfælde ville være sket  

 beskatning  

 af maskeret udlodning efter reglen i ligningslovens § 16 A, hvis  

 15-pct.s-reglen ikke havde eksisteret.
Præmisserne er vidtgående, idet landsretten  

 fremhæver, at bestemmelsen i Ligningsvejledningen efter sin formulering ikke  

 gav mulighed for en afvigende praksis, hvilket indicerer, at uanset hvor  

 åbenbart det ville være, at der var tale om maskeret udlodning, ville  

 skatteyderen kunne støtte ret på Ligningsvejledningens udsagn.
I den  

 forbindelse kan dog bemærkes, at 15-pct.s-reglen netop ved at begrænse  

 afvigelsen til +/- 15 pct. i sig selv indeholder en begrænsning for, hvor  

 åbenbart resultatet kan blive i strid med reglerne om maskeret udlodning.
Men  

 dommen støtter under alle omstændigheder det synspunkt, at kun i tilfælde,  

 hvor  

 udsagnet fører til resultater, der er i åbenbar modstrid med højere  

 rangerende  

 retskilder, kan skatteyderne ikke støtte ret på Ligningsvejledningen.
Samme opfattelse synes at ligge bag afgørelsen i  

 TfS 1992, 19 Ø, hvor skatteyderen kunne støtte ret på Ligningsvejledningens  

 udsagn om suspension af 3-års-fristen for skøn, selv om tidligere praksis  

 næppe  

 kunne siges at være i overensstemmelse med dette udsagn.
Det må imidlertid  

 antages at være blevet lagt til grund, at uoverensstemmelsen ikke var  

 åbenbar.  

 Om tidligere praksis vedrørende suspension af denne frist henvises til Jan  

 Hinze, Skatteprocessen, 4. udgave, s. 165 ff.
Endelig synes den tilsvarende opfattelse at  

 ligge bag ved dommene TfS 1993, 101 V, TfS 1993, 111 V, TfS 1993, 161 V og  

 TfS  

 1993, 429 Ø, hvor retten lagde til grund, at skatteyderne i de konkrete  

 tilfælde rent faktisk ikke havde haft ekstraudgifter, således at en  

 grundlæggende betingelse for fradrag efter statsskattelovens § 6 a ikke var  

 til  

 stede.
Skatteydernes henvisning til SD-cirkulæret fra 1989, der opstillede en  

 række standardbetingelser, der var opfyldt, blev derfor ikke tillagt  

 betydning.  

 Anvendelse af SD-cirkulærets indhold ville således medføre konkrete  

 resultater,  

 der var i åbenbar modstrid med en grundlæggende betingelse i  

 statsskattelovens  

 § 6 a, jf. tilsvarende dommen TfS 1994, 427 V om standardfradrag ved arbejde  

 i udlandet.
 Retsstillingen kan derfor beskrives således, at  

 der som udgangspunkt kan støttes ret på entydige og forbeholdsløse udsagn i  

 Ligningsvejledningen med forbehold af åbenbar modstrid med højere rangerende  

 retskilder, herunder offentliggjort fast administrativ praksis.
4. Vurdering af praksis Som det fremgår af afsnit 3, viser domspraksis,  

 at skatteyderne på grundlag af lighedsgrundsætningen kan støtte ret på  

 Ligningsvejledningens indhold i det omfang, indholdet er bindende for  

 ligningsmyndighederne, jf. nærmere om disse bindende virkninger i afsnit 2.  

 Domspraksis kan endvidere tages til indtægt for, at skatteyderne i et nærmere  

 bestemt omfang kan støtte ret på det videregående forventningsprincip.
Der  

 eksisterer dog kun en højesteretsdom, der eventuelt kan tages til indtægt for  

 dette synspunkt, nemlig højesteretsdommen UfR 1965, s. 399 H, der til støtte  

 for resultatet henviser til anvisningernes bindende virkninger for de  

 lignende  

 myndigheder (lighedsgrundsætningen), men også lægger vægt på, at praksis for  

 de  

 forudgående år havde været tilsvarende, samt endelig, at anvisningerne var  

 offentliggjorte og dermed vejledende også for skatteyderne.
Som kommentar hertil anfører Louis de Maire i  

 UfR 1969 B, s. 143, at det ikke bør bestrides, at en vis hensyntagen til  

 skatteyderens forventning har spillet ind, »men nogen klar bekendelse til et  

 forventningsprincip - med gyldighed også for et tilfælde som nærværende - bør  

 man dog ikke indlægge deri.« I sin kommentar til dommen udtaler P.
Spleth  

 imidlertid i UfR 1965 B, s. 252, at »der må lægges vægt på, at skatteyderen  

 ved  

 selvangivelsens indgivelse kan støtte sig til de udsendte vejledende  

 anvisninger.« Efter denne opfattelse er de forventninger, skatteyderen måtte  

 have på det tidspunkt, hvor han foretager den faktiske disposition, der  

 udløser  

 en skattemæssig virkning, ikke retsbeskyttede.
Uanset usikkerheden om  

 rækkevidden af UfR 1965, s. 399 H har Skatteministeriet dog ikke anket nogle  

 af  

 de i afsnit 3 refererede landsretsdomme til Højesteret.
Der er således indtil videre belæg for den i  

 afsnit 3 dragne konklusion om, at skatteyderne for det første kan støtte ret  

 på  

 de bindende udsagn i Ligningsvejledningen i henhold til lighedsgrundsætningen  

 med de anførte forbehold om åbenbar modstrid med andre retskilder.
Herudover  

 gælder der den videregående virkning, at skatteyderne med de tilsvarende  

 forbehold kan støtte ret på Ligningsvejledningen i tillid til en forventning  

 om, at Ligningsvejledningen er udtryk for gældende praksis, forudsat der er  

 tale om entydige og forbeholdsløse udsagn.
I relation til retsbeskyttelsen af  

 skatteydernes forventninger skal forbeholdet vedrørende åbenbar modstrid med  

 fast administrativ praksis dog erstattes med offentliggjort fast  

 administrativ  

 praksis.
Hvad angår de nævnte forbehold, kan anføres, at  

 forbeholdet vedrørende modstrid med de øvrige nævnte retskilder er en simpel  

 følge af, at selv om Ligningsvejledningen som påvist udfylder disse  

 retskilder  

 og dermed har en vis selvstændig retskildeværdi, kan den naturligvis ikke stå  

 alene som retskilde.
Ligningsvejledningen må ses i sammenhæng med højere  

 rangerende retskilder og kan i princippet ikke fortrænge disses retlige  

 betydning, hvis der foreligger modstrid, i hvert fald ikke i de tilfælde,  

 hvor  

 modstriden fremtræder tilstrækkelig åbenbart.
Endelig er forbeholdet om entydighed begrundet  

 i, at der alene kan støttes ret på klare udsagn.
For eksempel kan  

 Ligningsvejledningens tilblivelsesproces resultere i, at der findes  

 divergerende udsagn om det samme forhold i forskellige dele af  

 Ligningsvejledningen,  

 således at kravet om entydighed ikke er opfyldt.
Endvidere kan der sluttes modsætningsvis fra  

 præmisserne i dommen TfS 1994, 295 Ø, hvor det hedder, »at i hvert fald i det  

 foreliggende tilfælde, hvor bestemmelsen i Ligningsvejledningen for 1986  

 K.2.2.3 efter sin formulering ikke giver mulighed for afvigende praksis.« Selv om der i praksis er støtte for at  

 retsbeskytte skatteydernes forventninger til Ligningsvejledningens indhold,  

 udelukker denne praksis på den anden side set ikke, at der i beskrivelsen af  

 gældende ret er grundlag for de nævnte forbehold.
Til støtte for disse  

 forbehold kan endvidere anføres, at der i modsat fald består en relevant  

 risiko  

 for, at myndighedernes informationsvirksomhed af forsigtighedsgrunde  

 indskrænkes til skade for borgerne.
En yderligere understregning af disse forbehold  

 kunne i øvrigt ske ved direkte at nævne i forordet til Ligningsvejledningen,  

 at  

 også skatteyderne kan støtte ret på indholdet, men begrænset af de nævnte  

 forbehold.
Endvidere burde det fremgå af forordet, at Ligningsvejledningens  

 bindende virkning suppleres af en løbende ajourføring i Tidsskrift for  

 Skatter  

 og Afgifter.
5. Konklusion Om Ligningsvejledningens direkte bindende  

 virkning i forhold til andre skattemyndigheder gælder, at i forhold til  

 Landsskatteretten, der ikke er en underordnet myndighed, er der i det hele  

 ikke  

 tale om bindende virkninger.
I forhold til skatteankenævnene, der heller ikke  

 er en underordnet myndighed, betyder den særlige hjemmel i  

 skattestyrelseslovens § 13, stk. 3, at i det omfang Ligningsvejledningen  

 indeholder de af Ligningsrådet godkendte anvisninger, vil den være direkte  

 bindende, bortset fra tilfælde, hvor anvisningen er i direkte strid med,  

 eller  

 fører til resultater, der er i åbenbar strid med loven, herunder dennes  

 fortolkning i principielle domme og landsskatteretskendelser.  

 Ligningsvejledningen vil ikke i øvrigt binde skatteankenævnene.
Noget andet  

 er,  

 at Ligningsvejledningen vil være bindende for såvel Landsskatteretten som  

 skatteankenævnene i det omfang, den gengiver gældende ret i henhold til  

 øvrige  

 retskilder.
 Endelig kan de kommunale ligningsmyndigheder som  

 følge af det kommunale selvstyre heller ikke anses for underordnede  

 myndigheder  

 i forhold til Told- og Skattestyrelsen, der udgiver Ligningsvejledningen.  

 Også  

 her vil skattestyrelseslovens § 13, stk. 3, dog medføre en direkte bindende  

 virkning i det omfang, Ligningsvejledningen indeholder anvisninger godkendt  

 af  

 Ligningsrådet.
Hertil kommer, at kombinationen af  

 skattestyrelseslovens § 12, stk. 1 (Styrelsens pligt til at føre tilsyn med,  

 at  

 skatteansættelserne sker på ensartet måde) og skattestyrelseslovens § 14,  

 navnlig stk. 3 og stk. 4 (Told- og Skattestyrelsens beføjelser til at  

 gennemgå  

 og ændre ansættelser) imidlertid vil betyde, at Ligningsvejledningen reelt er  

 bindende for de kommunale ligningsmyndigheder i det omfang, Styrelsen  

 potentielt kan foretage korrektioner af ansættelser.
Der er under alle  

 omstændigheder grundlag for korrektion, når der foretages en ansættelse, der  

 strider mod entydige og forbeholdsløse udsagn i Ligningsvejledningen,  

 medmindre  

 udsagnet er i direkte modstrid med eller fører til resultater, der er i  

 åbenbar  

 modstrid med lovregler og anordninger, domspraksis, ministerielle cirkulærer  

 eller fast administrativ praksis.
Uafhængigt af omfanget af de nævnte direkte  

 bindende virkninger følger det af doms- og landsskatteretspraksis, at der  

 både  

 for Landsskatteretten, skatteankenævnene og de kommunale ligningsmyndigheder  

 gælder den yderligere afledede bindende virkning, der er en følge af, at  

 skatteyderne i vist omfang kan støtte egentlige retskrav på indholdet af  

 Ligningsvejledningen.
Den nærmere afgrænsning heraf er for det første bestemt  

 af den almindelige forvaltningsretlige lighedsgrundsætning, hvilket betyder,  

 at  

 en vilkårlig skatteyder har et retskrav på at blive behandlet lige som andre  

 skatteydere med tilsvarende forhold.
Denne lighedsgrundsætning har en særlig  

 vægt i tilfælde, hvor underordnede myndigheder er underlagt en binding fra  

 centrale myndigheder.
Heraf følger, at i det omfang, hvor  

 Ligningsvejledningen  

 som ovenfor beskrevet, dvs. med de nævnte forbehold, er direkte bindende for  

 de  

 kommunale ligningsmyndigheder, vil den hverken ved skatteankenævnene,  

 Landsskatteretten eller domstolene kunne fraviges til ugunst for en  

 skatteyder.
Da Ligningsvejledningen først udgives efter  

 udløbet af det indkomstår, den omhandler, vil en skatteyder ikke kunne støtte  

 ret på lighedsgrundsætningen, hvis han har disponeret i forventning til et  

 udsagn i Ligningsvejledningen, der skærpes i næste års udgave.
Det får derfor  

 selvstændig betydning, at skatteydernes forventninger til  

 Ligningsvejledningens  

 indhold efter praksis nyder en vis retsbeskyttelse, fordi der som  

 udgangspunkt  

 gælder en formodning om, at Ligningsvejledningens beskrivelse er udtryk for  

 gældende administrativ praksis.
Denne retsbeskyttelse består i, at en skatteyder  

 som udgangspunkt kan støtte ret på entydige forbeholdsløse udsagn i  

 Ligningsvejledningen, indtil grundlaget for udsagnet måtte blive ændret ved  

 lov  

 eller fortolkning i cirkulærer og principielle domme og administrative  

 afgørelser, der er offentliggjort på relevant måde, typisk i Tidsskrift for  

 Skatter og Afgifter.
Endvidere gælder, at skatteyderens retskrav generelt er  

 betinget af, at udsagnet i Ligningsvejledningen ikke er i direkte modstrid  

 med  

 eller ikke fører til resultater, der åbenbart strider mod lovregler og  

 anordninger, domspraksis, ministerielle cirkulærer og offentliggjort fast  

 administrativ praksis.
 Som en konsekvens af denne beskrivelse af  

 gældende ret kunne det overvejes at omtale i forordet til  

 Ligningsvejledningen,  

 at skatteyderne kan støtte ret på indholdet med de nævnte forbehold suppleret  

 af en løbende ajourføring i Tidsskrift for Skatter og Afgifter.
