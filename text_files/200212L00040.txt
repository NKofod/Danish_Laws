Fremsat den 31. oktober 2002 af  

 kulturministeren (Brian Mikkelsen) Forslag til Lov om radio- og fjernsynsvirksomhed Kapitel 1 Udøvelse af programvirksomhed § 1. Følgende har ret til at udøve  

 programvirksomhed som angivet i § 2:
 1)	DR, jf. kapitel 4.
 2)	TV 2/DANMARK, jf. kapitel 5.
 3)	De regionale TV 2-virksomheder, jf. kapitel 6.
 4)	Foretagender, der efter kapitel 8 har fået tilladelse til at  

 udøve landsdækkende og regional programvirksomhed på  

 grundlag af særlig tilladelse eller som i henhold til § 47 kan  

 udøve programvirksomhed uden tilladelse.
 5)	Selskaber, foreninger og lign. samt kommuner, der efter kapitel 9  

 har fået tilladelse til programvirksomhed inden for et lokalt  

 område eller som i henhold til § 52, stk. 2, kan udøve  

 lokal programvirksomhed uden tilladelse.
Stk. 2. Kulturministeren kan i særlige tilfælde  

 give tilladelse til, at andre end de i stk. 1 nævnte foretagender  

 ud fra sikkerhedsmæssige hensyn kan udøve programvirksomhed i  

 større trafikanlæg.
Kulturministeren kan fastsætte  

 nærmere regler for denne programvirksomhed.
 Stk. 3. Programvirksomheden skal udøves i  

 overensstemmelse med loven og bestemmelser fastsat i medfør af loven  

 samt eventuelle vilkår, som programtilladelsen er meddelt på.
 § 2. Ved udøvelse af programvirksomhed  

 forstås:
1)	udsendelse af lyd- og billedprogrammer til almenheden ved  

 hjælp af radioanlæg, og 2)	fordeling ved hjælp af fællesantenneanlæg af lyd-  

 og billedprogrammer, som ikke tillige udsendes som nævnt i nr.  

 1.
 Stk  2. Ved fællesantenneanlæg forstås i  

 denne lov fællesantenneanlæg og andre kabelanlæg til  

 fordeling af lyd- og billedprogrammer til lokaler, som anvendes til privat  

 beboelse.
Kapitel 2 Distribution af lyd- og billedprogrammer Distribution af lyd- og billedprogrammer  

 ved hjælp af jordbaserede digitale tv-sendemuligheder § 3. Distribution af danske og udenlandske lyd- og  

 billedprogrammer ved hjælp af jordbaserede digitale tv-sendenet kan kun  

 ske med tilladelse fra Radio- og tv-nævnet.
 Stk. 2. Tilladelse meddeles af Radio- og tv-nævnet efter  

 udbud.
 Stk. 3. Nævnet kan i forbindelse med udstedelse af  

 tilladelser fastsætte vilkår for tilladelsen.
 Stk. 4. Kulturministeren kan fastsætte nærmere  

 regler om udbudsforretninger i henhold til stk. 2. Det kan i den  

 forbindelse bestemmes, at Radio- og tv-nævnet fastsætter  

 nærmere retningslinjer om auktionarius beføjelser,  

 ejerskabsforhold og mindstebud m.v.
 Stk. 5. Tilladelse kan dog meddeles DR, TV 2/DANMARK og de  

 regionale TV 2-virksomheder efter kulturministerens nærmere  

 bestemmelse.
 § 4. Udøvelse af virksomhed i henhold til § 3 kan  

 betinges af betaling af koncessionsafgift.
 Stk. 2. Koncessionsafgiftens mindstestørrelse,  

 beregningsgrundlag og betalingsterminer skal fremgå af  

 udbudsmaterialet.
 Stk. 3. Radio- og tv-nævnet kan inddrage en tilladelse  

 meddelt i henhold til § 3, hvis indehaveren:
1)	overtræder loven eller bestemmelser fastsat efter loven,  

 såfremt en overtrædelse er grov eller overtrædelser er ofte  

 gentagne, eller 2)	tilsidesætter de vilkår, som tilladelsen er meddelt  

 på.
Distribution af lyd- og billedprogrammer i  

 fællesantenneanlæg § 5. Fordeling i fællesantenneanlæg af danske og  

 udenlandske lyd- og billedprogrammer, der modtages direkte ved hjælp af  

 antenne eller fremføres til anlægget ved hjælp af  

 kabelanlæg, må kun ske uden ændringer og samtidig med, at  

 udsendelsen eller fremføringen sker.
 Stk. 2. Tekstning og lign. samt tidsforskudt fordeling kan dog  

 ske, hvis det pågældende radio- eller fjernsynsforetagende har  

 givet samtykke.
 Stk. 3. Fremføring i de offentlige telenet af lokale  

 programmer må kun ske inden for det område, som tilladelsen til  

 programvirksomhed eller registreringen af programvirksomhed omfatter.  

 Fremføring af lokale programmer, der spredes ved hjælp af  

 radioanlæg, må dog tillige ske til de kommuner, der grænser  

 op til tilladelsens område, og til kommuner, der grænser op til  

 disse kommuner.
 § 6. Det påhviler ejere af  

 fællesantenneanlæg at sikre, at der i anlægget sker en  

 fordeling af de lyd- og billedprogrammer, der spredes ved hjælp af  

 radioanlæg af DR, TV 2/DANMARK og de regionale TV 2-virksomheder i  

 medfør af §§ 12, 22 og 31, herunder de regionale programmer, der  

 er bestemt til modtagning i det pågældende område.  

 Tilsvarende gælder programmer på den fjerde FM-radiokanal i  

 medfør af § 11, stk. 2. Digitale programmer fra DR og TV  

 2/DANMARK skal alene fordeles, såfremt der fordeles andre digitale  

 programmer i anlægget.
 Stk. 2. Det er ikke tilladt i fællesantenneanlæg  

 at konvertere de i stk. 1, 3. pkt., nævnte digitale programmer,  

 medmindre der samtidig finder en digital fordeling sted af de samme  

 programmer.
 Stk. 3. Hvis anlægget indeholder mere end 8 kanaler,  

 skal der tillige stilles én kanal til rådighed for lokale  

 fjernsynsprogrammer, der fordeles i det pågældende område i  

 henhold til kapitel 9.
Stk. 4. Såfremt fordelingen af programmer i  

 anlægget sker i programpakker, 1)	skal samtlige pakker indeholde de programmer, der er omfattet af  

 stk. 1, 3 og 5, og 2)	der skal være mulighed for alene at købe en pakke, som  

 enten alene indeholder de i stk. 1, 3 og 5 nævnte programmer,  

 eller som alene indeholder disse programmer og andre programmer, for hvilke  

 der betales en så begrænset pris, at prisen for disse supplerende  

 programmer alene udgør en begrænset del af den samlede pris for  

 pakken.
 Stk. 5. Kulturministeren kan fastsætte nærmere  

 regler om, i hvilket omfang der skal ske fordeling i  

 fællesantenneanlæg af programmer på den femte  

 FM-radiokanal, jf. § 11, stk. 3.
§ 7. Ministeren for videnskab, teknologi og udvikling kan  

 fastsætte forskrifter om adgang til anvendelse af dekodere i  

 fællesantenneanlæg, der omsætter krypterede signaler til  

 tv-signaler, der umiddelbart kan gengives af tv-apparater.
I forskrifterne  

 kan der fastsættes regler om følgende forhold:
 1)	Programudbyderes adgang til at benytte et fælles dekodersystem  

 som anvendes i fællesantenneanlægget.
 2)	Programudbyderes adgang til at anvende egen dekoder.
 3)	Programudbyderes adgang til at afregne direkte med brugerne.
 4)	Gebyrer til dækning af de udgifter, som er forbundet med  

 administrationen af § 7, herunder de i medfør heraf fastsatte  

 bestemmelser.
 § 8. IT- og Telestyrelsen fører tilsyn med overholdelse  

 af § 6 og forskrifter udstedt i medfør af § 7. IT- og  

 Telestyrelsen kan i forbindelse med tilsynet meddele påbud til ejere af  

 fællesantenneanlæg om overholdelse af § 6 og forskrifter  

 udstedt i medfør af § 7. Afgørelser vedrørende  

 § 6 kan ikke indbringes for anden administrativ myndighed.
 Stk. 2. Ministeren for videnskab, teknologi og udvikling kan  

 ikke give IT- og Telestyrelsen tjenestebefaling om styrelsens varetagelse af  

 myndighedsopgaver vedrørende konkrete sager, om behandling og  

 afgørelse af enkeltsager, om IT- og Telestyrelsens udstedelse af  

 administrative forskrifter på områder, hvor styrelsen er  

 bemyndiget hertil, eller om IT- og Telestyrelsens øvrige  

 tilsynsaktiviteter med henblik på at sikre overholdelse af denne lov og  

 administrative forskrifter udstedt i medfør heraf.
 Stk. 3. Ministeren for videnskab, teknologi og udvikling kan  

 ikke dispensere fra administrative forskrifter udstedt af ministeren i  

 medfør af denne lov.
 § 9. Klager over IT- og Telestyrelsens afgørelser  

 truffet i medfør af denne lovs § 7 kan indbringes for  

 Teleklagenævnet.
Kapitel 3 Public service-virksomhed § 10. Den samlede public service-virksomhed skal via fjernsyn,  

 radio og Internet eller lign. sikre den danske befolkning et bredt udbud af  

 programmer og tjenester omfattende nyhedsformidling, oplysning, undervisning,  

 kunst og underholdning.
Der skal i udbuddet tilstræbes kvalitet,  

 alsidighed og mangfoldighed.
Ved programlægningen skal der lægges  

 afgørende vægt på hensynet til informations- og  

 ytringsfriheden.
Ved informationsformidlingen skal der lægges  

 vægt på saglighed og upartiskhed.
Programvirksomheden skal sikre  

 befolkningen adgang til væsentlig samfundsinformation og debat.
Der  

 skal endvidere lægges særlig vægt på dansk sprog og  

 dansk kultur.
Programvirksomheden skal endvidere afspejle bredden i  

 produktionen af kunst og kultur og give programtilbud, som reflekterer  

 mangfoldigheden af kulturinteresser i det danske samfund.
 § 11. DR, TV 2/DANMARK og de regionale TV 2-virksomheder  

 udøver public service-virksomhed efter reglerne i kapitel 4, 5 og  

 6.
 Stk. 2. Herudover indgår programvirksomheden på  

 den fjerde FM-radiokanal og nyhedsdækningen på den femte  

 FM-radiokanal i den samlede public service-virksomhed, jf. stk. 3 og 4.  

 Tilladelse til denne programvirksomhed meddeles efter reglerne i kapitel  

 8.
 Stk. 3. Den fjerde FM-radiokanal skal være en nuanceret  

 public service-orienteret kanal med klassisk musik   suppleret med  

 præsentation af rytmisk musik, jazz og dansk musik   kulturprogrammer,  

 samfunds- og debatprogrammer m.v.
Stk. 4. Programvirksomheden på den femte FM-radiokanal  

 skal omfatte nyhedsprogrammer fra hele landet.
Sendefladen kan ikke  

 regionaliseres.
Tilladelse til denne programvirksomhed kan ikke meddeles til  

 DR.
 Stk. 5. DRs public service-virksomhed finansieres gennem  

 DRs andel af licensindtægterne samt gennem andre indtægter,  

 jf. § 15, stk. 2. TV 2/DANMARKs public service-virksomhed  

 finansieres gennem TV 2/DANMARKs andel af licensafgifterne, gennem  

 indtægter ved reklamering i TV 2/DANMARK samt gennem andre  

 indtægter, jf. § 25, stk. 2. De regionale TV 2-virksomheders  

 public service-virksomhed finansieres gennem virksomhedernes andel af  

 licensafgifterne samt gennem andre indtægter, jf. § 35. Public  

 service-virksomhed på den fjerde og på den femte FM-radiokanal  

 finansieres af tilladelseshaverne.
Kapitel 4 DR DRs public service-virksomhed § 12. DR skal udøve public service-virksomhed over for  

 hele befolkningen efter de i § 10 nævnte principper.
 Stk. 2. DRs udfyldelse af public service-forpligtelserne  

 fastsættes i en public service-kontrakt mellem kulturministeren og  

 DR.
 Stk. 3. DR skal årligt udarbejde en redegørelse  

 om opfyldelse af public service-kontrakten.
 § 13. Sponsorerede programmer kan indgå i public  

 service-programvirksomheden efter reglerne i kapitel 11.
DRs anden virksomhed § 14. DR kan udøve anden programvirksomhed efter  

 reglerne i kapitel 8.
 Stk. 2. DR kan udøve anden virksomhed, herunder  

 teletjenestevirksomhed, i tilknytning til programvirksomheden med henblik  

 på udnyttelse af institutionens tekniske udstyr, særlige  

 sagkundskab m.v.
 Stk. 3. DR kan oprette nye selskaber eller indskyde kapital i  

 eksisterende selskaber med henblik på at udøve anden virksomhed,  

 herunder programvirksomhed, eller med henblik på at indgå i  

 samarbejde om medierelaterede aktiviteter med andre virksomheder.
Stk. 4. DRs anden virksomhed, jf. stk. 1-3, skal  

 foregå på konkurrencemæssige vilkår.
Kulturministeren  

 kan fastsætte nærmere regler for den regnskabsmæssige  

 adskillelse mellem public service-virksomheden og anden virksomhed.
 Stk. 5. Kulturministeren kan fastsætte nærmere  

 regler om DRs anden virksomhed.
 DRs organisation m.v.
 § 15. DR er en selvstændig offentlig institution.
Stk. 2. DRs virksomhed finansieres gennem DRs  

 andel af licensafgifterne samt gennem indtægter ved salg af programmer  

 og andre ydelser, tilskud, udbytte, overskudsandele m.v.
DR kan ikke  

 oppebære reklameindtægter fra programvirksomheden og public  

 service-aktiviteter på Internettet.
Stk. 3. DR kan optage lån på almindelige  

 markedsvilkår til finansiering af institutionens investeringer,  

 forudsat at den samlede lånoptagelse ikke overstiger 4 pct. af  

 indtægterne ifølge seneste regnskab.
Lånoptagelse  

 herudover skal godkendes af kulturministeren.
 Stk. 4. Kulturministeren kan fastsætte en vedtægt  

 for DR.
§ 16. DR ledes af en bestyrelse på 10 medlemmer, som  

 beskikkes af kulturministeren.
Kulturministeren udpeger 3 medlemmer (herunder  

 formanden), Folketinget udpeger 6 medlemmer, og de fastansatte medarbejdere i  

 DR udpeger 1 medlem samt 1 suppleant herfor.
Kulturministeren beskikker  

 næstformanden blandt de medlemmer, der er udpeget af Folketinget.
 Stk. 2. Bestyrelsen skal søges sammensat, så den  

 samlede bestyrelse repræsenterer mediemæssig, kulturel,  

 ledelsesmæssig og erhvervsmæssig indsigt.
 Stk. 3. Medlemmer af Folketinget kan ikke være medlemmer  

 af bestyrelsen.
 Stk. 4. Beskikkelserne gælder for 4 år.
 Stk. 5. I tilfælde af udtræden udpeges et nyt  

 medlem for den resterende del af beskikkelsesperioden.
§ 17. Bestyrelsen er DRs øverste ledelse.  

 Bestyrelsen har det overordnede programansvar og ansvaret for, at de  

 bestemmelser for institutionens virksomhed, der er fastsat i loven og  

 bestemmelser fastsat i medfør af loven, overholdes.
Bestyrelsen  

 fastsætter de almindelige retningslinjer for DRs virksomhed og  

 ansætter generaldirektøren og øvrige medlemmer af  

 DRs direktion.
 Stk. 2. DRs afgørelser i sager, der  

 vedrører institutionens virksomhed, kan ikke indbringes for anden  

 administrativ myndighed, jf. dog § 20, stk. 2.
 Stk. 3. DRs afgørelser i sager om god presseskik  

 og om genmæle kan dog indbringes for Pressenævnet efter reglerne  

 i medieansvarslovens kapitel 5-7.
 § 18. Generaldirektøren har det daglige programansvar  

 og varetager den daglige administrative og økonomiske ledelse af DR.  

 Det personale, som ikke ansættes af bestyrelsen, jf. § 17,  

 stk. 1, ansættes af generaldirektøren.
§ 19. Bestyrelsen fastsætter for hvert år  

 budgettet for DRs virksomhed.
Budgettet sendes til kulturministeren og  

 Folketinget til orientering.
Stk. 2. Institutionens regnskab udarbejdes af bestyrelsen og  

 direktionen og revideres af Rigsrevisionen.
Regnskabet for det enkelte  

 år forelægges med revisionens bemærkninger kulturministeren  

 til godkendelse og sendes derefter til Folketinget til orientering.
§ 20. Der kan stilles midler til rådighed af statskassen  

 til dækning af udgifterne ved dele af DRs virksomhed.
Aftale om  

 vilkårene herfor træffes mellem kulturministeren, bestyrelsen og  

 den minister, hvis forretningsområde berøres af den  

 pågældende del af virksomheden.
 Stk. 2. Ved en aftale efter stk. 1 kan bestemmelserne i  

 § 17, stk. 2, og § 18 fraviges.
§ 21. Kulturministeren kan efter forhandling med  

 finansministeren stille en statsgaranti til sikring af opfyldelsen af de  

 pensionsforpligtelser, der påhviler Pensionskassen for  

 Tjenestemænd i DR.
Tilsvarende gælder DRs forpligtelser til  

 at yde ikke-pensionssikret personale en løbende livsvarig  

 understøttelse som supplement til den sociale pension.
Kapitel 5 TV 2/DANMARK TV 2/ DANMARKs public service-virksomhed § 22. TV 2/DANMARK skal udøve public service-virksomhed  

 over for hele befolkningen efter de i § 10 nævnte principper.
 Stk. 2. TV 2/DANMARKs udfyldelse af public  

 service-forpligtelserne fastsættes i en public service-kontrakt mellem  

 kulturministeren og TV 2/DANMARK.
 Stk. 3. TV 2/DANMARK skal årligt udarbejde en  

 redegørelse om opfyldelsen af public service-kontrakten.
 Stk. 4. TV 2/DANMARK skal producere nyheds- og  

 aktualitetsprogrammer. Øvrige programmer tilvejebringes fortrinsvis  

 ved køb hos øvrige producenter.
 § 23. Sponsorerede programmer og reklamer kan indgå i  

 public service-programvirksomheden efter reglerne i kapitel 11.
TV 2 /DANMARKs anden virksomhed § 24. TV 2/DANMARK kan udøve anden programvirksomhed  

 efter reglerne i kapitel 8.
 Stk. 2. TV 2/DANMARK kan udøve anden virksomhed,  

 herunder teletjenestevirksomhed, i tilknytning til programvirksomheden med  

 henblik på udnyttelse af institutionens tekniske udstyr, særlige  

 sagkundskab m.v.
 Stk. 3. TV 2/DANMARK kan oprette nye selskaber eller indskyde  

 kapital i eksisterende selskaber med henblik på at udøve anden  

 virksomhed, herunder programvirksomhed, eller med henblik på at  

 indgå i samarbejde om medierelaterede aktiviteter med andre  

 virksomheder.
Stk. 4. TV 2/DANMARKs anden virksomhed, jf.  

 stk. 1-3, skal foregå på konkurrencemæssige  

 vilkår.
Kulturministeren kan fastsætte nærmere regler for  

 den regnskabsmæssige adskillelse mellem public service-virksomheden og  

 anden virksomhed.
 Stk. 5. Kulturministeren kan fastsætte nærmere  

 regler om TV 2/DANMARKs anden virksomhed.
 TV 2/DANMARKs organisation m.v.
 § 25. TV 2/DANMARK er en selvejende institution.
 Stk. 2. TV 2/DANMARKs virksomhed finansieres gennem TV  

 2/DANMARKs andel af licensafgifterne og gennem indtægter ved  

 reklamering i TV 2/DANMARK samt gennem indtægter ved salg af programmer  

 og andre ydelser, tilskud, udbytte, overskudsandele m.v.
Stk. 3. TV 2/DANMARK kan optage lån på almindelige  

 markedsvilkår til finansiering af virksomhedens investeringer, forudsat  

 at den samlede lånoptagelse ikke overstiger 4 pct. af indtægterne  

 ifølge seneste regnskab.
Lånoptagelse herudover skal godkendes  

 af kulturministeren.
 Stk. 4. Kulturministeren kan fastsætte en vedtægt  

 for TV 2/DANMARK.
§ 26. TV 2/DANMARK ledes af en bestyrelse på 9  

 medlemmer, som beskikkes af kulturministeren.
Kulturministeren udpeger 8  

 medlemmer (herunder formanden og næstformanden), der tilsammen skal  

 repræsentere mediemæssig, kulturel, ledelsesmæssig og  

 erhvervsmæssig indsigt.
De fastansatte medarbejdere udpeger 1 medlem  

 samt 1 suppleant herfor.
 Stk. 2. Medlemmer af Folketinget kan ikke være medlemmer  

 af bestyrelsen.
 Stk. 3. Beskikkelserne gælder for 4 år.
 Stk. 4. I tilfælde af udtræden udpeges et nyt  

 medlem for den resterende del af beskikkelsesperioden.
§ 27. Bestyrelsen er TV 2/DANMARKs øverste  

 ledelse.
Bestyrelsen har det overordnede programansvar og ansvaret for, at de  

 bestemmelser for institutionens virksomhed, der er fastsat i loven og  

 bestemmelser fastsat i medfør af loven, overholdes.
Bestyrelsen  

 fastsætter de almindelige retningslinjer for TV 2/DANMARKs  

 virksomhed og ansætter den administrerende direktør og  

 øvrige medlemmer af TV 2/DANMARKs direktion.
§ 28. Den administrerende direktør har det daglige  

 programansvar og varetager den daglige administrative og økonomiske  

 ledelse af TV 2/DANMARK.
Det personale, som ikke ansættes af  

 bestyrelsen, jf. § 27, ansættes af den administrerende  

 direktør.
§ 29. Bestyrelsen fastsætter for hvert år  

 budgettet for TV 2/DANMARKs virksomhed.
Budgettet sendes til  

 kulturministeren til orientering.
Stk. 2. Institutionens regnskab udarbejdes af bestyrelsen og  

 direktionen og revideres af Rigsrevisionen.
Regnskabet for det enkelte  

 år forelægges med revisionens bemærkninger kulturministeren  

 til godkendelse og sendes derefter til Folketinget til orientering.
 § 30. TV 2/DANMARKs afgørelser i sager, der  

 vedrører institutionens virksomhed, kan ikke indbringes for anden  

 administrativ myndighed.
 Stk. 2. TV 2/DANMARKs afgørelser i sager om god  

 presseskik og om genmæle kan dog indbringes for Pressenævnet  

 efter reglerne i medieansvarslovens kapitel 5-7.
Kapitel 6 De regionale TV 2-virksomheder De regionale TV 2-virksomheders public  

 service-virksomhed § 31. De regionale TV 2-virksomheder skal udøve public  

 service-virksomhed over for hele befolkningen i virksomhedens område  

 efter de i § 10 nævnte principper.
 Stk. 2. De regionale TV 2-virksomheder skal producere nyheds-  

 og aktualitetsprogrammer. Øvrige programmer tilvejebringes fortrinsvis  

 ved køb hos øvrige producenter.
 Stk. 3. De regionale TV 2-virksomheder skal ved  

 programlægningen lægge vægt på tilknytning til  

 regionen.
 Stk. 4. De regionale TV 2-virksomheders udfyldelse af public  

 service-forpligtelserne fastsættes i en public service-kontrakt mellem  

 kulturministeren og hver enkelt virksomhed.
 Stk. 5. De enkelte regionale TV 2-virksomheder skal  

 årligt udarbejde en redegørelse om opfyldelsen af public  

 service-kontrakten.
 § 32. Sponsorerede programmer kan indgå i public  

 service-programvirksomheden efter reglerne i kapitel 11.
De regionale TV 2-virksomheders anden virksomhed § 33. De regionale TV 2-virksomheder kan ikke udøve  

 anden programvirksomhed.
 Stk. 2. De regionale TV 2-virksomheder kan udøve anden  

 virksomhed, herunder teletjenestevirksomhed, i tilknytning til  

 programvirksomheden med henblik på udnyttelse af virksomhedernes  

 tekniske udstyr, særlige sagkundskab m.v.
 Stk. 3. De regionale TV 2-virksomheder kan oprette nye  

 selskaber eller indskyde kapital i eksisterende selskaber med henblik  

 på at udøve anden virksomhed eller med henblik på at  

 indgå i samarbejde om medierelaterede aktiviteter med andre  

 virksomheder.
Stk. 4. De regionale TV 2-virksomheders anden virksomhed skal  

 foregå på konkurrencemæssige vilkår.
Kulturministeren  

 kan fastsætte nærmere regler for den regnskabsmæssige  

 adskillelse mellem public service-virksomheden og anden virksomhed.
 Stk. 5. Kulturministeren kan fastsætte nærmere  

 regler om de regionale TV 2-virksomheders anden virksomhed.
 De regionale TV 2-virksomheders organisation m.v.
 § 34. Til de 8 regionale TV 2-virksomheder er der knyttet et  

 repræsentantskab, der er sammensat med en alsidig repræsentation  

 for det regionale kultur- og samfundsliv.
 Stk. 2. Kulturministeren kan i særlige tilfælde  

 godkende oprettelse af nye regionale TV 2-virksomheder.
 § 35. De regionale TV 2-virksomheders virksomhed finansieres  

 gennem disses andel af licensafgifterne samt gennem indtægter ved salg  

 af programmer og andre ydelser, tilskud, udbytte, overskudsandele m.v.
§ 36. Den overordnede ledelse af den enkelte regionale TV  

 2-virksomhed varetages af en bestyrelse på 5-7 medlemmer.
De  

 fastansatte medarbejdere ved den regionale TV 2-virksomhed vælger 1  

 medlem samt 1 suppleant herfor, medens de øvrige medlemmer  

 vælges af repræsentantskabet.
 Stk. 2. Medlemmer af Folketinget, amtsråd, Bornholms  

 Regionsråd og kommunalbestyrelser kan ikke være medlemmer af  

 bestyrelsen.
 Stk. 3. Bestyrelsen vælges for 4 år.
 Stk. 4. I tilfælde af udtræden vælges et nyt  

 medlem for den resterende del af valgperioden.
Stk. 5. Bestyrelsen er den regionale virksomheds  

 øverste ledelse.
Bestyrelsen har det overordnede programansvar og  

 ansvaret for, at de bestemmelser for virksomheden, der er fastsat i loven og  

 i medfør af loven, overholdes.
Bestyrelsen fastsætter de  

 almindelige retningslinjer for den regionale virksomhed og ansætter  

 direktøren for den regionale virksomhed.
Stk. 6. Direktøren for den regionale TV 2-virksomhed  

 har det daglige programansvar og varetager den daglige administrative og  

 økonomiske ledelse af den regionale virksomhed.
Direktøren  

 ansætter virksomhedens personale.
§ 37. Bestyrelsen for en regional TV 2-virksomhed  

 fastsætter årligt budgettet for virksomheden.
Budgettet  

 sendes til kulturministeren og Folketinget til orientering.
Stk. 2. Regnskabet for den regionale TV 2-virksomhed  

 udarbejdes af bestyrelsen og direktionen og revideres af Rigsrevisionen.
For  

 så vidt angår TV Syd, revideres regnskabet dog af en  

 statsautoriseret revisor.
Regnskabet for det enkelte år  

 forelægges med revisionens bemærkninger kulturministeren til  

 godkendelse og sendes derefter til Folketinget til orientering.
 § 38. De regionale TV 2-virksomheders afgørelser i  

 sager, der vedrører institutionens virksomhed, kan ikke indbringes for  

 anden administrativ myndighed.
 Stk. 2. De regionale TV 2-virksomheders afgørelser i  

 sager om god presseskik og om genmæle kan indbringes for  

 Pressenævnet efter reglerne i medieansvarslovens kapitel 5-7.
Kapitel 7 Radio- og tv-nævnet § 39. Kulturministeren nedsætter et nævn, Radio-  

 og tv-nævnet.
Nævnet består af 7 medlemmer, der skal  

 repræsentere juridisk, økonomisk/administrativ,  

 erhvervsmæssig og mediemæssig/kulturel sagkundskab.
Nævnet  

 nedsættes for 4 år ad gangen.
Stk. 2. Ministeren kan efter indhentet udtalelse fra  

 nævnet fastsætte en forretningsorden for dette.
Det kan i  

 forretningsordenen fastsættes, at nævnet kan oprette underudvalg,  

 som kan træffe endelig afgørelse i sager på vegne af  

 nævnet.
 Stk. 3. Ministeren kan fastsætte regler om gebyrer for  

 tilladelse til programvirksomhed m.v. og registrering af programvirksomhed  

 til medfinansiering af de udgifter, der er forbundet med Radio- og  

 tv-nævnets virksomhed.
 Stk. 4. Lokale radio- og fjernsynsnævn, jf. § 64,  

 samt radio- og tv-foretagender m.v., der er omfattet af Radio- og  

 tv-nævnets virksomhed, er forpligtet til at meddele nævnet de  

 oplysninger og udlevere de dokumenter m.v., som forlanges af nævnet.  

 Nævnet kan fastsætte en frist for afgivelsen af oplysninger  

 m.v.
 Stk. 5. Radio- og tv-nævnet kan afkræve lokale  

 radio- og fjernsynsnævn og radio- og tv-foretagender m.v., der er  

 omfattet af Radio- og tv-nævnets virksomhed, skriftlige udtalelser.  

 Nævnet kan fastsætte en frist for afgivelsen af sådanne  

 udtalelser m.v.
 § 40. Radio- og tv-nævnet skal varetage en række  

 opgaver på radio- og tv-området, jf. §§ 41   44.  

 Nævnets afgørelser efter disse bestemmelser kan ikke indbringes  

 for anden administrativ myndighed.
 Stk. 2. Radio- og tv-nævnet skal endvidere afgive  

 udtalelse om radio- og tv-foretagenders redegørelser for opfyldelse af  

 public service-kontrakterne.
 Stk. 3. Radio- og tv-nævnet rådgiver  

 kulturministeren om radio- og tv-spørgsmål.
 § 41. Radio- og tv-nævnet har følgende opgaver  

 vedrørende distribution af lyd- og billedprogrammer ved hjælp af  

 jordbaserede digitale sendemuligheder:
1)	træffe afgørelse om tilladelser til distribution af  

 danske og udenlandske lyd- og billedprogrammer ved hjælp af  

 jordbaserede digitale tv-sendenet, at udstede sådanne tilladelser og at  

 føre tilsyn med virksomheden, jf. § 3, 2)	påtale overtrædelser af loven og bestemmelser fastsat  

 efter loven samt vilkår fastsat i forbindelse med udstedelsen af  

 tilladelser til distribution, og 3)	træffe afgørelse om inddragelse af tilladelser til  

 distribution, jf. § 4, stk. 3.
 § 42. Radio- og tv-nævnet har følgende opgaver  

 vedrørende landsdækkende og regional programvirksomhed på  

 grundlag af særlig tilladelse eller registrering:
1)	træffe afgørelse om tilladelse til landsdækkende  

 og regional programvirksomhed ved hjælp af jordbaserede analoge  

 sendemuligheder, udstede sådanne tilladelser og føre tilsyn med  

 programvirksomheden, jf. § 45, 2)	registrere foretagender, som udøver programvirksomhed ved  

 hjælp af satellit, ved hjælp af fællesantenneanlæg  

 til områder, der går ud over ét lokalt område, eller  

 ved hjælp af jordbaserede digitale tv-sendemuligheder og  

 kortbølgesendemuligheder, jf. § 47, 3)	påtale af overtrædelser af loven og bestemmelser fastsat  

 efter loven samt vilkår fastsat i forbindelse med udstedelse af  

 programtilladelse, og 4)	træffe afgørelse om inddragelse eller bortfald af  

 tilladelse til programvirksomhed, jf. §§ 50, stk. 1, og  

 51.
Stk. 2. Nævnet fører tilsyn med  

 programvirksomhed, som udøves ved hjælp af satellit, ved  

 hjælp af fællesantenneanlæg til områder, der  

 går udover ét lokalt område, samt programvirksomhed ved  

 hjælp af jordbaserede digitale tv-sendemuligheder og  

 kortbølgesendemuligheder.
Nævnet kan påtale  

 overtrædelser af loven, bestemmelser fastsat efter loven og kan  

 træffe afgørelse om indstilling af programvirksomheden, jf.  

 § 50, stk. 2.
 § 43. Radio- og tv-nævnet har følgende opgaver  

 på lokalradio- og -tv-området:
1)	Nævnet træffer afgørelse om lokale  

 nævns a)	afslag på ansøgning om tilladelse til lokal  

 programvirksomhed, jf. § 60, stk. 3, b)	inddragelse af tilladelse til lokal programvirksomhed, jf.  

 § 66, stk. 5, og c)	afgørelse om indstilling af programvirksomhed, der  

 udøves ved hjælp af fællesantenneanlæg, jf.  

 § 66, stk. 5.
 2)	Nævnet fører tilsyn med programmer, der udsendes  

 samtidig af flere tilladelseshavere eller udsendes i medfør af et fast  

 samarbejdsforhold med andre radio- og fjernsynsforetagender om  

 programvirksomheden (networking), påtaler overtrædelser af loven,  

 bestemmelser fastsat efter loven og vilkår for tilladelse til  

 programvirksomhed og kan inddrage tilladelsen samt træffe  

 afgørelse om indstilling af programvirksomheden, jf. §§ 65, stk.  

 2, og 66, stk. 1-4.
 3)	Nævnet fordeler tilskud til ikke-kommercielle lokale radio- og  

 tv-stationer m.v., jf. § 68.
 4)	Nævnet godkender nedsættelse af fælles nævn  

 omfattende kommuner med tilsammen flere end 300.000 indbyggere, jf.  

 § 64, stk. 2.
 5)	Nævnet træffer efter indstilling fra IT- og  

 Telestyrelsen afgørelse om fordelingen af sendemuligheder på  

 lokale områder under hensyn til de frekvensmæssige  

 muligheder.
6)	Nævnet kan endvidere uanset § 65, stk. 2 og 3,  

 på eget initiativ tage en sag op til behandling.
Nævnet kan i den  

 forbindelse:
a)	pålægge et lokalt nævn at tage en ikke tidligere  

 behandlet sag op til afgørelse, b)	pålægge et lokalt nævn at tage en tidligere  

 behandlet sag op igen, eller c)	i særlige tilfælde selv træffe afgørelse i  

 sagen.
Såfremt der er tale om en sag, som tidligere har været  

 behandlet af et lokalt nævn, kan nævnet i påkommende  

 tilfælde træffe afgørelser, der er mere bebyrdende i  

 forhold til tilladelsens indehaver end den afgørelse, som det lokale  

 nævn måtte have truffet i sagen.
 § 44. Radio- og tv-nævnet har følgende opgaver  

 vedrørende reklamer og sponsorering af programmer:
 1)	Nævnet træffer afgørelse om identifikation,  

 placering og omfang af reklamer, jf. §§ 72, 73, 74 og 75.
2)	Nævnet træffer afgørelse om radio- og  

 fjernsynsreklamers indhold, jf. §§ 76 og 77. I sager om overholdelse af  

 lov om lægemidler og lov om reklamering for sundhedsydelser indhenter  

 nævnet forinden en udtalelse hos Lægemiddelstyrelsen.  

 Nævnet kan påtale overtrædelser af reglerne og kan  

 pålægge TV 2/DANMARK eller indehaveren af en tilladelse eller  

 registrering til radio- eller fjernsynsvirksomhed at offentliggøre  

 afgørelsen.
Nævnet kan bestemme, på hvilken måde og  

 i hvilken form dette skal ske.
3)	Nævnet træffer afgørelse om genmæle over  

 for oplysninger af faktisk karakter, som er udsendt i reklameindslag.
Retten  

 til genmæle forudsætter, at oplysningerne er egnede til at  

 påføre nogen økonomisk eller anden skade af betydning, og  

 at deres rigtighed ikke er utvivlsom.
Nævnet kan pålægge TV  

 2/DANMARK eller indehaveren af en tilladelse eller registrering til radio-  

 eller fjernsynsvirksomhed at udsende et genmæle.
Nævnet kan  

 træffe afgørelse om genmælets indhold, form og plads.
 4)	Nævnet træffer afgørelse om identifikation af  

 sponsor og sponsorerede programmer, jf. §§ 79, 80, 83 og 84.
 5)	Nævnet træffer afgørelse om  

 spørgsmål om tilskyndelse til afsætning m.v. i  

 sponsorerede programmer, jf. §§ 82 og 85.
 Stk. 2. Stk. 1, nr. 1, 4 og 5 finder ikke anvendelse ved  

 lokal radio- og fjernsynsvirksomhed i henhold til kapitel 9, medmindre der er  

 tale networking, jf. § 43, nr. 2.
 Stk. 3. Ved lokal radio- og fjernsynsvirksomhed, jf.  

 stk. 2, kan nævnet afgive udtalelser om reklamers identifikation  

 samt om spørgsmål om tilskyndelse til afsætning m.v. i  

 sponsorerede programmer.
Stk. 4. Kulturministeren kan beslutte at delegere andre  

 opgaver vedrørende reklamer og sponsorering af programmer til Radio-  

 og tv-nævnet.
Ministeren kan beslutte, at Radio- og tv-nævnets  

 afgørelse i sådanne sager ikke kan indbringes for anden  

 administrativ myndighed.
Kapitel 8 Landsdækkende og regional  

 programvirksomhed på grundlag af særlig tilladelse eller  

 registrering § 45. Udøvelse af programvirksomhed foranstaltet af et  

 radio- og tv-foretagende, der hører under dansk myndighed, kan kun ske  

 med tilladelse fra Radio- og tv-nævnet.
Dette gælder dog ikke  

 programvirksomhed omfattet af § 47, DRs, TV 2/DANMARKs og de  

 regionale TV 2-virksomheders public service-virksomhed efter §§ 12, 22  

 og 31 samt udøvelse af lokal programvirksomhed, jf. kapitel 9.
 Stk. 2. Nævnet kan i forbindelse med udstedelse af  

 tilladelser til programvirksomhed fastsætte vilkår for  

 programvirksomheden m.v.
Stk. 3. Tilladelse til programvirksomhed ved hjælp af  

 jordbaserede analoge sendemuligheder meddeles af Radio- og tv-nævnet  

 efter udbud.
Kulturministeren kan fastsætte nærmere regler om  

 udbudsforretninger i henhold til 1. pkt.
Det kan i den forbindelse bestemmes,  

 at Radio- og tv-nævnet fastsætter nærmere retningslinjer om  

 auktionarius beføjelser, ejerskabsforhold og mindstebud m.v.
 Stk. 4. Tilladelse til programvirksomhed efter stk. 1 kan  

 betinges af betaling af koncessionsafgift.
 Stk. 5. Koncessionsafgiftens mindstestørrelse,  

 beregningsgrundlag og betalingsterminer skal fremgå af  

 udbudsmaterialet.
 § 46. Udøvelse af programvirksomhed, som foranstaltes  

 af et fjernsynsforetagende, der ikke hører under nogen EF-medlemsstats  

 myndighed, og som er afhængig af brugen af en frekvens eller en  

 satellitkapacitet, som der fra dansk side er givet tilladelse til at benytte,  

 eller af en radioforbindelse fra Danmark til en satellit, kræver  

 ligeledes programtilladelse efter § 45.
 Stk. 2. § 45 finder ikke anvendelse på  

 fjernsynsforetagender, der hører under en EFTA-medlemsstats  

 myndighed.
 Stk. 3. Kulturministeren kan med henblik på at opfylde  

 Danmarks internationale forpligtelser fastsætte yderligere regler om,  

 at udøvelse af programvirksomhed, der foranstaltes af et  

 programforetagende, som i øvrigt har tilknytning til Danmark,  

 ligeledes kræver tilladelse efter § 45.
 § 47. Programvirksomhed ved hjælp af satellit eller ved  

 hjælp af fællesantenneanlæg til områder, der  

 går ud over ét lokalt område, samt programvirksomhed ved  

 hjælp af jordbaserede digitale tv-sendemuligheder og programvirksomhed  

 ved hjælp af kortbølgesendemuligheder kræver ikke  

 tilladelse fra Radio- og tv-nævnet i henhold til § 45.  

 Foretagender, som udøver sådan programvirksomhed, skal i stedet  

 lade sig registrere hos nævnet.
 Stk. 2. Kulturministeren kan fastsætte nærmere  

 regler om registrering i henhold til stk. 1.
 § 48. Kulturministeren kan, med hensyn til  

 fjernsynsvirksomhed, fastsætte regler om programvirksomheden, herunder  

 regler om, i hvilket omfang programmer af europæisk oprindelse skal  

 indgå heri, og regler med henblik på at tilgodese hensyn til  

 børn og unge.
 § 49. Reklamer, sponsorerede programmer samt programmer, for  

 hvilke der er betalt for sendetid, kan indgå i programvirksomheden  

 efter reglerne i kapitel 11.
 Stk. 2. Foretagender, der udøver programvirksomhed  

 efter dette kapitel, skal identificere sig ved afslutningen af hvert  

 program.
§ 50. Radio- og tv-nævnet kan inddrage en  

 programtilladelse midlertidigt eller endeligt, hvis indehaveren 1)	overtræder loven eller bestemmelser fastsat efter loven,  

 såfremt en overtrædelse er grov eller overtrædelser er ofte  

 gentagne, eller 2)	tilsidesætter § 87 eller pålæg, der er  

 meddelt efter denne bestemmelse, eller 3)	tilsidesætter de vilkår, som programtilladelsen er  

 meddelt på, eller 4)	tilsidesætter pålæg meddelt efter  

 § 88.
Stk. 2. Radio- og tv-nævnet kan træffe  

 afgørelse om midlertidig eller endelig indstilling af  

 programvirksomhed efter § 47, hvis det registrerede foretagende 1)	overtræder loven eller bestemmelser fastsat efter loven,  

 såfremt en overtrædelse er grov eller overtrædelser er ofte  

 gentagne, eller 2)	tilsidesætter § 87 eller pålæg, der er  

 meddelt efter denne bestemmelse, eller 3)	tilsidesætter pålæg meddelt efter  

 § 88.
 § 51. Radio- og tv-nævnet kan inddrage en  

 programtilladelse midlertidigt eller endeligt, hvis indehaveren ikke udnytter  

 tilladelsen, eller der sker en væsentlig afbrydelse af  

 programvirksomheden.
Kapitel 9 Lokal radio- og fjernsynsvirksomhed Tilladelse til programvirksomhed og registrering af  

 programvirksomhed § 52. Udøvelse af programvirksomhed ved hjælp af  

 radioanlæg inden for et lokalt område kræver tilladelse fra  

 det lokale radio- og fjernsynsnævn, jf. § 64.
 Stk. 2. Udøvelse af programvirksomhed ved hjælp  

 af fællesantenneanlæg, der ikke går udover et lokalt  

 område, kræver ikke tilladelse fra det lokale nævn.  

 Foretagender, som udøver sådan programvirksomhed, skal i stedet  

 lade sig registrere hos nævnet.
 Stk. 3. Kulturministeren kan fastsætte nærmere  

 regler om registrering i henhold til stk. 2.
 § 53. Udstedelse af tilladelse eller registrering i henhold  

 til § 52 forudsætter, at det pågældende selskab,  

 forening og lign. har lokal radio- eller fjernsynsvirksomhed som  

 hovedformål.
 § 54. Selskaber, foreninger og lign., som udøver  

 tv-programvirksomhed ved hjælp af radioanlæg, har ret til at  

 få meddelt en programtilladelse, hvis der findes en ubenyttet  

 sendemulighed (frekvens) i området, og hvis følgende betingelser  

 er opfyldt:
1)	foretagendet har lokal radio- eller fjernsynsvirksomhed som sit  

 hovedformål, jf. § 53, og 2)	dagligt sender mindst ½ times lokalt producerede nyheds- og  

 aktualitetsprogrammer eller andre programmer med udgangspunkt i  

 lokalsamfundet, idet programstof fra andre stationer i samme amtskommune  

 eller i naboamtskommuner, der deltager i et fast samarbejdsforhold med  

 foretagendet om programvirksomheden, kan indgå i tidsopgørelsen,  

 og 3)	sørger for, at en væsentlig del af programmerne  

 derudover er dansksprogede eller produceret for et dansk publikum, og 4)	afsætter sendetid til ikke-kommercielle stationer, hvis  

 tilladelse er omfattet af stk. 3, og kommuner, hvis tilladelse er  

 omfattet af § 56.
 Stk. 2. Tilladelse i henhold til stk. 1, omfatter hele  

 sendetiden på alle tv-sendemuligheder i nævnsområdet, jf.  

 dog forpligtelsen til at afsætte den i stk. 1, nr. 4, nævnte  

 sendetid.
 Stk. 3. Såfremt der udstedes en tilladelse i henhold til  

 stk. 1, kan der i tilladelsesperioden til andre tv-stationer alene  

 udstedes tilladelser, der er begrænset til den sendetid, der er  

 nævnt i stk. 1, nr. 4.
 Stk. 4. Kulturministeren kan fastsætte nærmere  

 regler om de i stk. 1, nr. 2 og 3, nævnte programmer samt  

 om placering og omfang af den i stk. 1, nr. 4, nævnte  

 sendetid.
 Stk. 5. Kulturministeren kan fastsætte regler om  

 anvendelsen af sendemulighederne for lokal fjernsynsvirksomhed i  

 Københavns Kommune, Frederiksberg Kommune og Københavns Amt.  

 Der kan i den forbindelse fastsættes regler, der fraviger bestemmelsen  

 i § 56.
 Stk. 6. Medmindre afgørende lokale hensyn taler  

 derimod, godkender det lokale radio- og fjernsynsnævn, at indehavere af  

 tilladelse til programvirksomhed efter § 52, stk. 1, kan  

 overgå til de vilkår, der gælder for tilladelseshavere  

 efter stk. 1, for resten af den periode, hvori tilladelsen er  

 gældende.
 § 55. Selskaber, foreninger og lign., som udøver  

 radio-programvirksomhed ved hjælp af radioanlæg, og som har lokal  

 radio- eller fjernsynsvirksomhed som hovedformål, har ret til at  

 få meddelt en programtilladelse, der giver adgang til networking,  

 medmindre afgørende lokale hensyn taler imod.
 Stk. 2. Medmindre afgørende lokale hensyn taler  

 derimod, godkender det lokale radio- og fjernsynsnævn, at selskaber,  

 foreninger og lign., som er indehavere af tilladelse til  

 radio-programvirksomhed efter § 52, stk. 1, kan overgå til  

 vilkår, der giver adgang til networking, for resten af den periode,  

 hvori tilladelsen er gældende.
§ 56. Kommuner har ret til at få en tilladelse som  

 nævnt i § 52, stk. 1, såfremt kommunens formål  

 med programvirksomheden alene vil være at stille produktions- og  

 sendefaciliteter til rådighed for interesserede borgere eller at  

 formidle kommunal information.
Tilladelsen kan begrænses til den  

 sendetid, der er nævnt i § 54, stk. 1, nr. 4.
 § 57. Det lokale nævn kan i særlige tilfælde  

 godkende, at programmer om enkeltstående begivenheder af lokal karakter  

 fordeles i kortere perioder ved hjælp af fællesantenneanlæg  

 inden for det lokale område.
 Stk. 2. For godkendelser efter stk. 1 finder  

 bestemmelserne i §§ 61, stk. 1 og 3, 62, stk. 1 og 2 og 87  

 anvendelse.
 § 58. Udøvelse af programvirksomhed ved hjælp af  

 fællesantenneanlæg kan uden registrering ske i anlæg, som  

 ikke omfatter mere end 25 tilslutninger i én bygning eller en gruppe  

 af nærliggende bygninger.
 § 59. Ved behandlingen af ansøgninger skal det lokale  

 nævn søge at sikre det enkelte lokale område en samlet  

 programvirksomhed af alsidig karakter.
 Stk. 2. Kulturministeren kan fastsætte regler om  

 indsendelse og indhold af ansøgninger.
§ 60. Tilladelse udstedes for en bestemt periode, der  

 maksimalt kan være 5 år for radio og 7 år for fjernsyn.  

 Tilladelser i henhold til § 54, stk. 1, udstedes dog for en periode  

 af 7 år.
Fornyelse af tilladelse kan ske ved periodens udløb.
En  

 tilladelse bortfalder ikke, fordi det område, som tilladelsen  

 vedrører, inden for tilladelsens gyldighedsperiode helt eller delvis  

 kommer til at henhøre under et andet lokalt nævn end det, som  

 har udstedt tilladelsen.
 Stk. 2. Nævnet kan i forbindelse med udstedelsen af en  

 tilladelse stille vilkår for programvirksomheden m.v.
 Stk. 3. Nævnets afgørelse om afslag på en  

 ansøgning om tilladelse kan inden 4 uger fra meddelelsen om  

 afgørelsen af ansøgeren indbringes for Radio- og  

 tv-nævnet.
 Stk. 4. Kulturministeren kan fastsætte regler om  

 udstedelse og indhold af tilladelser.
Udøvelse af programvirksomhed § 61. Reklamer, sponsorerede programmer og programmer, for  

 hvilke der er betalt for sendetid, kan indgå i programvirksomheden  

 efter reglerne i kapitel 11.
 Stk. 2. Reklamer kan ikke indgå i programvirksomhed i  

 henhold til § 54, stk. 3.
 Stk. 3. Kulturministeren kan fastsætte regler om  

 programvirksomheden med henblik på at tilgodese hensyn til børn  

 og unge.
 § 62. Tilladelsens indehaver eller det registrerede  

 foretagende skal sikre, at der for hvert program findes en programleder.  

 Programlederen skal i videst muligt omfang have kendskab til, hvem der har  

 deltaget i eller på anden måde medvirket til programmet.
Stk. 2. Tilladelsens indehaver eller det registrerede  

 foretagende skal sørge for, at der ved afslutningen af hvert  

 program 1)	gives oplysning om, hvem der er programleder, og 2)	foretages en identifikation af lokalradioen eller  

 -tv-stationen.
Stk. 3. For hvert program, der udsendes samtidig af flere  

 tilladelseshavere eller registrerede foretagender eller udsendes i  

 medfør af et fast samarbejdsforhold med andre radio- og  

 fjernsynsforetagender om programvirksomheden, skal de deltagende  

 tilladelseshavere eller registrerede foretagender sørge for, at der er  

 én tilladelseshaver eller et registreret foretagende, som er ansvarlig  

 for overholdelse af bestemmelserne i radio- og fjernsynsloven.
Denne  

 tilladelseshaver eller det registrerede foretagende skal angives ved  

 afslutningen af hvert program.
En eventuel sanktion i henhold til § 66  

 vil blive pålagt denne tilladelseshaver eller det registrerede  

 foretagende.
 § 63. For så vidt angår lokal fjernsynsvirksomhed  

 i henhold til § 54, stk. 1, kan kulturministeren fastsætte  

 regler om, i hvilket omfang programmer af europæisk oprindelse skal  

 indgå heri.
Tilsyn med programvirksomheden § 64. Kommunalbestyrelsen nedsætter, hvis der er behov  

 derfor, et lokalt radio- og fjernsynsnævn, jf. dog stk. 3. Hvis  

 forholdene taler derfor, kan der nedsættes ét nævn for  

 radiovirksomhed og ét nævn for fjernsynsvirksomhed.
Stk. 2. Kommunalbestyrelserne i nabokommuner med tilsammen  

 indtil 300.000 indbyggere kan nedsætte et fælles nævn.  

 Radio- og tv-nævnet kan, hvis forholdene taler derfor, godkende, at  

 kommunalbestyrelserne i nabokommuner med tilsammen flere end 300.000  

 indbyggere nedsætter et fælles nævn.
Har et fælles  

 nævn omfattende nabokommuner med tilsammen flere end 300.000 indbyggere  

 været nedsat i den foregående funktionsperiode, kan  

 nedsættelsen af et nyt nævn omfattende de samme kommuner dog ske  

 uden nævnets godkendelse.
For Bornholm nedsætter Bornholms  

 Regionsråd et lokalt radio- og fjernsynsnævn, hvis der er behov  

 derfor.
 Stk. 3. Der nedsættes et fælles nævn for  

 fjernsynsvirksomhed, som omfatter Københavns Kommune, Frederiksberg  

 Kommune samt kommunerne i Københavns Amt.
 Stk. 4. Nævnet består af et ulige antal medlemmer,  

 mindst 5.
Stk. 5. Et mindretal af medlemmerne vælges direkte af  

 kommunalbestyrelsen eller det regionale råd.
De øvrige medlemmer  

 vælges efter følgende regler: Kommunalbestyrelsen eller  

 Bornholms Regionsråd indkalder med mindst 14 dages varsel til et  

 møde med deltagelse af lokale foreninger og organisationer, der  

 udvælges efter kommunalbestyrelsens eller det regionale råds  

 skøn.
Der skal ved udøvelsen af dette skøn lægges  

 vægt på en alsidig repræsentation af det lokale  

 foreningsliv.
Opnås der på mødet enighed om valget af de  

 øvrige medlemmer til nævnet, anses de pågældende for  

 valgt.
Opnås der ikke enighed, vælger kommunalbestyrelsen eller  

 det regionale råd medlemmerne efter indhentet udtalelse fra de  

 pågældende foreninger og organisationer.
For de medlemmer, der  

 repræsenterer det lokale foreningsliv, kan der vælges  

 suppleanter.
Stk. 6. Nævnets funktionsperiode følger den  

 kommunale valgperiode.
Valg til nævnet finder sted snarest muligt efter  

 hvert kommunalvalg, dog senest den 1. april i det efterfølgende  

 år.
Nævnet fungerer indtil udgangen af den måned, i hvilken  

 nyt valg til dette har fundet sted.
Kommunalbestyrelsen eller Bornholms  

 Regionsråd kan alene afkorte et bestående nævns  

 funktionsperiode med henblik på nedsættelsen af et fælles  

 nævn og under forudsætning af, at et flertal af det  

 bestående nævns medlemmer vedtager dette.
Et fælles  

 nævns funktionsperiode kan alene afkortes med henblik på  

 nedsættelse af et større fælles nævn.
 Stk. 7. Kommunalbestyrelsen eller Bornholms Regionsråd  

 kan fastsætte regler for nævnets virksomhed.
 Stk. 8. Kulturministeren kan fastsætte regler om generel  

 inhabilitet, for så vidt angår medlemmer af de lokale radio- og  

 fjernsynsnævn.
§ 65. En programtilladelses indehaver eller et registreret  

 foretagende, jf. § 52, stk. 1 og 2, er forpligtet til at meddele  

 nævnet de oplysninger samt udlevere de dokumenter m.v., som forlanges  

 af et lokalt radio- og fjernsynsnævn.
Nævnet kan fastsætte  

 en frist for afgivelsen af disse oplysninger, dokumenter m.v.
Nævnet  

 kan endvidere afkræve en tilladelses indehaver eller et registreret  

 foretagende skriftlige udtalelser.
Stk. 2. Nævnet udsteder tilladelse til  

 programvirksomhed.
Med undtagelse af programmer, der udsendes samtidig af  

 flere tilladelseshavere eller udsendes i medfør af et fast  

 samarbejdsforhold med andre radio- og fjernsynsforetagender om  

 programvirksomheden, jf. § 43, nr. 2, fører nævnet tilsyn  

 med programvirksomheden, påtaler overtrædelser af loven,  

 bestemmelser fastsat efter loven og vilkår for tilladelsen og kan  

 inddrage tilladelsen, jf. § 66, stk. 1-3 og stk. 5.
 Stk. 3. Nævnet fører endvidere tilsyn med  

 programvirksomhed, der udøves ved hjælp af  

 fællesantenneanlæg, jf. § 52, stk. 2, påtaler  

 overtrædelser af loven og bestemmelser fastsat efter loven og kan  

 træffe afgørelse om indstilling af programvirksomheden, jf.  

 § 66, stk. 4.
 Stk. 4. Hvis et lokalt radio- og fjernsynsnævn får  

 kendskab til forhold, som henhører under Radio- og tv-nævnet,  

 underretter det lokale radio- og fjernsynsnævn Radio- og  

 tv-nævnet.
 § 66. En programtilladelse kan inddrages midlertidigt eller  

 endeligt, hvis indehaveren ikke udnytter tilladelsen, eller der sker en  

 væsentlig afbrydelse af programvirksomheden.
 Stk. 2. En programtilladelse kan endvidere inddrages  

 midlertidigt eller endeligt, hvis indehaveren:
1)	ikke længere opfylder betingelsen i § 53, 2)	overtræder § 54, stk.1, nr. 4, 3)	overtræder § 62, 4)	overtræder reglerne om reklamer, sponsorerede programmer og  

 salg af sendetid efter lovens kapitel 11, 5)	tilsidesætter § 87 eller pålæg, der er  

 meddelt efter denne bestemmelse, eller 6)	tilsidesætter pålæg meddelt efter  

 § 88.
 Stk. 3. En tilladelse kan i øvrigt inddrages  

 midlertidigt eller endeligt, hvis indehaveren:
1)	overtræder loven eller bestemmelser fastsat efter loven,  

 såfremt en overtrædelse er grov eller overtrædelser er ofte  

 gentagne, eller 2)	tilsidesætter de vilkår, som programtilladelsen er  

 meddelt på.
 Stk. 4. I sager om registreringspligtig  

 programvirksomhed, der udøves ved hjælp af  

 fællesantenneanlæg, jf. § 52, stk. 2, kan  

 programvirksomheden midlertidigt eller endeligt indstilles, hvis det  

 registrerede foretagende:
1)	overtræder loven eller bestemmelser fastsat efter loven,  

 såfremt en overtrædelse er grov eller overtrædelser er ofte  

 gentagne, 2)	ikke længere opfylder betingelsen i § 53, 3)	overtræder reglerne om reklamer, sponsorerede programmer og  

 salg af sendetid efter lovens kapitel 11, 4)	overtræder § 62, 5)	tilsidesætter § 87 eller pålæg, der er  

 meddelt efter denne bestemmelse, eller 6)	tilsidesætter pålæg meddelt efter  

 § 88.
Stk. 5. Et lokalt nævns afgørelse i henhold til  

 stk. 1-4, kan inden 4 uger fra meddelelsen om afgørelsen  

 indbringes for Radio- og tv-nævnet.
En klage har opsættende  

 virkning, medmindre Radio- og tv-nævnet bestemmer andet.
Andet § 67. Kulturministeren kan fastsætte regler om lokal  

 radio- og fjernsynsvirksomhed.
 § 68. Radio- og tv-nævnet kan efter indstilling fra de  

 lokale radio- og fjernsynsnævn yde tilskud til ikke-kommercielle lokale  

 radio- og tv-stationer m.v.
 Stk. 2. Formålet med tilskudsordningen er at bidrage til  

 finansiering af ikke-kommerciel radio- og tv-virksomhed samt yde tilskud til  

 uddannelsesaktiviteter inden for lokalradio og -tv-området og til  

 medieskoletjenestevirksomhed.
Stk. 3. Kulturministeren kan fastsætte nærmere  

 regler om fordelingen af tilskud, vilkår for anvendelse af tilskud,  

 indsendelse af ansøgninger, regnskabsaflæggelse,  

 revisionskompetence og revisionens udførelse af tilskud, der udbetales  

 i medfør af denne lov.
Det kan i den forbindelse bestemmes, at Radio-  

 og tv-nævnet fastsætter retningslinjer for indsendelse af  

 ansøgninger, udbetaling af tilskud, regnskabsaflæggelse og  

 revision m.v.
 Stk. 4. Radio- og tv-nævnet kan indhente yderligere  

 materiale fra tilskudsmodtagere til brug for Rigsrevisionen til en  

 nøjere regnskabsgennemgang.
 Stk. 5. Udbetaling af tilskud i medfør af denne  

 bestemmelse kan ske forskudsmæssigt.
 Stk. 6. Afgivne tilsagn bortfalder, og udbetalte tilskud kan  

 kræves tilbagebetalt i tilfælde, hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
 Stk. 7. Kulturministeren kan fastsætte regler om  

 indførelse af en forsøgsordning med decentralisering af  

 forvaltningen af tilskudsordningen til enkelte lokale radio- og  

 fjernsynsnævn.
Kapitel 10 Radio- og fjernsynslicens § 69. Størrelsen af afgifterne for opstillede radio- og  

 fjernsynsmodtagere fastsættes for et eller flere år ad gangen af  

 kulturministeren med tilslutning fra Folketingets Finansudvalg.
Afgifterne  

 opkræves af DR og fordeles efter ministerens nærmere bestemmelse  

 til DR, TV 2/DANMARK, de regionale TV 2-virksomheder og eventuelle andre  

 medierelaterede formål.
 Stk. 2. Kulturministeren kan fastsætte nærmere  

 regler om beregning og betaling af afgiften for selskaber m.v. (juridiske  

 personer).
Stk. 3. Efter forhandling med socialministeren kan  

 kulturministeren fastsætte regler om nedsættelse eller bortfald  

 af afgifterne for grupper af personer.
Der kan stilles midler til  

 rådighed af statskassen til dækning af det indkomsttab,  

 sådanne regler medfører.
Stk. 4. Kulturministeren kan fastsætte nærmere  

 regler om afgiftspligtens indtræden og ophør, om  

 betalingsfrister og opkrævning samt om rykkergebyrer m.v.
Der  

 påløber renter af for sent betalt licens og andre skyldige  

 beløb.
Ministeren kan i den forbindelse fastsætte regler om  

 mindstebeløb for henholdsvis opkrævning og tilbagebetaling af  

 licens.
Renterne beregnes fra forfaldsdagen.
Rentens størrelse  

 beregnes i overensstemmelse med lov om renter.
Kulturministeren kan  

 fastsætte regler om henstand og eftergivelse af restancer.
 Stk. 5. Det i stk. 4 nævnte rykkergebyr kan  

 højst udgøre 200 kr.
 Stk. 6. DR kan efter regler fastsat af kulturministeren  

 indgå aftale med offentlige myndigheder om afgivelse af oplysninger,  

 herunder i elektronisk form, som anses for nødvendige for  

 afgørelse af sager om nedsættelse eller bortfald af afgifterne,  

 jf. stk. 1   3.
 § 70. Efter regler, der kan fastsættes af  

 kulturministeren, påhviler det indehaveren af en radio- eller  

 fjernsynsmodtager at give DR meddelelse om opstillingen af apparatet.  

 Virksomheder, der sælger eller udlejer radio- eller fjernsynsmodtagere  

 til forbrugere, skal efter regler, der kan fastsættes af ministeren,  

 give DR meddelelse om stedfundne salg eller lejemål.
 Stk. 2. Kulturministeren kan fastsætte regler om  

 kontrolafgift for overtrædelse af stk. 1, 1. pkt.  

 Størrelsen af kontrolafgiften svarer til det unddragne  

 licensbeløb, dog minimum 500 kr.
§ 71. Ubetalte afgifter og gebyrer efter §§ 69 og 70,  

 stk. 2, kan med tillæg af renter og omkostninger inddrives af  

 Finansstyrelsen.
Finansstyrelsen kan inddrive skyldige beløb ved  

 indeholdelse i løn m.v. hos den pågældende efter reglerne  

 om inddrivelse af personlige skatter i kildeskatteloven.
 Stk. 2. Kulturministeren kan fastsætte nærmere  

 regler om fremgangsmåden i forbindelse med lønindeholdelsen.
 Stk. 3. Finansstyrelsen kan indhente de oplysninger hos  

 skattemyndigheder og andre offentlige myndigheder om den afgiftspligtige, som  

 er nødvendige for at varetage inddrivelsen af de i stk. 1  

 nævnte beløb, herunder oplysninger om indkomst- og  

 formueforhold.
 Stk. 4. Finansstyrelsens afgørelser vedrørende  

 lønindeholdelse og modregning i overskydende skat kan indbringes for  

 finansministeren.
Stk. 5. Fogedretten træffer efter begæring  

 afgørelse om indsigelser vedr. kontrolafgift, jf. § 70,  

 stk. 2, som skyldneren fremsætter over for Finansstyrelsen om dels  

 kravets berettigelse, dels berettigelsen af et meddelt pålæg om  

 lønindeholdelse og om en gennemført modregning.  

 Begæringen fremsættes over for Finansstyrelsen, som indbringer  

 indsigelsen for fogedretten.
Afgørelsen træffes efter reglerne i  

 retsplejelovens §§ 499-503.
 Stk. 6. Afgørelse efter stk. 5 træffes af  

 fogedretten i den retskreds, hvor skyldnerens bopæl er beliggende.
 Stk. 7. Fristen for begæring om indbringelse af  

 indsigelser efter stk. 5 er 4 uger fra skyldneren har modtaget  

 meddelelse om lønindeholdelse eller modregning.
Stk. 8. Overskrides den i stk. 7 nævnte frist,  

 afviser fogedretten sagen.
Fogedretten kan dog undtagelsesvis indtil 1  

 år efter meddelelsen om lønindeholdelse eller modregning  

 tillade, at en indsigelse behandles.
Begæring herom skal i så  

 fald indleveres til fogedretten inden 4 uger efter tilladelsens meddelelse.  

 Fogedrettens afgørelse om indsigelser kan kæres til landsretten  

 efter reglerne i retsplejelovens kapitel 53.
Kapitel 11 Reklamer og sponsorering af programmer Reklamer § 72. Reklamer skal klart kunne identificeres som  

 sådanne, således at de i indhold og præsentation adskiller  

 sig fra ordinære programmer.
§ 73. Reklamer i fjernsyn må kun sendes i blokke, som  

 skal placeres mellem programmerne.
Dette gælder ikke reklamer i  

 tekst-tv.
Stk. 2. Reklameblokke kan dog afbryde sportsprogrammer, hvor  

 der forekommer pauser, eller programmer som er transmission af en  

 forestilling eller begivenhed med pauser for publikum.
Placering af  

 sådanne reklameblokke skal ske under hensyn til programmets naturlige  

 pauser, varighed og karakter og på en sådan måde, at  

 hverken programmets integritet og værdi eller indehaverens rettigheder  

 krænkes.
 § 74. Reklamer i radio kan placeres overalt i sendefladen.
 § 75. Reklamer må højst udgøre 15 pct. af  

 den enkelte tilladelseshavers daglige sendetid og højst 12 minutter  

 pr. time.
 Stk. 2. Stk. 1 gælder ikke reklamer i tekst-tv.
 § 76. Der må ikke udsendes reklamer for tobaksprodukter  

 eller for varer, der fortrinsvis benyttes i forbindelse med tobaksrygning,  

 jf. lov om forbud mod tobaksreklame m.v.
 Stk. 2. Der må udsendes reklamer for lægemidler og  

 sundhedsydelser efter reglerne i lov om lægemidler og lov om  

 reklamering for sundhedsydelser.
 Stk. 3. I fjernsyn må der ikke udsendes reklamer for  

 arbejdsgiverorganisationer eller fagforeninger eller for religiøse  

 bevægelser eller politiske partier.
 § 77. Kulturministeren kan fastsætte nærmere  

 regler om, hvorledes reklamer kan indgå i programvirksomheden, herunder  

 regler om identifikation, placering, indhold og omfang af reklamer i radio og  

 fjernsyn.
 § 78. Klager vedrørende reklamer og sponsorering af  

 programmer, jf. § 44, skal være modtaget i Radio- og  

 tv-nævnet senest 4 uger efter, at indslaget eller programmet har  

 været udsendt.
 Stk. 2. Radio- og tv-nævnet kan beslutte at tage sager  

 op af egen drift.
 Stk. 3. Kulturministeren kan fastsætte regler om  

 indgivelse af klager vedrørende andre sager om reklamer og  

 sponsorering af programmer.
Sponsorering af programmer § 79. Ved sponsorering af programmer forstås enhver form  

 for ydelse af direkte eller indirekte tilskud til finansieringen af radio- og  

 fjernsynsprogrammer, herunder tekst-tv-sider, fra en fysisk eller juridisk  

 person, der ikke selv udøver virksomhed ved udsendelse eller  

 produktion af radio- eller fjernsynsprogrammer, film, fonogrammer m.v., med  

 henblik på at fremme den pågældendes navn, mærke  

 (logo), image, aktiviteter eller produkter.
§ 80. Sponsorerede programmer skal klart kunne identificeres  

 ved, at sponsorens navn eller mærke (logo) er angivet ved programmets  

 begyndelse, slutning eller begge steder.
Sådanne angivelser må  

 derimod ikke forekomme i programmet.
I tekst-tv angives sponsorens navn eller  

 mærke (logo) på de enkelte tekst-tv-sider, som er  

 sponsoreret.
 Stk. 2. Identifikation af sponsorering fra foretagender, hvis  

 virksomhed omfatter fremstilling eller salg af lægemidler, må  

 ikke ske ved fremme af bestemte lægemidler, som er receptpligtige efter  

 lov om lægemidler.
 § 81. Indholdet og programsætningen af et sponsoreret  

 program må ikke påvirkes af sponsor på en sådan  

 måde, at det indvirker på radio- eller fjernsynsforetagendets  

 ansvar og redaktionelle selvstændighed.
 § 82. Et sponsoreret program må ikke tilskynde til  

 afsætning af sponsors eller tredjemands varer eller tjenesteydelser og  

 må ikke promovere disses varer eller tjenesteydelser.
 § 83. Programmer må ikke sponsoreres af virksomheder,  

 hvis hovedvirksomhed det er at producere eller sælge tobaksprodukter  

 eller andre varer, der fortrinsvis benyttes i forbindelse med rygning.
 Stk. 2. I fjernsyn og i radio, som indgår i den samlede  

 public service-virksomhed, jf. § 11, må der ikke udsendes  

 programmer, som er sponsoreret af arbejdsgiverorganisationer eller  

 fagforeninger eller af politiske partier eller religiøse  

 bevægelser.
 § 84. I fjernsyn må nyheds- og aktualitetsprogrammer  

 ikke sponsoreres.
 Stk. 2. I radio, som ikke indgår i den samlede public  

 service-virksomhed, jf. § 11, kan nyheds- og aktualitetsprogrammer  

 sponsoreres.
 § 85. Kulturministeren kan fastsætte nærmere  

 regler om sponsorering af programmer, og om hvordan programmer, for hvilke  

 der er betalt for sendetid, kan indgå i programvirksomheden.
Kapitel 12 Forskellige bestemmelser § 86. Sager og dokumenter vedrørende DRs, TV  

 2/DANMARKs og de regionale TV 2-virksomheders programvirksomhed og  

 forretningsmæssige forhold i tilknytning hertil er undtaget fra lov om  

 offentlighed i forvaltningen.
 Stk. 2. Sager og dokumenter vedrørende DRs, TV  

 2/DANMARKs og de regionale TV 2-virksomheders programvirksomhed og  

 forretningsmæssige forhold i tilknytning hertil er undtaget fra  

 forvaltningslovens kapitel 4-6.
 § 87. DR, TV 2/DANMARK, de regionale TV 2-virksomheder,  

 indehavere af tilladelse til programvirksomhed og registrerede foretagender  

 skal optage og i 3 måneder opbevare alle programmer på bånd  

 i overensstemmelse med regler, der kan fastsættes af kulturministeren.  

 I forbindelse med behandlingen af en sag vedrørende  

 programvirksomheden, herunder vedrørende udsendte reklamer, kan det  

 pålægges foretagendet at aflevere optagelser af programmerne.  

 Hvis behandlingen af en sag gør det nødvendigt, kan det  

 pålægges foretagendet at opbevare bånd i mere end 3  

 måneder.
 § 88. Radio- og fjernsynsforetagender, der er omfattet af  

 denne lov, er forpligtet til efter regler, der kan fastsættes af  

 kulturministeren, at udsende meddelelser af beredskabsmæssig betydning  

 til befolkningen.
§ 89. Kulturministeren kan fastsætte regler om, at DR  

 mod godtgørelse af de hermed forbundne udgifter skal stille optagelser  

 af sine programmer til rådighed for et i forskningsøjemed  

 oprettet arkiv, og om adgangen til de arkiverede optagelser.
Udgifterne ved  

 oprettelse og drift af et sådant arkiv afholdes af statskassen.
 § 90. Kulturministeren kan fastsætte regler om, at  

 fjernsynsforetagenders enerettigheder til begivenheder af væsentlig  

 samfundsmæssig interesse ikke må udnyttes på en sådan  

 måde, at en betydelig del af befolkningen forhindres i at kunne  

 følge sådanne begivenheder via direkte eller tidsforskudt  

 transmission på gratis fjernsyn.
Stk. 2. Fjernsynsforetagender, der hører under dansk  

 myndighed, må ikke udnytte enerettigheder til begivenheder, som af et  

 andet EU-land eller et land, som Fællesskabet har indgået aftale  

 med, er erklæret for at være af væsentlig  

 samfundsmæssig interesse, på en sådan måde, at en  

 betydelig del af befolkningen i det pågældende land er forhindret  

 i at følge begivenhederne på gratis fjernsyn.
Udnyttelsen af  

 enerettighederne skal ske i overensstemmelse med det pågældende  

 lands regler om hel eller delvis transmission og om samtidig eller forskudt  

 transmission af begivenhederne.
 Stk. 3. For at sikre almenhedens ret til information kan  

 kulturministeren fastsætte regler om visse begrænsninger i  

 fjernsynsforetagenders udnyttelse af enerettigheder til spredning af  

 fjernsynsoptagelser fra større begivenheder, således at andre  

 fjernsynsforetagender under nærmere angivne vilkår vil kunne  

 bringe korte nyhedsindslag om begivenhederne.
§ 91. Det er ikke tilladt at fremstille, importere,  

 omsætte, besidde eller ændre dekodere eller andet  

 dekodningsudstyr, hvis formål det er at give uautoriseret adgang til  

 indholdet af et kodet radio- eller tv-program.
Annoncering eller anden form  

 for reklame for sådant udstyr er ikke tilladt.
§ 92. Anvendelse af radiofrekvenser med henblik på  

 udøvelse af programvirksomhed forudsætter tilladelse udstedt af  

 IT- og Telestyrelsen i henhold til lov om radiofrekvenser.
Såfremt  

 tilladelse i henhold til 1. pkt. inddrages, bortfalder eller tilbagekaldes,  

 kan kulturministeren beslutte, at programtilladelsen i henhold til radio- og  

 fjernsynsloven bortfalder.
Stk. 2. Radio- og tv-nævnet samt de lokale radio- og  

 fjernsynsnævn kan i forbindelse med udstedelse af programtilladelse  

 fastsætte en frist, inden for hvilken der skal foreligge en tilladelse  

 i henhold til lov om radiofrekvenser.
Fristen kan forlænges.
Kapitel 13 Straffebestemmelser § 93. Med bøde straffes den, der 1)	udøver programvirksomhed i strid med § 1, 2)	distribuerer lyd- eller billedprogrammer i strid med § 3, 3)	overtræder § 6, 4)	tilsidesætter anmodninger fremsat af Radio- og tv-nævnet  

 i medfør af § 39, stk. 4 og 5, 5)	tilsidesætter en afgørelse i henhold til § 44, 6)	undlader at lade sig registrere i overensstemmelse med § 47,  

 stk. 1, eller § 52, stk. 2, 7)	tilsidesætter en afgørelse om indstilling af  

 programvirksomheden efter § 42, stk. 2, 2. pkt., § 43, nr. 1,  

 litra c), § 50, stk. 2, eller § 66, stk. 4, 8)	i gentagne eller grovere tilfælde overtræder § 70,  

 stk. 1, 1. pkt. eller forskrifter udstedt med hjemmel i denne  

 bestemmelse, 9)	overtræder § 70, stk. 1, 2. pkt., 10)	overtræder § 87 eller pålæg udstedt i  

 medfør af denne bestemmelse, og 11)	overtræder § 90, stk. 2.
 Stk. 2. I forskrifter, der udstedes efter § 7, § 77,  

 § 85, § 88 og § 90, stk. 1, kan der fastsættes  

 straf af bøde for overtrædelse af bestemmelser i  

 forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 94. Med bøde straffes den, der forsætligt eller  

 groft uagtsomt overtræder § 91. Såfremt overtrædelsen  

 finder sted i erhvervsmæssigt øjemed, kan straffen stige til  

 fængsel i indtil 6 måneder.
Tilsvarende gælder udbredelse  

 som nævnt i § 91 i en videre kreds, selv om den ikke sker i  

 erhvervsmæssigt øjemed.
 Stk. 2. § 93, stk. 3, finder tilsvarende  

 anvendelse.
Kapitel 14 Ikrafttræden og overgangsbestemmelser m.v.
 § 95. Loven træder i kraft den 1. januar 2003.
 Stk. 2. Samtidig ophæves lov nr. 1065 af 23. december  

 1992 om radio- og fjernsynsvirksomhed med senere ændringer.
 Stk. 3. De regler om placering og omfang af den i lovens  

 § 54, stk. 1, nr. 4, nævnte sendetid, som kulturministeren  

 kan fastsætte i medfør af lovens § 54, stk. 4, finder  

 anvendelse på tilladelser, der er udstedt med virkning fra den 1.  

 januar 2003 og senere.
 § 96. Loven gælder ikke for Færøerne og  

 Grønland.
 § 97. Regler, der er udstedt efter den hidtidige lov om radio-  

 og fjernsynsvirksomhed, jf. § 95, stk. 2, forbliver i kraft, indtil de  

 ophæves eller afløses af regler udstedt efter denne lov.  

 Overtrædelser af reglerne straffes efter de hidtil gældende  

 regler.
 § 98. Programtilladelser i henhold til lovens kapitel 9, som  

 er udstedt efter 1. januar 2003, kan uanset bestemmelsen i § 60 ikke  

 række ud over den 2. marts 2004.
 Stk. 2. Kulturministeren kan fastsætte nærmere  

 regler om fravigelse af stk. 1.
 § 99. Tilladelser til programvirksomhed, der er meddelt  

 på tidspunktet for lovens ikrafttræden, forbliver i kraft.
 Stk. 2. Kulturministeren kan fastsætte regler om  

 lempelse af vilkår i tilladelser, der er meddelt på tidspunktet  

 for lovens ikrafttræden.
 § 100. I lov om lægemidler, jf. lovbekendtgørelse  

 nr. 656 af 28. juli 1995 med senere ændringer, foretages  

 følgende ændring:
1. § 27 a ophæves § 101. I lov nr. 421 af 6. juni 2002 om radiofrekvenser  

 foretages følgende ændring:
 2. § 32 affattes således:
 »§ 32. IT- og Telestyrelsens udstedelse af en tilladelse til  

 radio- eller tv-formål forudsætter, at ansøgeren har  

 adgang til at udøve programvirksomhed eller har adgang til at  

 distribuere lyd- og billedprogrammer ved hjælp af jordbaserede digitale  

 sendenet i henhold til lov om radio- og fjernsynsvirksomhed.
 Stk. 2. En af IT- og Telestyrelsen udstedt tilladelse til  

 radio- eller tv-formål bortfalder, såfremt adgangen til at  

 udøve programvirksomhed eller adgangen til at distribuere lyd- og  

 billedprogrammer ved hjælp af jordbaserede digitale sendenet i henhold  

 til lov om radio- og fjernsynsvirksomhed er bortfaldet eller inddraget  

 tidsubegrænset«.
BEMÆRKNINGER Almindelige bemærkninger 1.
Indledning 1.1 Gældende lov 1.2 Gennemførelse af mediepolitisk aftale  

 2002-2006 1.3 Øvrige ændringer 1.4 Ændret affattelse af loven 2.
Hovedpunkter i lovforslaget 2.1 Udøvelse af programvirksomhed og distribution af lyd-  

 og billedprogrammer 2.1.1 Gældende ret 2.1.2 Den foreslåede ordning 2.2 Public service-virksomhed m.v.
2.2.1 Gældende ret 2.2.2 Den foreslåede ordning 2.3 DR, TV 2/DANMARK og de regionale TV  

 2-virksomheder 2.3.1 Gældende ret 2.3.1.1 Public service-forpligtelserne 2.3.1.2 Organisatoriske forhold for DR, TV 2/DANMARK og de regionale  

 TV 2-virksomheder 2.3.2 Den foreslåede ordning 2.3.2.1 Public service-forpligtelserne 2.3.2.2 Organisatoriske forhold for DR, TV 2/DANMARK og de regionale  

 TV 2-virksomheder 2.4 Radio- og tv-nævnet 2.4.1 Gældende ret 2.4.2 Den foreslåede ordning 2.5 Landsdækkende og regional programvirksomhed på  

 grundlag af særlig tilladelse eller registrering 2.5.1 Gældende ret 2.5.2 Den foreslåede ordning 2.6 Lokal radio- og fjernsynsvirksomhed 2.6.1 Gældende ret 2.6.2 Den foreslåede ordning 2.7 Reklamer og sponsorering af programmer 2.7.1 Reklamer 2.7.1.1 Gældende ret 2.7.1.2 EF-direktivet »Fjernsyn uden grænser« 2.7.1.3 Den foreslåede ordning 2.7.2 Sponsorering af programmer 2.7.2.1 Gældende ret 2.7.2.2 EF-direktivet »Fjernsyn uden grænser« 2.7.2.3 Den foreslåede ordning 3.
Lovforslagets økonomiske og administrative  

 konsekvenser for det offentlige 4.
 De økonomiske og administrative konsekvenser for  

 erhvervslivet m.v.
 5.
De miljømæssige konsekvenser 6.
Forholdet til EU-retten 7.
 Hørte myndigheder og organisationer m.v.
 8.
Sammenfattende skema 1. Indledning  

 1.1 Gældende ret Lov om radio- og fjernsynsvirksomhed, jf.  

 lovbekendtgørelse nr. 701 af 15. juli 2001, er senest ændret ved  

 lov nr. 259 af 8. maj 2002 om ændring af lov om radio- og  

 fjernsynsvirksomhed (Nedlæggelse af Public Service Rådet og  

 DRs og TV 2s programråd samt ophævelse af visse  

 lokal-tv-stationers forpligtelse til at betale afgift). (Folketingstidende  

 2001-2002, Forhandlingerne sp. 3206, 5606, 5758; Tillæg A sp. 3220,  

 3228; Tillæg B sp. 473; Tillæg C sp. 303).
 Loven er endvidere ændret ved lov nr. 420 af 6. juni  

 2002 om ændring af lov om konkurrence- og forbrugerforhold på  

 telemarkedet, lov om etablering og fælles udnyttelse af master til  

 radiokommunikationsformål m.v. og om ophævelse af lov om  

 Telestyrelsen (Tilpasning af teleregulering, ophævelse af  

 revisionsbestemmelse og ophævelse af lov om Telestyrelsen)  

 (Folketingstidende 2001   2002, Forhandlingerne sp. 5036, 6657, 7475;  

 Tillæg A sp. 5168, 5145; Tillæg B sp. 809; Tillæg C sp.  

 599).
1.2 Gennemførelse af mediepolitisk aftale 2002 - 2006 Hovedformålet med lovforslaget er at  

 gennemføre den aftale om mediepolitikken for perioden 2002-2006, som  

 regeringen og Dansk Folkeparti indgik den 3. juni 2002. Medieaftalen (bilag  

 1) indeholder følgende hovedpunkter:
DR Reglerne for udpegning af DRs bestyrelse  

 ændres fra 1. januar 2003. Bestyrelsen skal søges sammensat,  

 så den samlede bestyrelse repræsenterer mediemæssig,  

 kulturel, ledelsesmæssig og erhvervsmæssig indsigt.
Det skal  

 præciseres, at bestyrelsen har det overordnede programansvar.
Der indgås en »public service-kontrakt« mellem DR og  

 regeringen for aftaleperioden om udfyldelsen af public  

 service-forpligtelserne.
Den nærmere udformning af kontrakten  

 drøftes med aftalepartiet.
Ifølge medieaftalen af 3. juni 2002  

 skal det i kontrakten fastsættes, at DR skal udlægge 21% af  

 produktionen til uafhængige producenter, og at denne andel skal  

 opnås i løbet af aftaleperioden, idet den mindst skal være  

 155 mio. kr. i 2003. Partierne bag medieaftalen har imidlertid den 17.  

 september 2002 indgået en tillægsaftale (bilag 2), hvoraf det  

 fremgår, at udlægningskravet i stedet fastsættes til 125  

 mio. kr. i 2003, stigende til 170 mio. kr. i 2006. Ved fastlæggelsen af  

 beløbene er der taget højde for, at de gennemsnitlig 60 mio.  

 kr. årligt, som DR forudsættes at anvende på dansk  

 filmproduktion, jf. nedenfor, medregnes som udlægning.
TV 2/DANMARK TV 2s landsdækkende virksomhed   TV 2/DANMARK  

   skal omdannes til et statsligt aktieselskab med henblik på  

 privatisering så hurtigt som muligt i aftaleperioden.
TV 2s regionale virksomheder beholder deres status  

 som selvstændige institutioner og skal fortsat sende regionale  

 programmer i »vinduer« på TV 2/DANMARKs sendeflade.
De regionale  

 virksomheder vil fremover få direkte andel i licensprovenuet med  

 henblik på udsendelse af regionale programmer.
Der indgås  

 kontrakt med hver enkelt regional virksomhed om virksomhedens public  

 service-forpligtelser.
TV 2/DANMARK skal fortsat have public  

 service-forpligtelser svarende til de forpligtelser, der gælder i dag  

 med undtagelse af on-line-virksomhed og programmer til snævre  

 målgrupper.
De generelle public service-forpligtelser for TV 2/DANMARK  

 gælder nyheds- og aktualitetsområdet.
Herudover skal der  

 gælde specifikke forpligtelser i forhold til børneprogrammer,  

 dansk sprog, dansk tv-drama og film m.v.
Udbud af landsdækkende og regionale  

 radiosendemuligheder Den femte FM-radiokanal udbydes til et kommercielt  

 radioforetagende.
Der er knyttet DAB-kapacitet til kanalen.
Der vil blive  

 stillet krav om nyhedsprogrammer, herunder at der sendes nyheder fra hele  

 landet, samt at sendefladen ikke regionaliseres.
Den sjette FM-radiokanal udbydes til et kommercielt  

 radioforetagende.
Der knyttes DAB-kapacitet til kanalen.
Der er ingen  

 programmæssige forpligtelser knyttet til denne kanal.
De eksisterende, ledige mellembølge-sendemuligheder  

 udbydes samlet til et kommercielt radioforetagende.
Der er ingen  

 programmæssige forpligtelser knyttet til disse sendemuligheder.
Lokal radio og -tv På lokal radio- og tv-området ophæves de  

 eksisterende begrænsninger vedrørende networking.
Herudover  

 ophæves hovedparten af de eksisterende geografiske og organisatoriske  

 krav, som har til formål at fastholde lokal radio og tvs  

 tilknytning til det lokale område.
 Hvor det er muligt for enkelte, konkrete FM-radio- eller  

 tv-sendemuligheders vedkommende umiddelbart at øge sendestyrken, skal  

 der gives adgang hertil.
Tilskudsordningen til ikke-kommercielt lokal radio og -tv  

 videreføres og anvendelsesområdet udvides til også at  

 rumme medieskoletjenester.
Der gennemføres forsøg med  

 decentralisering af forvaltningen af ordningen til enkelte lokale  

 nævn.
Særligt for lokal-tv-området nedsættes  

 kravet om, at kommercielle lokal-tv-stationer (networking-stationer) dagligt  

 skal sende mindst 1 time lokale nyheds- eller aktualitetsprogrammer, til ½  

 time, idet programstof fra andre networking-stationer i samme amtskommune  

 eller i nabo-amtskommuner, kan indgå i tidsopgørelsen.
Endvidere  

 flyttes »græsrods-vinduerne« fra de nuværende placeringer kl.  

 9.00-10.00, 17.00-18.00 og 23.00-24.00 til dagtimerne før kl. 15.
Jordbaseret, digitalt tv Med henblik på a) at skabe grundlaget for, at hele  

 den danske befolkning kan få adgang til et øget tv-tilbud og nye  

 digitale tv-tjenester, b) at øge konkurrencen på markedet for  

 distribution af tv m.v. ved etablering af yderligere en digital tv-platform  

 som supplement til de eksisterende digitale satellit- og kabel-tv-platforme,  

 og c) at muliggøre et snarligt stop for analog udsendelse af tv og  

 hermed frigøre værdifulde frekvensressourcer til tv-formål  

 eller evt. andre formål gennemføres der et udbud af  

 jordbaserede, digitale tv-sendemuligheder (»multipleks«) med henblik  

 på, at der på grundlag af en auktion efterfølgende  

 udstedes tilladelse til en »gatekeeper« (multipleksoperatør), som  

 på forretningsmæssige vilkår skal drive en jordbaseret,  

 digital tv-platform.
 Etableringen og driften af en jordbaseret, digital  

 tv-platform, herunder opbygningen af et digitalt tv-sendenet,  

 forudsættes at ske på et fuldt forretningsmæssigt  

 grundlag.
Reklame- og sponsorområdet Reklame- og sponsorreglerne skal liberaliseres og så  

 vidt muligt svare til minimumsreglerne i EU-direktivet »tv uden  

 grænser«.
Dog skal der ikke være adgang til at afbryde  

 tv-programmer med reklamer (»breaks«) bortset fra naturlige pauser i  

 sportsprogrammer m.v.
 Der skal i forbindelse med gennemførelsen af  

 liberaliseringen af reklamereglerne særligt tages hensyn til  

 beskyttelsen af børn.
 Forbuddet mod at udsende reklamer i kabelfødt  

 fjernsyn ophæves.
Andet Radio- og tv-nævnet får til opgave at  

 gennemgå DRs, TV 2/DANMARKs og de regionale TV  

 2-virksomheders årlige redegørelser for opfyldelsen af public  

 service-kontrakterne og afgive udtalelser herom til kulturministeren.
På områder, hvor der ikke er mangel på  

 frekvensressourcer erstattes de gældende krav om tilladelse til  

 udøvelse af programvirksomhed med krav om anmeldelse til den relevante  

 myndighed.
Udøvelse af programvirksomhed vil dog fortsat kræve  

 tilladelse efter lov om radiofrekvenser.
 Mulighederne for at smidiggøre og forenkle  

 samspillet mellem radio/tv-lovgivningen og frekvenslovgivningen skal  

 undersøges nærmere i samarbejde med Ministeriet for Videnskab,  

 Teknologi og Udvikling.
 DRs og TV 2/DANMARKs engagement i dansk  

 filmproduktion, herunder spillefilm, kort- og dokumentarfilm samt  

 novellefilm, skal øges fra de nuværende ca. 40 mio. kr. for  

 hvert foretagende til ca. 60 mio. kr. årligt, heraf 35 mio. kr.  

 årligt til egentlige spillefilm.
1.3 Øvrige ændringer Samtidig med gennemførelsen af de ændringer  

 af retstilstanden, som følger af medieaftalen, foreslås det, at  

 der foretages enkelte andre ændringer i loven.
Det foreslås således, at Radio- og  

 tv-nævnets kompetence på reklame- og sponsorområdet udvides  

 med henblik på, at nævnet kan træffe afgørelse  

 vedrørende alle elementer i lovens kapitel 11 om reklamer og  

 sponsorering af programmer.
Samtidig udvides nævnets kompetence til at  

 omfatte DR, TV 2/DANMARK og de regionale TV 2-virksomheder.
 Vedrørende Radio- og tv-nævnet foreslås  

 det endvidere, at der indsættes bestemmelser, som fastslår, at de  

 lokale radio- og fjernsynsnævn m.v. er forpligtet til at give Radio- og  

 tv-nævnet de oplysninger, som skønnes nødvendige for  

 Radio- og tv-nævnets virksomhed samt at de lokale radio- og  

 fjernsynsnævn m.v. er forpligtet til efter anmodning at afgive  

 skriftlige udtalelser til Radio- og tv-nævnet.
 Det foreslås også med hensyn til Radio- og  

 tv-nævnet, at den delvise finanslovsfinansiering videreføres  

 efter 2003.
På opfordring af bl.a.
Finansministeriet  

 foreslås det, at der i kapitel 10 om radio- og fjernsynslicens  

 indsættes en bestemmelse, hvorefter kulturministeren kan  

 fastsætte nærmere regler om beregning og betaling af afgiften for  

 selskaber m.v.
 Det foreslås endelig, at der ikke må udsendes  

 radio- og fjernsynsprogrammer, som er sponsoreret af  

 arbejdsgiverorganisationer, fagforeninger, religiøse bevægelser  

 og politiske partier.
 Forslagene er nærmere beskrevet i afsnittet  

 »Bemærkninger til lovforslagets enkelte bestemmelser«.
1.4 Ændret affattelse af loven Langt størstedelen af medieaftalens punkter  

 gennemføres ved ændringer i lovgrundlaget.
Enkelte punkter  

 gennemføres imidlertid i stedet ved ændringer i de  

 bekendtgørelser, som er knyttet til loven eller rent  

 administrativt.
 I forbindelse med de ændringer af retstilstanden,  

 som følger af medieaftalen, er det fundet rigtigst at foretage en  

 samlet ny redaktion af lov om radio- og fjernsynsvirksomhed.
 Hovedloven, der blev gennemført i 1973, er senest  

 blevet gennemgribende redigeret i 1992. I årene fra 1992 og frem til i  

 dag er denne lov i takt med udviklingen blevet underkastet så mange  

 mindre og større ændringer, at den gældende  

 lovbekendtgørelse fremstår uoverskuelig og  

 usammenhængende.
Sammenlignet med den gældende  

 lovbekendtgørelse indebærer den ny redaktion primært, at  

 kapitel 1 ændres redaktionelt, at kapitel 2 udvides til foruden at  

 indeholde reglerne om fællesantenneanlæg også at indeholde  

 hjemmelen til udbud af distributør-funktionen ved digitalt jordbaseret  

 tv-sendenet, og således indeholder alle reglerne om distribution af  

 lyd- og billedprogrammer.
Det nugældende fyldige kapitel 3 om public  

 service opbrydes således, at public service-virksomhed på den ene  

 side og DR, TV 2/DANMARK og de regionale TV 2-virksomheder på den anden  

 side fremover er reguleret i selvstændige kapitler.
De nugældende  

 kapitler 5 og 5a om programvirksomhed ved hjælp af satellit og  

 fællesantenneanlæg samt om programvirksomhed med særlig  

 tilladelse er sammenskrevet til ét kapitel.
For så vidt  

 angår reglerne om lokal radio og  tv er der foretaget væsentlige  

 ændringer på grund af navnlig ophævelsen af  

 begrænsningerne vedrørende networking.
Også reglerne om  

 reklame og sponsorering af programmer indeholder væsentlige nye tiltag,  

 idet det foreslås, at sportsprogrammer og lign. kan afbrydes med  

 reklamer i naturlige pauser, og at der kan udsendes reklamer for alkohol og  

 håndkøbsmedicin.
Endelig er der foretaget en redaktionel ny  

 struktur af lovens afsluttende bestemmelser.
 Lovens bestemmelser vil herefter være ordnet  

 på følgende måde:
 Kapitel 1:
Udøvelse af programvirksomhed Kapitel 2:
Distribution af lyd- og billedprogrammer Kapitel 3:
Public service-virksomhed Kapitel 4:
DR Kapitel 5:
TV 2/DANMARK Kapitel 6:
De regionale TV 2-virksomheder Kapitel 7:
Radio- og tv-nævnet Kapitel 8:
Landsdækkende og regional programvirksomhed på  

 grundlag af særlig tilladelse eller registrering Kapitel 9:
Lokal radio- og fjernsynsvirksomhed Kapitel 10:
Radio- og fjernsynslicens Kapitel 11:
Reklamer og sponsorering af programmer Kapitel 12:
Forskellige bestemmelser Kapitel 13:
Strafbestemmelser Kapitel 14:
Ikrafttræden og overgangsbestemmelser 2. Hovedpunkter i lovforslaget  

 2.1 Udøvelse af programvirksomhed og distribution af lyd- og  

 billedprogrammer  

 2.1.1 Gældende ret Den gældende lovs kapitel 1 drejer sig om, hvem der  

 har ret til at sprede lyd- og billedprogrammer, dvs. at udøve  

 programvirksomhed med henblik på udsendelse af programmer til  

 almenheden ved hjælp af radioanlæg eller kabelanlæg.
Den  

 gældende lovs kapitel 2 indeholder reglerne om fordeling af programmer  

 i fællesantenneanlæg.
Efter reglerne kan der i  

 fællesantenneanlæg ske fordeling af danske og udenlandske lyd- og  

 billedprogrammer, der modtages direkte ved hjælp af antenne eller  

 fremføres til anlægget ved hjælp af kabelanlæg.
Det  

 er dog som hovedregel en forudsætning, at fordelingen sker uden  

 ændringer og samtidig med, at udsendelsen eller fremføringen  

 sker.
 Fordeling af radio- og tv-programmer i  

 fællesantenneanlæg kræver i henhold til de gældende  

 regler ikke tilladelse, og der er ikke længere begrænsninger for,  

 hvem der kan etablere fællesantenneanlæg.
 Udøvelse af landsdækkende og regional  

 programvirksomhed ved hjælp af jordbaserede, digitale  

 tv-sendemuligheder var oprindelig, jf. lov nr. 1272 af 20. december 2000 om  

 ændring af lov omradio- og fjernsynsvirksomhed m.v.  

 (Gennemførelse af medieaftale 2001-2004 m.v.), tænkt  

 gennemført på samme måde som for så vidt angår  

 analog jordbaseret programvirksomhed, dvs. med individuelle  

 programtilladelser til de enkelte tv-foretagender i medfør af reglerne  

 i lovens kapitel 5 a.
2.1.2 Den foreslåede ordning Det foreslås at ændre og forenkle ordlyden i  

 lovens indledende kapitel fra »ret til at sprede lyd- og billedprogrammer«  

 til »udøvelse af programvirksomhed«.
 Baggrunden for den forslåede ændring er at  

 tydeliggøre forskellen mellem på den ene side udøvelse af  

 programvirksomhed, jf. lovens kapitel 1, og på den anden side  

 distribution af programmer, der reguleres i lovens kapitel 2, og som for  

 så vidt angår fællesantenneanlæg i den gældende  

 lov betegnes »fordeling af programmer«.
 Der er ikke tilsigtet indholdsmæssige  

 ændringer i forbindelse med forenklingen af sprogbrugen i lovens  

 indledende kapitler.
Det er i den mediepolitiske aftale besluttet at udbyde  

 jordbaseret, digitalt tv i Danmark på en anden måde end  

 oprindelig fastsat.
Ifølge medieaftalen skal de digitale  

 tv-sendemuligheder udbydes til en distributør (»gate-keeper«), som  

 på forretningsmæssige vilkår driver den digitale  

 tv-platform og i den forbindelse tager stilling til, hvilke tv-programmer,  

 der skal indgå i programudbuddet.
 Den planlagte distribution af tv-programmer ved  

 hjælp af jordbaserede digitale tv-sendemuligheder kan langt hen ad  

 vejen sammenlignes med et »fællesantenneanlæg i luften«.  

 Eksempelvis vil der i begge tilfælde   for hovedparten af kanalernes  

 vedkommende   være tale om videreudsendelse af programmer, der i  

 forvejen distribueres på anden måde.
 Det foreslås på denne baggrund, at der i  

 lovens kapitel 2 indsættes et afsnit om distribution af lyd- og  

 billedprogrammer ved hjælp af jordbaserede digitale  

 tv-sendemuligheder.
Det foreslås, at distribution af lyd- og  

 billedprogrammer ved hjælp af jordbaserede digitale tv-sendemuligheder  

 alene kan finde sted med tilladelse fra Radio- og tv-nævnet, og at en  

 sådan tilladelse, bortset fra DR, TV 2/DANMARK og de regionale TV  

 2-virksomheder, meddeles af nævnet efter udbud.
Kulturministeren  

 fastsætter   med udgangspunkt i de overordnede sigtelinjer for  

 udbuddet, der er aftalt i den mediepolitiske aftale for 2002-2006  

 nærmere regler om tilrettelæggelse og gennemførelse af  

 udbudsforretningen.
 Efter de gældende regler forudsætter  

 udøvelse af radio- og fjernsynsvirksomhed ved hjælp af  

 radioanlæg udstedelse af såvel en programtilladelse i henhold til  

 radio- og tv-lovgivningen som en frekvenstilladelse i henhold til  

 frekvenslovgivningen.
 Programvirksomhed ved hjælp af  

 fællesantenneanlæg (såkaldt kabelfødt  

 programvirksomhed) eller satellit forudsætter, at tilladelseshaveren  

 har indgået aftale herom med henholdsvis det relevante  

 fællesantenneanlæg eller den relevante satellit-operatør.  

 Det bemærkes i den forbindelse, at etablering af en satellit-up-link  

 forudsætter en frekvenstilladelse efter frekvensloven.
Den foreslåede ændring af lovens indledende  

 kapitler ændrer ikke på disse forhold.
Dog vil udøvelse af  

 jordbaseret, digital programvirksomhed forudsætte, at der indgås  

 aftale med det foretagende, der opnår tilladelse i henhold til lovens  

 § 3 om distribution af jordbaseret digital programvirksomhed.
Det skal i forlængelse heraf bemærkes, at det  

 er besluttet nærmere at undersøge mulighederne for at afskaffe  

 det dobbelte tilladelses-system (programtilladelse og frekvenstilladelse) med  

 henblik på at skabe et enklere system, hvor der kun kræves  

 én tilladelse.
Målet er at gøre det lettere for brugerne  

 og sikre en mere effektiv forvaltning af området samt at  

 muliggøre en stadig tættere koordination mellem administrationen  

 af frekvenslovgivningen og radio/tv-lovgivningen.
Undersøgelsen  

 gennemføres af en arbejdsgruppe med deltagelse af Ministeriet for  

 Videnskab, Udvikling og Teknologi, Kulturministeriet, IT- og Telestyrelsen  

 samt Medie- og Tilskudssekretariatet.
2.2 Public service-virksomhed m.v.  

 2.2.1 Gældende ret I forbindelse med den seneste større ændring  

 af lov om radio- og fjernsynsvirksomhed, jf. lov nr. 1272 af 20. december  

 2000, blev der foretaget en væsentlig restrukturering af bestemmelserne  

 om public service, idet der som noget nyt blev indsat et kapitel om public  

 service-virksomhed m.v.
Kapitlet omhandler på den ene side hvilke  

 forpligtelser public service består af, og på den anden side  

 reguleringen af de virksomheder, som tilsammen skal løfte public  

 service-forpligtelserne.
Af kapitlet fremgår det således, at den  

 samlede public service-virksomhed via fjernsyn, radio og Internet skal sikre  

 den danske befolkning et bredt udbud af programmer og tjenester omfattende  

 nyhedsformidling, oplysning, undervisning, kunst og underholdning.
Det  

 fremgår også, at der i udbuddet skal tilstræbes kvalitet,  

 alsidighed og mangfoldighed, at der ved programlægningen skal  

 lægges afgørende vægt på hensynet til informations-  

 og ytringsfriheden samt at der ved informationsformidlingen skal lægges  

 vægt på saglighed og upartiskhed.
Det fremgår videre, at  

 programvirksomheden skal sikre befolkningen adgang til væsentlig  

 samfundsinformation og debat, samt at der skal lægges særlig  

 vægt på dansk sprog og dansk kultur.
Endelig fremgår det,  

 at programvirksomheden skal afspejle bredden i produktionen af kunst og  

 kultur og give programtilbud, som reflekterer mangfoldigheden af  

 kulturinteresser i det danske samfund.
 Det er også i loven fastsat, at DR og TV 2  

 udøver public service-virksomhed, og at programvirksomheden på  

 den fjerde FM-radiokanal og nyhedsdækningen på den femte  

 FM-radiokanal indgår i de samlede public service-tilbud til  

 befolkningen.
 Public service-virksomhed er således ikke knyttet  

 til bestemte institutioner eller medier.
Udover reguleringen af de overordnede samlede public  

 service-bestemmelser regulerer kapitlet tillige DRs og TV 2s  

 virksomhed.
Gældende ret for disse respektive institutioner, herunder  

 den nærmere opfyldelse af public service-forpligtelserne, omtales  

 nedenfor under punkt 2.3 om DR, TV 2/DANMARK og de regionale TV  

 2-virksomheder.
2.2.2. Den foreslåede ordning Det foreslås, at kapitlet om public  

 service-virksomhed begrænses til alene at indeholde de overordnede  

 bestemmelser om public service-virksomhed og om, hvilke institutioner der  

 skal medvirke til at løfte forpligtelserne.
Det betyder, at  

 bestemmelserne vedrørende DR, TV 2/DANMARK samt de regionale TV  

 2-virksomheder henskydes til selvstændige kapitler.
Der foreslås således ingen ændringer i  

 de overordnede public service-forpligtelser.
Der foreslås heller ingen  

 ændringer i angivelsen af hvilke institutioner, der tilsammen skal  

 løfte public service-forpligtelserne.
I lighed med det allerede gældende foreslås  

 det, at bestemmelserne vedrørende den fjerde FM-radiokanal og den  

 femte FM-radiokanal fortsat er indeholdt i det overordnede public  

 service-kapitel.
Baggrunden herfor er især, at der, i modsætning  

 til hvad der gælder for DR, TV 2/DANMARK og de regionale TV  

 2-virksomheder, ikke er fastsat særlige krav til de foretagender, som  

 meddeles tilladelse efter reglerne i kapitel 8 til at udøve  

 programvirksomhed på disse sendemuligheder, og at public  

 service-bestemmelserne vedrørende den fjerde og femte FM-radiokanal  

 volumenmæssigt findes for beskedne til at bære et  

 selvstændigt kapitel.
2.3 DR, TV 2/DANMARK og de regionale TV 2-virksomheder  

 2.3.1 Gældende ret  

 2.3.1.1 Public service-forpligtelserne DR, TV 2 og de regionale TV 2-virksomheder er reguleret i  

 lovens nuværende kapitel 3 både for så vidt angår  

 institutionernes public service-forpligtelser og for så vidt  

 angår de organisatoriske forhold.
 Med hensyn til institutionernes public  

 service-forpligtelser, fremgår det af loven, at DR og TV 2 skal  

 udøve public service-virksomhed over for hele befolkningen efter de  

 principper, som er beskrevet ovenfor under punkt 2.2.1. Specielt for DR  

 gælder, at DR skal udsende kortbølgeprogrammer til udlandet, jf.  

 lovens § 6, stk. 5.
De nærmere regler om hvorledes DR og TV 2 skal  

 udmønte public service-forpligtelserne, er fastsat af kulturministeren  

 i bekendtgørelser om vedtægter for henholdsvis DR og TV 2. Det  

 fremgår heraf, at de omfatter nyhedsformidling, oplysning,  

 underholdning, kunst og kultur, at der ved programlægningen skal  

 lægges afgørende vægt på hensynet til informations-  

 og ytringsfriheden samt at der i programudbuddet skal tilstræbes  

 kvalitet, alsidighed og mangfoldighed.
Herudover fremgår bl.a., at DR  

 og TV 2/DANMARK skal:
lægge særlig vægt på rollen som  

 initiativtagere til og formidlere af dansk kunst og kultur sikre befolkningen adgang til væsentlig  

 samfundsinformation og debat i programvirksomheden afspejle bredden i dansk  

 produktion og reflektere mangfoldigheden af kulturinteresser i det danske  

 samfund medvirke til at udvikle dansk sprog bidrage til at styrke dansk filmproduktion medvirke til at folkeliggøre den ny  

 informationsteknologi tilbyde programmer og informationstjenester af  

 høj kvalitet til børn og unge sikre et alsidigt udbud af danske og multikulturelle  

 produktioner og informationstjenester sørge for at styrke handicappedes adgang til  

 public service-tilbuddene styrke programsamarbejdet og koordineringen tilstræbe at programmer produceret af  

 uafhængige producenter udgør en væsentlig del af de  

 dansksprogede programmer offentliggøre retningslinjer for behandlingen af  

 henvendelser fra publikum Herudover gælder for DRs vedkommende en  

 forpligtelse til at udsende undervisningsprogrammer og -tjenester.
2.3.1.2 Organisatoriske forhold vedrørende DR, TV 2/DANMARK og  

 de regionale TV 2-virksomheder For DR gælder bl.a., at der er tale om en  

 selvstændig offentlig institution, og at DRs virksomhed  

 finansieres gennem DRs andel af licensafgifterne samt gennem  

 indtægter ved salg af programmer og andre ydelser, tilskud, udbytte,  

 overskudsandele m.v.
Det fremgår også, at DR ikke kan  

 oppebære reklameindtægter fra programvirksomheden og public  

 service-aktiviteter på Internettet.
Om DRs organisatoriske forhold bemærkes  

 endvidere, at DR ledes af en bestyrelse på 11 medlemmer, som beskikkes  

 af kulturministeren.
Kulturministeren udpeger 1 medlem (formanden), og  

 Folketinget udpeger 9 medlemmer.
De fastansatte medarbejdere i DR udpeger 1  

 medlem.
Kulturministeren beskikker næstformanden blandt de medlemmer,  

 som er udpeget af Folketinget.
 Bestyrelsen er DRs øverste ledelse, og har  

 det overordnede ansvar for, at de bestemmelser for institutionens virksomhed,  

 der er fastsat i loven, overholdes.
TV 2/DANMARK er en selvejende institution, som ledes af en  

 bestyrelse på 11 medlemmer (den centrale bestyrelse), som beskikkes af  

 kulturministeren.
Kulturministeren udpeger 8 medlemmer, som tilsammen skal  

 repræsentere mediemæssig, kulturel, ledelsesmæssig og  

 erhvervsmæssig indsigt.
Bestyrelserne for de regionale TV  

 2-virksomheder udpeger i fællesskab 2 medlemmer, de fastansatte  

 medarbejdere i den landsdækkende virksomhed udpeger 1 medlem.  

 Kulturministeren udpeger formand og næstformand.
 Om TV 2/DANMARKs organisatoriske forhold  

 bemærkes videre, at TV 2/DANMARK, foruden den landsdækkende  

 virksomhed, består af 8 regionale virksomheder, hvortil der for hver  

 enkelt virksomhed er knyttet et repræsentantskab.
Den centrale bestyrelse for TV 2/DANMARK har den  

 overordnede ledelse af TV 2-virksomheden, hvor den ikke udtrykkeligt er  

 henlagt til andre.
Den centrale bestyrelse fastsætter for hvert  

 år budgettet for den landsdækkende virksomhed, herunder tildeling  

 af midler til hver enkelt af TV 2s regionale virksomheder.
Den overordnede ledelse af den enkelte regionale  

 virksomhed varetages af en bestyrelse på 5-7 medlemmer.
De fastansatte  

 medarbejdere ved den regionale virksomhed vælger 1 medlem samt 1  

 suppleant herfor, mens de øvrige medlemmer vælges af  

 repræsentantskabet.
Direktøren for den regionale virksomhed har  

 det daglige programansvar og varetager den daglige administrative og  

 økonomiske ledelse af den regionale virksomhed.
2.3.2 Den foreslåede ordning  

 2.3.2.1 Public service-forpligtelserne Som noget nyt foreslås det, at bl.a. udfyldelsen af  

 public service-forpligtelserne reguleres i en public service-kontrakt mellem  

 kulturministeren på den ene side og henholdsvis DR, TV 2/DANMARK og de  

 regionale TV 2-virksomheder på den anden side.
Public  

 service-kontrakterne skal ses som afløsning af bestemmelserne herom i  

 de hidtil gældende vedtægter.
 For DRs vedkommende er det hensigten, at public  

 service-kontrakten opretholder forpligtelserne på det hidtidige niveau.  

 Public service-kontrakten vil eksempelvis indeholde bestemmelser om bidrag  

 til dansk filmproduktion, og om DRs orkestre og kor.
Det vil i kontrakten endvidere blive fastsat, at DR skal  

 udlægge for 125 mio. kr. i 2003, stigende til 170 mio. kr. i 2006, idet  

 DRs engagement i dansk filmproduktion medregnes som udlægning.  

 Endvidere skal kontrakten fastsætte antallet af sendemuligheder, som DR  

 råder over til public service-programvirksomhed.
Forpligtelsen til at  

 styrke handicappedes adgang til public service-tilbuddene ved at udnytte nye  

 teknologier, herunder til tekstning eller lignende af dansk-sprogede  

 programmer, vil blive videreført.
Endelig er det tanken i kontrakten  

 at fastsætte krav om dialog med befolkningen, herunder lytter- og  

 seerorganisationerne, vedrørende opfyldelsen af public  

 service-forpligtelserne.
Efter forslaget udgår den hidtidige lovmæssige  

 forpligtelse for DR til at udsende kortbølgeprogrammer til udlandet,  

 idet DRs betjening af danskere i udlandet på samme vis som den  

 øvrige public service-virksomhed fremover vil blive omfattet af public  

 service-kontrakten.
Det skal i den forbindelse bemærkes, at DR i takt  

 med den teknologiske udvikling i stadig stigende omfang betjener danskere i  

 udlandet på anden vis i kraft af satellit-udsendelse af DRs  

 radio- og tv-programmer, i kraft af on-line-virksomhed (www.dr.dk) og i kraft  

 af en særlig telefonnyhedstjeneste.
Hvor længe  

 kortbølgevirksomheden skal fortsætte, vil blive fastlagt i  

 public service-kontrakten.
 I public service-kontrakten med TV 2/DANMARK vil det blive  

 fastsat, at de forpligtelser som allerede er gældende, med undtagelse  

 af on-line-virksomhed og programmer til snævre målgrupper, skal  

 videreføres.
 I kontrakterne med de regionale TV 2-virksomheder vil det  

 bl.a. blive fastsat, at disse skal producere nyheds- og  

 aktualitetsprogrammer, medens øvrige programmer fortrinsvis skal  

 tilvejebringes ved køb hos andre producenter, og at de regionale TV  

 2-virksomheder skal lægge vægt på tilknytning til  

 regionen.
Det foreslås, at DR, TV 2/DANMARK og de regionale TV  

 2-virksomheder årligt udarbejder en redegørelse om opfyldelsen  

 af public service-kontrakten.
Redegørelsen skal afgives til Radio- og  

 tv-nævnet, som samtidig får til opgave at gennemgå  

 redegørelserne og afgive udtalelser om disse til kulturministeren.
Baggrunden for at foreslå, at redegørelserne  

 skal afgives til Radio- og tv-nævnet, er, at Public Service  

 Rådet, som hidtil har haft til opgave at afgive udtalelser om public  

 service-regnskaberne, er nedlagt, og at der fortsat er behov for at holde  

 øje med overholdelsen af public service-forpligtelserne.
Desuden  

 lægger EU-kommissionen vægt på, at public service-stationer  

 kontrolleres af en uafhængig institution, jf. nærmere herom i  

 afsnit 2.4.2 i de almindelige bemærkninger.
Redegørelserne skal fyldestgørende og  

 retvisende redegøre for, hvordan kontrakten er opfyldt eller  

 forsøgt opfyldt, samt redegøre for hvilke ressourcer der er  

 medgået til opfyldelsen af forpligtelserne.
Hvis det ikke har  

 været muligt at opfylde en forpligtelse, skal der nøje  

 redegøres for baggrunden herfor, og for hvorledes forpligtelsen  

 fremover kan opfyldes.
Rigsrevisionen påser, at de  

 regnskabsmæssige oplysninger i redegørelserne er korrekte, og at  

 der foreligger tilfredsstillende dokumentation for øvrige  

 talmæssige oplysninger, som har betydning for vurdering af  

 redegørelsen.
Kontrakterne vil, efter drøftelse mellem  

 aftalepartierne, blive indgået mellem kulturministeren og henholdsvis  

 DR, TV 2/DANMARK og de enkelte regionale TV 2-virksomheder.
Det  

 bemærkes, at Radio- og tv-nævnet ikke har til opgave at  

 træffe afgørelse om redegørelserne.
Nævnet har  

 udelukkende til opgave at afgive en udtalelse.
På den baggrund er der  

 heller ikke mulighed for anvendelse af sanktioner i forbindelse med public  

 service-kontrakterne.
 Public service-kontrakterne forventes indgået for  

 perioden 2003-2006. Der vil således være en nøje  

 sammenhæng mellem de forpligtelser, der fastsættes i public  

 service-kontrakterne, og det finansieringsgrundlag, som tilvejebringes i  

 perioden.
 Om public service-forpligtelser bemærkes endelig, at  

 det er hensigten så hurtigt som muligt, men dog ikke i dette  

 lovforslag, at omdanne TV 2/DANMARK til et statsligt A/S, og at der i den  

 forbindelse må forventes visse justeringer i de public  

 service-forpligtelser, som TV 2 A/S skal opfylde.
2.3.2.2 Organisatoriske forhold for DR, TV 2/DANMARK og de regionale TV  

 2-virksomheder For DRs vedkommende foreslås det, at reglerne  

 om udpegning af DRs bestyrelse ændres, således at 6  

 medlemmer udpeges af Folketinget, 3 medlemmer (herunder formanden) udpeges af  

 kulturministeren og 1 medlem udpeges af de fastansatte medarbejdere i DR.  

 Herudover beskikker kulturministeren næstformanden blandt de medlemmer,  

 der er udpeget af Folketinget.
Bestyrelsen skal søges sammensat,  

 så den samlede bestyrelse repræsenterer mediemæssig,  

 kulturel, ledelsesmæssig og erhvervsmæssig indsigt.
 Baggrunden for ændringen af sammensætningen af  

 DRs bestyrelse er et ønske om en bestyrelse, som i sit virke er  

 mere professionaliseret, end de nuværende regler giver mulighed for.  

 Ønsket om professionalisering skal endvidere søges i, at DR er  

 den største medievirksomhed i landet, og at den skal løse og  

 løfte samfundsmæssige vigtige opgaver.
 Der er således tale om en afvejning mellem hensynet  

 til, at bestyrelsen tilsammen repræsenterer viden på  

 området af betydning for den overordnede ledelse af DR, og hensynet til  

 den væsentlige politiske interesse, der er og må være for  

 en licensfinansieret radio- og tv-virksomhed.
Samtidig foreslås det, at der gives mulighed for, at  

 medarbejderne kan lade sig repræsentere på  

 bestyrelsesmøderne ved suppleanter.
Muligheden er først og  

 fremmest tænkt udnyttet i tilfælde af langvarigt fravær.  

 Det bemærkes, at der efter aktieselskabsloven gælder en  

 tilsvarende mulighed.
Som hidtil er bestyrelsen DRs øverste  

 ledelse, og bestyrelsen har det overordnede programansvar og ansvaret for, at  

 de bestemmelser for institutionens virksomhed, der er fastsat i loven,  

 overholdes.
Dette betyder bl.a., at bestyrelsen har det overordnede ansvar  

 for opfyldelsen af public service-kontrakten og ansvaret for efterlevelsen af  

 de krav, der heri generelt stilles til bl.a. saglighed, upartiskhed og  

 objektivitet.
Det er dog ikke herved tanken, at DRs bestyrelse skal  

 have kompetence i forbindelse med den daglige programvirksomhed eller adgang  

 til at blande sig i enkeltprogrammer.
 For TV 2/DANMARKs vedkommende foreslås der  

 principielle ændringer i organisationen af TV 2-familien, idet det som  

 forberedelse af den kommende omdannelse af TV 2/DANMARK til aktieselskab med  

 henblik på efterfølgende privatisering, er fundet rigtigst  

 allerede nu at adskille TV 2/DANMARK og de regionale TV 2-virksomheder  

 organisatorisk   og ikke mindst økonomisk   fra hinanden.
 Dette betyder, at de regionale TV 2-virksomheder som noget  

 nyt foreslås selvstændigt reguleret i loven.  

 Indholdsmæssigt foreslås der imidlertid ikke større  

 justeringer, idet der i alt væsentligt er tale om en  

 videreførelse af de nuværende regler for de regionale TV  

 2-virksomheder.
Det bemærkes dog, at de regionale TV 2-virksomheder  

 beholder deres status som selvstændige institutioner, og at de fortsat  

 skal sende regionale programmer i »vinduer« på TV 2/DANMARK.
Sendetiden  

 og placeringen heraf vil blive fastsat i de public service-kontrakter, som  

 efter forslaget vil blive indgået med henholdsvis TV 2/DANMARK og de  

 enkelte regionale TV 2-virksomheder.
Der forventes dog ikke ændringer i  

 sendetid og placering i forhold til den nuværende placering af den  

 regionale sendetid.
De regionale TV 2-virksomheder vil fremover få  

 direkte andel i licensprovenuet med henblik på udsendelse af regionale  

 (public service-) programmer.
Hermed gøres de regionale TV  

 2-virksomheder økonomisk uafhængige af TV 2/DANMARK.
 Det bemærkes endvidere, at det er hensigten, i  

 forbindelse med et kommende lovforslag om omdannelse af TV 2/DANMARK, at  

 foretage en vurdering af, hvorvidt den eksisterende struktur for de regionale  

 TV 2-virksomheder bør fortsætte, eller om der skal foretages  

 justeringer heri.
2.4 Radio- og tv-nævnet  

 2.4.1 Gældende ret Radio- og tv-nævnet er nedsat af kulturministeren i  

 henhold til § 33 a i den gældende lov.
Nævnet, der  

 nedsættes for fire år ad gangen, består af syv medlemmer,  

 der tilsammen skal repræsentere juridisk,  

 økonomisk/administrativ, erhvervsmæssig og  

 mediemæssig/kulturel sagkundskab.
 Radio- og tv-nævnet varetager følgende  

 overordnede opgaver på radio- og fjernsynsområdet:
Tilladelse til spredning af landsdækkende og  

 regionale programmer ved hjælp af jordbaserede sendenet Radio- og tv-nævnet udsteder efter udbud tilladelse til  

 spredning af landsdækkende og regionale programmer ved hjælp  

 jordbaserede sendenet.
Nævnet fører tilsyn med  

 programvirksomheden.
Lokal radio og lokal fjernsyn Radio- og tv-nævnet træffer afgørelse i klagesager  

 om lokale nævns afslag på ansøgninger om tilladelse til  

 lokal programvirksomhed og lokale nævns inddragelse af tilladelse til  

 lokal programvirksomhed.
Radio- og tv-nævnet træffer endvidere  

 afgørelse i visse sager om overholdelse af lovens krav til lokale  

 radio- og tv-stationer om udøvelse af selvstændig  

 programvirksomhed.
Derudover træffer Radio- og tv-nævnet  

 afgørelse i sager om nedsættelse af fælleskommunale  

 nævn og i sager om networking.
Radio- og tv-nævnet yder endvidere  

 tilskud til ikke-kommercielle lokale radio- og tv-stationer.
Efter  

 forhandling med IT- og Telestyrelsen træffer Radio- og tv-nævnet  

 afgørelse om fordelingen af sendemuligheder på de lokale  

 områder under hensyntagen til de frekvensmæssige muligheder.
Radio- og tv-reklamer Nævnet træffer den endelige administrative  

 afgørelse i sager om indholdet af radio- og tv-reklamer samt i sager  

 om genmæle over for oplysninger af faktisk karakter udsendt i  

 reklameindslag.
Nævnet afgiver udtalelser om skjult reklame i radio- og  

 tv-programmer.
Satellit- og kabeltilladelser Radio- og tv-nævnet udsteder efter ansøgning tilladelse  

 til programvirksomhed ved hjælp af satellit eller kabel i  

 områder, der går ud over ét lokalt område.  

 Nævnet fører tilsyn med programvirksomheden.
Multipleksadministration I tilfælde af uenighed mellem programforetagender, der får  

 rådighed over digital sendekapacitet, om forvaltningen af den  

 pågældende multipleks, træffer nævnet  

 afgørelse i sagen, medmindre parterne har aftalt en  

 opmandsløsning.
Andet Udover ovenstående opgaver rådgiver Radio- og  

 tv-nævnet kulturministeren om radio- og  

 tv-spørgsmål.
Det fremgår af den gældende radio- og  

 fjernsynslov, at kulturministeren fastsætter regler om gebyrer for  

 tilladelser til programvirksomhed til dækning af de udgifter, der er  

 forbundet med Radio- og tv-nævnets virksomhed.
I bemærkningerne  

 til bestemmelsen fremgår, at de årlige gebyrer for de forskellige  

 former for programtilladelse vil blive fastsat således, at det samlede  

 provenu dækker nævnets samlede driftsudgifter, herunder udgifter  

 i forbindelse med anden virksomhed end udstedelse af programtilladelser.  

 Endelig fremgår det, at finansieringen af nævnet indtil 2004 vil  

 ske ved dels gebyrer for programtilladelser, dels via finanslovsmidler, idet  

 det først i forbindelse med udbud af et større antal digitale  

 tv-kanaler skønnedes muligt at finansiere nævnets driftsudgifter  

 fuldt ud ved hjælp af gebyrer.
Bemyndigelsen er ikke udnyttet.
2.4.2. Den foreslåede ordning Det foreslås, at Radio- og tv-nævnets  

 nuværende opgaver videreføres og herudover suppleres på  

 enkelte områder.
Som noget nyt foreslås det således, at der  

 indsættes en bestemmelse om, at lokale nævn, radio- og  

 tv-foretagender m.v., der er omfattet af nævnets virksomhed, er  

 forpligtet til at meddele nævnet de oplysninger samt udlevere de  

 dokumenter m.v. som forlanges af nævnet.
Det foreslås også,  

 at nævnet kan afkræve de pågældende skriftlige  

 udtalelser.
Baggrunden for indsættelse af disse bestemmelser er,  

 at Medie- og Tilskudssekretariatet, som er sekretariat for Radio- og  

 tv-nævnet, over for Kulturministeriet har påpeget, at det  

 undertiden har været vanskeligt at løfte nævnets opgaver  

 på grund af bl.a. vanskeligheder med at indhente oplysninger til brug  

 for vurderingen af konkrete sager, i forbindelse med indsamling af  

 statistiske oplysninger, udarbejdelsen af større generelle rapporter  

 og lign.
Da nævnet blev etableret, var det hensigten, at nævnet i  

 forbindelse med løsningen af de tillagte opgaver skulle kunne indhente  

 de oplysninger og udtalelser, som nævnet fandt var nødvendige  

 for dets virke.
Kulturministeriet finder det herefter rigtigst, at den  

 tilsigtede hensigt giver sig udslag direkte i loven.
Det foreslås endvidere, at nævnet fremover  

 ikke skal udstede tilladelser til programvirksomhed ved hjælp af  

 satellit eller kabel.
I stedet skal den pågældende  

 programvirksomhed samt som noget nyt, også programvirksomhed ved  

 hjælp af kortbølgesendemuligheder, anmeldes til og registreres  

 hos Radio- og tv-nævnet.
Rent praktisk vil registreringen  

 forudsætte en anmeldelse til nævnet, og registreringen vil blive  

 ledsaget af krav om, at det pågældende programforetagende  

 overholder loven og de bestemmelser, som er fastsat i medfør af loven.  

 Der henvises til bemærkningerne under afsnit 2.5.2.
 Som en ny opgave foreslås det også, at Radio-  

 og tv-nævnet fremover skal afgive udtalelser om DRs, TV  

 2/DANMARKs og de regionale TV 2-virksomheders redegørelser for  

 opfyldelsen af public service-kontrakterne.
Baggrunden for dette forslag er blandt andet, at  

 overførelsen af licensafgifter til DR, TV 2/DANMARK og de regionale TV  

 2-virksomheder som udgangspunkt må anskues som statsstøtte,  

 således som dette begreb er fastlagt af EU-kommissionen.
I november  

 2001 offentliggjorde EU-kommissionen en meddelelse, som nærmere  

 gennemgår hvilke elementer EU-kommissionen vil lægge vægt  

 på ved vurderingen af, om offentlig finansiering af radio og tv skal  

 betragtes som ulovlig statsstøtte eller ej i henhold til Traktatens  

 konkurrenceregler.
EU-kommissionen nævner i meddelelsen, at de  

 væsentligste betingelser for at anse statsstøtte som lovlig er,  

 1) at public service-forpligtelserne skal være klart formuleret, 2) at  

 forpligtelserne skal være pålagt til en radio/tv-virksomhed ved  

 en officiel akt og 3) at der skal være en myndighed eller et organ, som  

 kontrollerer, at public service-forpligtelserne opfyldes.
Medlemslandene kan  

 selv vælge en egnet ordning til sikring af et effektivt tilsyn, men det  

 pågældende kontrolorgan skal være uafhængigt af den  

 virksomhed, det skal kontrollere.
Da det bl.a. fremgår af loven, at  

 public service-forpligtelserne skal fastsættes i en kontrakt, som i alt  

 væsentligt må betragtes som en officiel akt, jf. nærmere  

 herom ovenfor i afsnit 2.3.2.1, og da det også fremgår af loven,  

 at Radio- og tv-nævnet skal besidde mediemæssig/kulturel  

 sagkundskab blandt medlemmerne, og da Radio- og tv-nævnet i forvejen  

 varetager en lang række opgaver på radio- og tv-området,  

 finder Kulturministeriet, at opgaven med at afgive udtalelser om radio- og  

 tv-foretagenders redegørelser for opfyldelsen af public  

 service-kontrakterne bør varetages af dette nævn.
Det foreslås også, at Radio- og  

 tv-nævnets kompetence på reklame- og sponsorområdet udvides  

 til at omfatte hele anvendelsesområdet for kapitel 11 om reklame og  

 sponsorering af programmer og den tilhørende bekendtgørelse  

 herom vedrørende alle radio- og fjernsynsforetagender   bortset fra lokal radio og tv-området, medmindre der er tale  

 stationer som networker.
Konkret betyder udvidelsen, at Radio- og  

 tv-nævnet, udover sager om reklamers indhold, kan træffe  

 afgørelse om reklamers placering, omfang og identifikation samt om,  

 hvorvidt sponsorkreditering m.v. er i overensstemmelse med de regler, som  

 gælder herfor.
Ved vurderingen af udvidelsen af kompetencen har  

 Kulturministeriet lagt vægt på, at det forekommer  

 uhensigtsmæssigt, at DR og TV 2/DANMARK selv træffer  

 afgørelser om disse spørgsmål, medens det  

 vedrørende spørgsmålet om reklamers indhold er overladt  

 til Radio- og tv-nævnet at træffe endelig administrativ  

 afgørelse, og at der på en lang række andre  

 retsområder ikke er tradition for en tilsvarende egenkontrol.
Med den  

 foreslåede udvidelse af muligheden for at placere reklameblokke i  

 sportsprogrammer m.v. finder Kulturministeriet også, at der er behov  

 for, at en uafhængig instans kan træffe afgørelse om,  

 hvorvidt placeringen er korrekt.
Udvidelsen af kompetencen forventes dog ikke  

 at medføre ændringer i den fortolkning af området, som har  

 været anlagt af henholdsvis Radio- og TV-Reklamenævnet 
 og efterfølgende Radio- og tv-nævnet 
og Kulturministeriet.
Det bemærkes særligt, at udvidelsen af Radio-  

 og tv-nævnets kompetence ikke indebærer ændringer på  

 lokal radio- og tv-området.
Her vil det fortsat være de lokale  

 nævn, som skal bedømme, hvorvidt lokale radio- og  

 tv-foretagender har handlet i strid med reglerne om placering, identifikation  

 og omfang samt reglerne om sponsorering af programmer.
Dog videreføres  

 ordningen, hvorefter Radio- og tv-nævnet træffer afgørelse  

 i disse sager, hvis der er tale om networking.
Også adgangen for de  

 lokale nævn til at anmode Radio- og tv-nævnet om en udtalelse i  

 sager om identifikation af reklame og sager om tilskyndelse til køb  

 m.v. i sponsorerede programmer videreføres.
For så vidt angår finansieringen af  

 nævnet bemærkes, at der ikke foreslås nogen  

 ændringer.
Den hidtidige ordning, hvorefter finansieringen sker ved  

 hjælp af dels opkrævning af gebyrer for programtilladelser, dels  

 finanslovsmidler foreslås således videreført også  

 efter år 2003. Som hidtil er det en forudsætning, at de  

 opkrævede gebyrer ikke kan benyttes til tværfinansiering, dvs. de  

 årlige gebyrer for de forskellige tilladelser vil blive fastsat  

 på grundlag af de ressourcer, som nævnet anvender i forbindelse  

 med udstedelse af de pågældende tilladelser og det  

 efterfølgende tilsyn med programvirksomheden.
Som nævnt i de  

 indledende bemærkninger er det besluttet at udbyde jordbaseret digitalt  

 tv på en anden måde end oprindelig fastsat, ligesom det  

 gældende tilladelsessystem for så vidt angår  

 programvirksomhed ved hjælp af satellit og kabelanlæg til  

 områder, der går ud over ét lokalt område,  

 foreslås erstattet af en registreringsordning.
Med henblik på at  

 opretholde det forventede gebyrprovenu forudsættes det, at  

 foretagender, som får tilladelse til distribution af lyd- og  

 billedprogrammer ved hjælp af jordbaserede digitale tv-sendemuligheder,  

 eller som lader sig registrere hos nævnet med henblik på  

 udøvelse af programvirksomhed ved hjælp af satellit og  

 kabelanlæg til områder, der går ud over ét lokalt  

 område, også bidrager til finansieringen af nævnets  

 virksomhed på samme måde, som radio- og tv-foretagender, hvis  

 programvirksomhed er baseret på en af nævnet udstedt tilladelse.  

 Tilsvarende gælder foretagender, som registreres med henblik på  

 programvirksomhed ved hjælp af kortbølgesendemuligheder.
Det foreslås, at nævnet fremover ikke skal  

 træffe afgørelse om tilladelseshaveres selvstændige  

 udøvelse af programvirksomheden i sager, der omfatter flere lokale  

 områder eller vedrører radio- og fjernsynsforetagender, som  

 udøver programvirksomhed på et andet grundlag end en tilladelse  

 til lokal radio- eller fjernsynsvirksomhed.
Dette er en konsekvens af, at  

 sådanne sager ikke længere er aktuelle som følge af, at  

 det gældende krav i radio- og fjernsynsloven om, at indehavere af  

 tilladelser til lokal programvirksomhed skal udøve programvirksomheden  

 selvstændigt, ikke længere vil være relevant i forbindelse  

 med, at de eksisterende begrænsninger vedrørende networking  

 foreslås ophævet.
Ved networking forstås som hidtil dels  

 samtidig udsendelse af programmer, herunder udsendelse af programmer med en  

 ubetydelig tidsforskydning, af flere radio- eller fjernsynsforetagender, dels  

 faste samarbejdsforhold, der forpligter tilladelseshavere til at udsende de  

 samme programmer som andre radio- eller fjernsynsforetagender.
 Med henblik på at sikre en ensartet behandling af  

 sager om networking-stationers programvirksomhed foreslås det, at  

 Radio- og tv-nævnet fremover skal have den fulde tilsynskompetence med  

 hensyn til programvirksomhed, der udsendes af lokalradio- og tv-stationer,  

 som indgår i et networking-samarbejde.
Nævnets kompetence til   i tilfælde af  

 uenighed mellem programforetagender, der får rådighed over  

 digital sendekapacitet, om forvaltningen af den pågældende  

 multipleks   at træffe afgørelse i sådanne sager,  

 videreføres ikke i loven.
For så vidt angår digital radio  

 (DAB) vil det blive fastsat i tilladelsesvilkårene, hvorledes en  

 sådan uenighed i givet fald skal finde sin løsning.
For så  

 vidt angår digitalt tv opstår problemet i praksis ikke, fordi det  

   som det fremgår af bemærkningerne til § 3   er  

 tanken at udbyde alle til rådighed værende digitale  

 tv-sendemuligheder   på nær de, der stilles til rådighed  

 for DR, TV 2/DANMARK og de regionale TV 2-virksomheder med henblik på  

 public service-programvirksomhed   samlet til ét  

 operatør-selskab.
Hvorledes en eventuel uenighed mellem public  

 service-foretagenderne og det nævnte operatør-selskab skal  

 løses, vil ligeledes blive fastsat i tilladelsesvilkårene.
2.5 Landsdækkende og regional programvirksomhed på grundlag  

 af særlig tilladelse eller registrering  

 2.5.1 Gældende ret Den gældende lovs kapitel 5 drejer sig om  

 programvirksomhed ved hjælp af satellit eller ved hjælp af  

 kabelanlæg til områder, der går ud over ét lokalt  

 område, medens lovens kapitel 5 a drejer sig om landsdækkende og  

 regional baseret programvirksomhed med særlig tilladelse.
Det er i  

 begge tilfælde Radio- og tv-nævnet, som efter ansøgning  

 udsteder tilladelse til programvirksomheden og fører tilsyn med  

 virksomheden.
2.5.2 Den foreslåede ordning Med henblik på at forenkle loven foreslås det,  

 at lovens kapitel 5 og 5 a skrives sammen til ét kapitel.
Uden for  

 Radio- og tv-nævnets kompetenceområde falder alene DR, TV  

 2/DANMARK og de regionale TV 2-virksomheder   med visse undtagelser   samt  

 lokal radio- og tv-programvirksomhed.
 Efter de gældende regler forudsætter  

 udøvelse af landsdækkende og regional programvirksomhed som  

 hovedregel tilladelse fra Radio- og tv-nævnet.
Det foreslås at afskaffe tilladelseskravet for  

 så vidt angår programvirksomhed ved hjælp af satellit, ved  

 hjælp af kabelanlæg til områder, der går ud over  

 ét lokalt område, programvirksomhed ved hjælp af  

 jordbaserede, digitale tv-sendemuligheder samt programvirksomhed ved  

 hjælp af kortbølgesendemuligheder.
I stedet skal  

 programforetagenderne lade sig registrere hos Radio- og tv-nævnet.  

 Ministeren fastsætter nærmere regler om registreringen.
Forslaget om at afskaffe kravet om programtilladelser for  

 så vidt angår programvirksomhed ved hjælp af satellit eller  

 ved hjælp af kabelanlæg til områder, der går ud over  

 ét lokalt område, skal ses på baggrund af blandt andet  

 overvejelserne i rapporten »Konvergens i netværkssamfundet« fra juni  

 2001, der er udarbejdet af Ministeriet for Videnskab, Udvikling og Teknologi  

 og Kulturministeriet i fællesskab.
I rapporten er det som sigtelinie  

 for den fremtidige regulering af området anført, at adgangen til  

 markedet i videst mulig omfang bør være fri og lige, og at krav  

 om tilladelser, der ikke er begrundet i hensynet til fordelingen af knappe  

 frekvensressourcer, bør bortfalde og i fornødent omfang  

 erstattes med generelle regler og anmeldelsessystemer.
Det er samtidig  

 anført i rapporten, at frekvenser til jordbaseret radio og tv fortsat  

 også efter opbygningen af det jordbaserede digitale tv-sendenet   vil  

 være en knap ressource.
 Da der på satellit- og kabel-området ikke er  

 tale om områder med knappe frekvensressourcer, er der ikke behov for at  

 regulere adgangen til områderne ved hjælp af tilladelsessystemer,  

 og der kan i stedet anvendes generelle regler og anmeldelsessystemer.
 Tilsvarende gælder for programvirksomhed ved  

 hjælp af kortbølgesendemuligheder.
Da de frekvensressourcer, der skal anvendes til  

 distribution af jordbaseret digitalt tv tildeles det foretagende, som i  

 henhold til forslagets § 3 får tilladelse til denne form  

 for virksomhed, er der tilsvarende ikke behov for at opretholde et egentligt  

 tilladelsessystem for de tv-foretagender, hvis programmer og nye tjenester  

 m.v. skal distribueres ved hjælp af de jordbaserede digitale  

 tv-sendemuligheder m.v.
Det vil være tilstrækkeligt, at  

 sådanne foretagender er registreret hos Radio- og tv-nævnet.  

 Baggrunden herfor er, at programvirksomheden alene kan udøves,  

 såfremt det pågældende foretagende indgår aftale  

 herom med distributøren.
Dette svarer for så vidt til forholdene  

 i forbindelse med satellit- og kabel-tv, som ligeledes kun kan distribueres,  

 såfremt det registrerede foretagende har aftale herom med en  

 satellitoperatør eller med ejeren af et  

 fællesantenneanlæg.
2.6 Lokal radio- og fjernsynsvirksomhed  

 2.6.1 Gældende ret Reglerne om lokal radio- og fjernsynsvirksomhed findes i  

 den gældende lovs kapitel 6 samt i bekendtgørelse nr. 1349 af  

 18. december 2000 om lokal radio- og fjernsynsvirksomhed med senere  

 ændring.
 I lovens § 43 er det fastsat, at spredning af  

 programmer ved hjælp af radioanlæg eller  

 fællesantenneanlæg inden for et lokalt område kun kan ske  

 med tilladelse fra det lokale radio- og fjernsynsnævn.
 Efter de gældende regler kan tilladelse alene  

 udstedes til selskaber, foreninger og lign., hvis følgende betingelser  

 er opfyldt:
 I selskabet, foreningen eller lign. skal et flertal af  

 bestyrelsens medlemmer have bopæl i området.
 Selskabet, foreningen eller lign. skal have lokal radio-  

 eller fjernsynsvirksomhed som eneste formål.
I selskabet, foreningen eller lign. må  

 erhvervsvirksomheder, bortset fra dagblade og distriktsblade, ikke have  

 bestemmende indflydelse.
Tilladelse til selskaber m.v., hvori dagblade eller  

 distriktsblade har bestemmende indflydelse, forudsætter, at  

 lokalradioen eller -tv-stationen opfylder en funktion som forum for en bred  

 lokal debat.
 Samme person kan ikke være medlem af bestyrelsen  

 for mere end én lokal radio, henholdsvis tv-station.
 Samme person kan ikke være programansvarlig for  

 eller på anden måde deltage i den overordnede ledelse af  

 programvirksomheden på mere end én lokal radio, henholdsvis  

 tv-station.
Efter lovens § 50, stk. 2 og 3, er  

 networking   dvs. dels samtidig udsendelse af programmer, herunder udsendelse  

 af programmer med en ubetydelig tidsforskydning, af flere radio- eller  

 fjernsynsforetagender, dels faste samarbejdsforhold, der forpligter  

 tilladelseshavere til at udsende de samme programmer som andre radio- eller  

 fjernsynsforetagender   ikke tilladt.
For lokal radiovirksomhed gælder  

 forbuddet mod networking dog ikke nyheds- og aktualitetsprogrammer samt  

 programmer i tidsrummet mellem kl. 23.00 og kl. 6.00. Endvidere gælder  

 forbuddet ikke for lokal fjernsynsvirksomhed, der udøves i henhold til  

 tilladelser udstedt efter lovens § 44, stk. 4  

 (networking).
 Tv-networking-stationer skal   udover at opfylde de oven  

 for nævnte betingelser for tilladelse til lokal programvirksomhed  

 tillige opfylde følgende vilkår:
 En tv-station, som ønsker tilladelse til  

 networking, skal repræsentere alsidige erhvervs- og kulturinteresser i  

 lokalområdet.
Tv-stationen skal daglig sende mindst 1 time lokalt  

 producerede nyheds- og aktualitetsprogrammer eller andre programmer med  

 udgangspunkt i lokalsamfundet.
Derudover skal en væsentlig del af  

 programmerne være dansksprogede eller produceret for et dansk  

 publikum.
Tv-stationen skal stille sendetid til rådighed for  

 ikke-kommercielle stationer på nærmere fastsatte tidspunkter.  

 Såfremt der ikke er stationer, der ønsker at udnytte disse  

 såkaldte »vinduer«, kan networking-stationen midlertidigt udnytte denne  

 sendetid.
Placeringen af »vinduerne« er fastsat i bekendtgørelsen om  

 lokal radio- og fjernsynsvirksomhed til dagligt i tidsrummene fra kl.  

 9.00-10.00, 17.00-18.00 og 23.00-24.00.
De lokale nævn har pligt til at imødekomme en  

 ansøgning om tilladelse til networking, hvis den  

 pågældende tv-station opfylder vilkårene herfor, og der er  

 en ledig sendemulighed.
Der udstedes kun én sådan tilladelse for  

 hver frekvens.
Det betyder, at networking-stationen dels får  

 rådighed over hele sendetiden på frekvensen (bortset fra de  

 ovennævnte »vinduer«), dels får eneret til at drive  

 reklamefinansieret programvirksomhed ved hjælp af det jordbaserede  

 tv-sendenet i området.
Tilladelse til lokal programvirksomhed udstedes for en  

 bestemt periode, der maksimalt kan være 5 år for radio og 7  

 år for fjernsyn.
Tilladelse til networking i henhold til lovens  

§ 44, stk. 4, udstedes dog for en periode af 7 år.
I bekendtgørelsen om lokal radio- og  

 fjernsynsvirksomhed er fastsat særlige betingelser for  

 programvirksomhed på lokal-tv-frekvenser, som midlertidigt benyttes af  

 DR.
I henhold til tillægsaftale nr. 2 af 3. marts 1999 til aftale af  

 10. maj 1996 om mediepolitikken 1997-2000 stilles ledige  

 lokal-tv-sendemuligheder (frekvenser) i en 5-årig periode til  

 rådighed for DR dagligt i tidsrummet kl. 15.00-01.00 med henblik  

 på udsendelse af DR 2. Lokal-tv-sendemuligheder, der som følge  

 af en tv-stations ophør bliver ledige i perioden 3. marts 1999 31.  

 august 2003, stilles til rådighed for networking-stationer,  

 såfremt der inden 6 måneder efter stationens ophør er  

 indsendt en ansøgning om tilladelse til programvirksomhed til det  

 lokale nævn.
Radio- og tv-nævnet kan efter indstilling fra de  

 lokale radio- og fjernsynsnævn yde tilskud til ikke-kommercielle lokale  

 radio- og fjernsynsstationer.
Der er fastsat nærmere regler om  

 fordelingen af tilskud m.v. i bekendtgørelsen om lokal radio- og  

 fjernsynsvirksomhed.
2.6.2 Den foreslåede ordning I den mediepolitiske aftale er det fastsat, at der skal  

 gennemføres en gennemgribende liberalisering af den gældende  

 regulering af lokal radio og tv-området.
 Hovedelementerne i nyordningen er  

 følgende:
 1)	Liberaliseringen giver sig først og fremmest udslag i  

 ophævelsen af hovedparten af de eksisterende geografiske og  

 organisatoriske krav på lokal radio- og tv-området.
 Fælles for lokal radio- og tv foreslås følgende  

 krav og forbud således ophævet:
 Kravet om, at et flertal af bestyrelsens medlemmer i  

 selskabet, foreningen eller lign., som har tilladelse til lokal  

 programvirksomhed, skal have bopæl i det lokale område.
 Forbuddet mod, at erhvervsvirksomheder, bortset fra  

 dagblade og distriktsblade, kan have bestemmende indflydelse i selskaber,  

 foreninger eller lign., som har tilladelse til lokal programvirksomhed  

 m.v.
 Forbuddet mod, at samme person indgår i  

 bestyrelsen for mere end én lokal radio, henholdsvis tv-station.
 Forbuddet mod, at samme person er programansvarlig for  

 eller på anden måde deltager i den overordnede ledelse af  

 programvirksomheden på mere end én lokal radio, henholdsvis  

 tv-station.
Den foreslåede deregulering af lokal radio og tv-området  

 indebærer således navnlig afskaffelse af de regler i loven, som  

 har til formål at sikre, at lokal programvirksomhed udøves af  

 selvstændige, lokale selskaber, foreninger eller lign.
Det eneste krav  

 til tilladelseshavere og selskaber og lign., der ansøger om tilladelse  

 til lokal programvirksomhed, vil fremover være, at selskabet,  

 foreningen eller lign. skal have lokal radio- eller fjernsynsvirksomhed som  

 hovedformål.
Dereguleringen må ses i sammenhæng med, at det som led i  

 liberaliseringen af forholdene på lokalradio og tv-området  

 foreslås, at de eksisterende begrænsninger vedrørende  

 networking for lokal radio og tv ophæves.
Som følge af  

 ophævelsen af disse begrænsninger er der ikke længere behov  

 for de omtalte geografiske og organisatoriske krav.
I forbindelse med ophævelsen af de eksisterende  

 begrænsninger vedrørende networking foreslås særligt  

 for lokal tv, at kravet om, at kommercielle lokal-tv-stationer dagligt skal  

 sende mindst 1 time lokale nyheds- eller aktualtitetsprogrammer,  

 nedsættes til ½ time.
Programstof fra andre networking-stationer i  

 samme amtskommune eller i nabo-amtskommuner kan indgå i  

 opgørelsen af den nævnte ½ time.
Endvidere foreslås for  

 lokal tv, at »vinduerne« til de ikke-kommercielle lokale stationer flyttes  

 fra de nuværende placeringer til dagtimerne før kl. 15, dvs.  

 svarende til placeringen på de lokal-tv-sendemuligheder, der  

 midlertidigt er stillet til rådighed for DR med henblik på  

 udsendelse af DR 2.
 Særligt for lokal radio-området vil dette betyde, at de  

 gældende begrænsninger om, at networking alene tillades for  

 nyheds- og aktualitetsprogrammer samt for natradio, ophæves, og at der  

 således vil være adgang til networking for hele sendetiden.
 Særligt for lokal-tv-området vil disse forslag betyde, at  

 en lokal tv-station har krav på en networking-tilladelse, såfremt  

 den pågældende station   udover at opfylde kravet om at have  

 lokal fjernsynsvirksomhed som hovedformål - opfylder følgende  

 krav:
Tv-stationen skal daglig sende mindst ½ time lokalt  

 producerede nyheds- og aktualitetsprogrammer eller andre programmer med  

 udgangspunkt i lokalsamfundet, idet programstof fra andre stationer, der  

 deltager i et fast samarbejdsforhold med stationen om programvirksomheden, i  

 samme amtskommune eller i naboamtskommuner, kan indgå i  

 tidsopgørelsen.
Derudover skal tv-stationen sørge for, at en  

 væsentlig del af programmerne er dansksprogede eller produceret for et  

 dansk publikum.
Tv-stationen skal som ovenfor nævnt stille  

 sendetid til rådighed for ikke-kommercielle stationer Tv-stationen vil gennem tilladelsen som hidtil dels få  

 rådighed over hele sendetiden på frekvensen med undtagelse af  

 »vinduerne«, dels få eneret til at drive reklamefinansieret  

 programvirksomhed i det lokale område.
 Ophævelsen af begrænsningerne vedrørende networking  

 vil i praksis betyde, at der vil blive adgang til networking for alle de  

 lokale radio- og tv-stationer, herunder de ikke-kommercielle stationer.
2)	Det foreslås at erstatte det gældende krav om tilladelse  

 fra det lokale radio- og fjernsynsnævn for så vidt angår  

 udøvelse af programvirksomhed ved hjælp af  

 fællesantenneanlæg inden for ét lokalt område med et  

 krav om anmeldelse og registrering hos det lokale nævn.
Forslaget er  

 parallelt til forslaget om at afskaffe kravet om programtilladelse for  

 programvirksomhed ved hjælp af satellit eller ved hjælp af  

 fællesantenneanlæg til områder, der går ud over  

 ét lokalt område, samt programvirksomhed ved hjælp af  

 jordbaserede digitale tv-sendemuligheder.
3)	Tilskudsordningen til ikke-kommercielt lokal radio og tv  

 videreføres.
Tilskudsordningen blev i perioden 1997-2001 finansieret  

 af såvel licensmidler som af provenuet af den pr. 1. januar 2002  

 afskaffede networking-afgift for kommercielle lokal-tv-stationer med  

 tilladelse til networking.
For 2003 og frem finansieres ordningen udelukkende  

 af licensmidler.
Tilskudsordningen til medieskoletjenestevirksomhed skal ikke  

 videreføres som selvstændig ordning, men  

 anvendelsesområdet for tilskudsordningen til ikke-kommercielt lokal  

 radio og tv udvides til også at omfatte dette formål.
4)	Som led i nyordningen skal der gives adgang til, hvor det  

 umiddelbart er muligt for enkelte, konkrete FM-radio- eller  

 tv-sendemuligheders vedkommende, at øge sendestyrken.
Det er ikke  

 muligt generelt at øge sendestyrken, sålænge der  

 pågår nabolandskoordinering af nye frekvensplaner.
5)	Der nedsættes en arbejdsgruppe vedrørende den  

 fremtidige lokalradio- og  tv-ordning.
I den forbindelse skal blandt andet  

 behovet for justeringer af nævnsstrukturen, mulighederne for etablering  

 af en to-lags-struktur på radioområdet og de ikke-kommercielle  

 stationers forhold   herunder alternative distributionsformer   overvejes  

 nærmere.
Arbejdsgruppen skal i forbindelse med overvejelserne om  

 nævnsstrukturen bl.a. vurdere fordele og ulemper ved centraliseret  

 tildeling af tilladelser til lokal-tv.
Det er hensigten, at aftalepartierne  

 på grundlag af arbejdsgruppens rapport tager stilling til udformningen  

 af en fremtidig lokalradio- og tv-ordning.
Der sigtes mod, at en eventuel  

 nyordning på lokal-tv-området kan træde i kraft den 3.  

 marts 2004, dvs. når DRs midlertidige rådighed over en  

 række lokal-tv-frekvenser ophører.
 Indtil der på grundlag af arbejdsgruppens rapport er taget  

 politisk stilling til en eventuel nyordning på lokal radio- og  

 tv-området, kan der alene udstedes midlertidige  

 programtilladelser.
2.7 Reklamer og sponsorering af programmer  

 2.7.1 Reklamer  

 2.7.1.1 Gældende ret Reglerne om reklamer i radio og fjernsyn findes i lovens  

 kapitel 8 samt i bekendtgørelse nr. 1348 af 18. december 2000 om  

 reklame og sponsorering i radio og fjernsyn med senere ændring.
I  

 lovens § 64 er det fastsat, at reklamer klart skal kunne  

 identificeres som sådanne, således at de i indhold og  

 præsentation adskiller sig fra de ordinære programmer.  

 Fælles for reklamer i radio og fjernsyn gælder herudover, at  

 reklamer højst må udgøre 15 pct. af den enkelte  

 tilladelseshavers sendetid.
Vedrørende reklamer i fjernsyn er det i lovens  

§ 65 bestemt, at reklamer kun må sendes i blokke, der  

 placeres mellem programmerne.
Det er endvidere fastsat, at der ikke må  

 reklameres for lægemidler, tobak eller drikkevarer med et  

 alkoholindhold på 2,8 pct. vol eller derover, og at der ikke må  

 reklameres for økonomiske interessegrupper samt religiøse og  

 politiske anskuelser.
 Med hensyn til reklamer i radio gælder, at reklamer  

 må placeres overalt i sendefladen samt at der ikke må reklameres  

 for tobak eller drikkevarer med et alkoholindhold på 2,8 pct. vol eller  

 derover og endelig, at der kan reklameres for lægemidler efter reglerne  

 i lov om lægemidler.
Til lovens bestemmelser knytter sig reklame- og  

 sponsorbekendtgørelsen.
Bekendtgørelsen indeholder de  

 nærmere regler om reklamers identifikation, placering og omfang,  

 reklamers indhold og sponsorering af programmer.
Om bekendtgørelsen  

 bemærkes særligt, at hovedparten af reglerne regulerer indholdet  

 af reklamer, og at der i den forbindelse sondres mellem almindelige generelle  

 regler om f.eks. god markedsføringsskik, om særlige regler om  

 bestemte produkter og tjenesteydelser samt endelig særlige regler til  

 beskyttelse af børn og unge.
Selvom de gældende regler undertiden har været  

 genstand for megen debat, har der været relativt få sager om  

 fortolkningen af reklamereguleringen.
En af de væsentligste har  

 været stillingtagen til, hvornår der er tale om et  

 fjernsynsprogram, som kan omkranses af reklameblokke.
Baggrunden for sagerne  

 har været henvendelser fra offentligheden eller omtale i pressen om, at  

 danske tv-stationer delte fjernsynsprogrammer op med henblik på at  

 kunne udsende reklameblokke, uanset at der efter klagerens synspunkt var tale  

 om et og samme program.
Problematikken har bl.a. været aktuel ved de  

 årlige transmissioner fra cykelløbet »Tour de France« og  

 realityshowet »Big Brother«.
Ved vurderingen af om en reklameblok er placeret  

 korrekt er det afgørende, hvordan »programmer« fortolkes.
Hverken i  

 radio- og fjernsynsloven eller i dens forarbejder er der imidlertid taget  

 stilling til dette fortolkningsspørgsmål.
Det er derfor som  

 udgangspunkt tv-stationens programansvarlige ledelse, som ved  

 programlægningen afgør, hvad der er et program, og dermed om der  

 er tale om ét eller flere programmer.
2.7.1.2 EF-direktivet »Fjernsyn uden grænser« Europa-Parlamentets og Rådets direktiv nr. 97/36/EF  

 af 30. juni 1997 om ændring af Rådets direktiv 89/552/EØF  

 om samordning af visse love og administrative bestemmelser i medlemsstaterne  

 vedrørende udøvelse af tv-spredningsvirksomhed (EF-Tidende nr.  

 L 298 af 17. oktober 1989 s. 23 og EF-Tidende nr.
L 202 af 30. juli 1997 s.  

 60)   »Fjernsyn uden grænser« direktivet - indeholder regler for  

 tv-virksomhed i medlemslandene.
Direktivet er et minimumsdirektiv, hvilket  

 betyder, at de enkelte lande kan vælge at indføre mere  

 restriktive regler for de tv-selskaber, som er omfattet af den nationale  

 kompetence.
 EF-direktivet »Fjernsyn uden grænser« indeholder i  

 artikel 10   16 minimumsreglerne om, hvilke produkter der kan reklameres for,  

 og hvilke regler der skal iagttages ved reklamens udformning.
Efter direktivet skal reklamer identificeres klart ved  

 optiske eller akustiske midler.
Der må ikke anvendes sublimale  

 teknikker, og der er forbud mod skjult reklame.
Reklamer skal som hovedregel sendes i blokke.
I visse  

 situationer er det imidlertid tilladt at afbryde programmer med  

 reklameblokke, hvis det, under hensyn til programmets naturlige pauser,  

 varighed og karakter, sker på en sådan måde, at hverken  

 programmets integritet og værdi eller indehaverens rettigheder  

 krænkes.
 Afbrydelse af programmer med reklameblokke kan ske i  

 følgende situationer og under følgende betingelser:
 I sportsprogrammer, hvor der forekommer længere  

 pauser eller i programmer, som er forestilling eller begivenheder med pauser  

 for et levende publikum, kan der udsendes reklameblokke i pauserne.
 I programmer, som består af afsluttede dele, kan der  

 udsendes reklameblokke mellem delene.
 I andre programmer end de som er nævnt ovenfor  

 såsom tv-serier, lette underholdningsprogrammer og  

 dokumentarprogrammer, skal der være mindst 20 minutter mellem  

 reklameblokkene i programmerne.
I spillefilm og film, som er produceret for fjernsyn, kan  

 der udsendes reklameblokke, hvis programmets planlagte sendetid overstiger 45  

 minutter.
Reklameblokke kan udsendes en gang for hver hele periode på  

 45 minutter.
Hvis programmets planlagte sendetid er mindst 20 minutter  

 længere end to eller flere perioder på 45 minutter kan der  

 udsendes reklameblokke yderligere en gang.
 Nyheds- og aktualitetsprogrammer, dokumentarprogrammer,  

 religionsprogrammer samt børneprogrammer må ikke afbrydes af  

 reklameblokke medmindre den programsatte sendetid overstiger 30 minutter.  

 Hvis den programsatte sendetid overstiger 30 minutter finder de ovenfor  

 nævnte regler anvendelse.
 Gudstjenester må ikke afbrydes af reklameblokke.
 Også vedrørende reklamers indhold indeholder  

 direktivet en række minimumsregler.
 Med hensyn til produkter gælder et forbud mod at  

 reklamere for tobak og receptpligtig medicin, og der må alene under  

 visse betingelser reklameres for alkohol.
 Af generelle regler til reklamers indhold fastsætter  

 direktivet, at reklamer ikke må underminere respekt for menneskers  

 værdighed, at de ikke må diskriminere på grund af race,  

 køn eller nationalitet, at de ikke må krænke personers  

 religiøse eller politiske overbevisning, at de ikke må tilskynde  

 til sundhedsskadelig adfærd eller adfærd i strid med sikkerheden,  

 og at reklamer ikke må tilskynde til miljøskadelig  

 adfærd.
 Med hensyn til beskyttelse af børn og unge  

 bestemmer direktivet, at reklamer ikke må forårsage fysisk eller  

 psykisk skade på mindreårige, og at reklamer med henblik på  

 beskyttelse af mindreårige skal være i overensstemmelse med  

 følgende kriterier; de må ikke direkte tilskynde  

 mindreårige til køb ved at udnytte deres naturlige godtroenhed,  

 de må ikke direkte tilskynde mindreårige til at overtale  

 forældre eller andre til køb, de må ikke udnytte  

 mindreåriges særlige tillid til forældre, lærere  

 eller andre personer, og de må ikke uden grund vise mindreårige i  

 farlige situationer.
2.7.1.3 Den foreslåede ordning Lovforslaget indeholder to afgørende nye forslag  

 på reklameområdet.
Det første er, at det under visse  

 betingelser tillades at afbryde sportsprogrammer og programmer af  

 begivenheder med indbyggede pauser, såsom teaterforestillinger, med  

 reklameblokke.
Det andet er, at det, under visse betingelser, tillades at  

 reklamere for alkohol og ikke-receptpligtig medicin.
Baggrunden for forslagene er, at der bliver en stadig mere  

 betydende forskel mellem de nuværende danske regler om reklame, og de  

 regler som gælder i hovedparten af de øvrige EU-lande.  

 Forskellen medfører, at kommercielle foretagender, som ønsker  

 at rette programmer til det danske marked, kan opnå en  

 konkurrencemæssig fordel ved at etablere sig udenfor Danmark, idet der  

 i så fald vil gælde lempeligere regler med hensyn til,  

 hvornår der kan udsendes reklamer, og hvilke produkter der kan  

 reklameres for.
Denne tendens er blevet forstærket gennem de senere  

 år ved, at dansksprogede tv-stationer har valgt at etablere sig i  

 Storbritannien.
Forslagene vil betyde, at danske kommercielle foretagender  

 får bedre muligheder for at konkurrere med de selskaber, som er  

 etableret uden for landets grænser.
Det foreslås på den baggrund, at reglerne om  

 reklame i radio og fjernsyn så vidt muligt bør indrettes i  

 overensstemmelse med de regler, som anvendes hos hovedparten af de  

 øvrige EU-lande.
Det foreslås derfor, at reglerne om hvilke  

 produkter der kan reklameres for liberaliseres, således at reglerne om  

 reklamer for produkter så vidt muligt svarer til minimumsreglerne i  

 EF-direktivet »Fjernsyn uden grænser«.
 Med hensyn til placering af reklamer foreslås der i  

 første omgang en mindre vidtgående liberalisering af  

 reglerne.
Udgangspunktet vedrørende reklamer i fjernsyn er  

 herefter fortsat, at reklamer skal sendes i blokke, som skal placeres mellem  

 programmerne.
Herudover foreslås det, at der ved sportsprogrammer og  

 lign., hvis nogle nærmere angivne betingelser er opfyldt, og hvor der  

 forekommer pauser eller transmissioner fra begivenheder med et levende  

 publikum såsom festforestillinger fra Det Kongelige Teater, kan sendes  

 reklameblokke i pauserne.
Som bemærket foran i afsnittet om gældende ret  

 har der været rejst spørgsmål om, hvilke karakteristika  

 der kendetegner et program.
På den baggrund har Kulturministeriet  

 overvejet, om der bør foretages en nærmere præcisering af  

 programbegrebet.
Som tidligere bemærket er der ikke hidtil i hverken  

 lov eller forarbejder taget stilling til rækkevidden af begrebet, og  

 udgangspunktet har derfor været, at det var op til den  

 pågældende tv-stations programansvarlige ledelse at tage stilling  

 til, hvornår der er tale om et program.
Ministeriet har på denne  

 baggrund afstået fra at tage stilling til, hvornår der var tale  

 om et program eller ej.
Baggrunden for ministeriets tilbageholdenhed har  

 især været båret af, at en definition eller en  

 nærmere beskrivelse af begrebet samtidig vil betyde en  

 begrænsning af de redaktionelle overvejelser, som naturligt må  

 foregå på enhver tv-station, samt at en nærmere ministeriel  

 redegørelse højst sandsynligt ville koncentrere sig om varighed  

 eller type, hvilket må anses som åbenbart uhensigtsmæssigt.  

 Selv om ministeriet således er af den opfattelse, at den hidtidige  

 praksis om, at spørgsmålet afgøres af den  

 programansvarlige ledelse, bør videreføres, bemærkes det,  

 at f.eks. en spillefilm eller en film produceret til fjernsyn naturligt  

 må betragtes som ét program ligesom de enkelte afsnit i en  

 tv-serie også må betragtes som et program.
Det vil således  

 ikke være i overensstemmelse med intentionerne bag loven at opdele et  

 indkøbt eller produceret afsnit i flere dele.
Med hensyn til andre  

 typer af programmer må det bero på en nærmere konkret og  

 skønsmæssigt præget vurdering, hvori bl.a. indgår  

 programmets art, karakter, forløb og naturlige omfang.
Som nævnt foreslås også reglerne om  

 hvilke produkter der kan reklameres for liberaliseret.
På dette  

 område ligger de foreslåede regler tæt op ad EF-direktivet  

 »Fjernsyn uden grænser«.
 Først og fremmest foreslås det, at reglerne  

 om hvilke produkter der kan reklameres for ændres, således at det  

 tillades at reklamere for alkohol og for ikke-receptpligtig medicin.
 For så vidt angår reklamer for alkohol  

 bemærkes, at det vil blive fastsat i bekendtgørelsen om reklamer  

 og sponsorering af programmer, at disse alene kan udsendes under  

 følgende betingelser:
 De må ikke specielt henvende sig til  

 mindreårige og må især ikke vise mindreårige, der  

 indtager alkohol.
 De må ikke forbinde indtagelse af alkohol med  

 øgede fysiske præstationer eller bilkørsel.
 De må ikke skabe det indtryk, at indtagelsen af  

 alkohol bidrager til succes på det sociale eller seksuelle  

 område.
 De må ikke antyde, at alkohol har terapeutiske  

 egenskaber, at den virker stimulerende eller beroligende eller, at den kan  

 bruges til at løse personlige konflikter med.
 De må ikke tilskynde til umådeholden  

 indtagelse af alkohol eller fremstille afholdenhed eller mådehold i et  

 negativt lys.
 De må ikke lægge særlig vægt  

 på et højt alkoholindhold som en positiv kvalitet ved  

 drikkevaren.
Med hensyn til reklamer for ikke-receptpligtig medicin  

 foreslås det, at det tillades at udsende reklamer for denne type  

 produkter i fjernsyn.
Udover en ændring af radio- og fjernsynsloven  

 medfører denne liberalisering, at der skal foretages en ændring  

 af lov om lægemidler, jf. lovforslagets § 100,  

således at det gældende forbud dér mod reklamer for  

 ikke-receptpligtig medicin i fjernsyn ophæves.
I tilknytning hertil overvejes det i hvilket omfang, der  

 bør foretages justeringer i bekendtgørelse nr. 793 af 10.  

 september 2001 om reklame for lægemidler med henblik på en  

 tilpasning til de særlige forhold, som gør sig gældende  

 for radio- og tv-foretagender.
Overvejelserne skal tage stilling til, hvilken  

 form og præsentation de ledsagende oplysninger i forbindelse med  

 udsendelse af reklame for lægemidler skal have.
Der skal i denne  

 forbindelse på den ene side tages hensyn til den ønskede  

 liberalisering af området og det eksisterende internationale  

 konkurrencemarked og på den anden side de sundhedsfaglige hensyn, som  

 danner baggrund for de nugældende regler.
 Idet der med lovforslaget gives mulighed for at udsende  

 reklamer på nye områder, og idet det har bred interesse at  

 følge udviklingen og effekten af disse muligheder, er det hensigten at  

 bede Radio- og tv-nævnet om at følge området, og med  

 passende mellemrum f.eks. to gange årligt i 2003 at underrette  

 ministeren om udviklingstendenserne for så vidt angår denne type  

 reklamer.
De generelle regler til reklamernes indhold og de  

 særlige regler om beskyttelse af børn og unge foreslås  

 indholdsmæssigt videreført uændret.
Det betyder bl.a., at  

 det (fortsat) skal sikres, at børn og unge ikke vildledes af reklamer,  

 og at der skal fastsættes regler om børn og unges medvirken i  

 reklamer.
Det vil herudover blive fastsat, at reklamer for alkohol,  

 håndkøbsmedicin og kosttilskud ikke må placeres omkring  

 børne- og ungdomsprogrammer.
Efter bekendtgørelsen og de ændringer  

 vedrørende Radio- og tv-nævnets kompetence, som foreslås  

 foran under afsnit 2.4.2, varetages tilsynet med reglernes overholdelse  

 bortset fra sager som henhører under de lokale radio- og  

 fjernsynsnævn   af Radio- og tv-nævnet.
Radio- og tv-nævnet  

 behandler hovedsagelig sager på baggrund af henvendelser fra  

 offentligheden eller branchen, men nævnet har efter  § 78  

og bekendtgørelsen endvidere mulighed for af egen drift at tage  

 sager op til realitetsbehandling.
I sager om overholdelse af lov om  

 lægemidler indhenter nævnet, forinden der træffes  

 afgørelse, en udtalelse fra Lægemiddelstyrelsen.
2.7.2 Sponsorering af programmer  

 2.7.2.1 Gældende ret Reglerne om sponsorering af programmer findes i lovens  

 kapitel 8 samt i bekendtgørelse nr. 1348 af 18. december 2000 med  

 senere ændring om reklamer og sponsorering af programmer.
Af lovens  

§ 73 fremgår bl.a., at indholdet og programsætningen  

 af et sponsoreret program ikke må påvirkes af sponsoren på  

 en sådan måde, at det indvirker på radio- eller  

 fjernsynsforetagendets ansvar og redaktionelle selvstændighed.
 Det er endvidere bestemt, at fysiske eller juridiske  

 personer, hvis hovedvirksomhed det er at producere eller sælge  

 drikkevarer med et alkoholindhold på 2,8 pct. vol eller derover,  

 tobaksprodukter eller varer, der fortrinsvis benyttes i forbindelse med  

 rygning, og lægemidler ikke må sponsorere programmer.
I fjernsyn er det ikke tilladt for politiske partier at  

 sponsorere programmer.
I radio er dette imidlertid som udgangspunkt  

 tilladt.
 For så vidt angår hvilke programtyper der kan  

 sponsoreres gælder, at det ikke er tilladt at sponsorere nyheds- og  

 aktualitetsprogrammer.
 Bekendtgørelsen om reklame og sponsorering  

 indeholder herudover en række regler om f.eks. identifikation af  

 sponsorerede programmer og formkrav til sponsorerede programmer.
Der har gennem de senere år alene været et  

 begrænset antal sager vedrørende sponsorering af programmer til  

 behandling i Kulturministeriet.
Blandt de sager som har været rejst,  

 kan nævnes, at der i forbindelse med lov nr. 1272 om ændring af  

 lov om radio- og fjernsynsvirksomhed (gennemførelse af medieaftale  

 2001-2004 m.v.) blev foretaget ændringer i bestemmelsen om hvem der kan  

 sponsorere programmer, således at økonomiske interessegrupper,  

 såsom erhvervsorganisationer og fagforeninger samt religiøse  

 bevægelser fik adgang til at sponsorere programmer.
En anden type af sager, som har været rejst  

 angår spørgsmålet om, hvilke instanser, der skal tage  

 stilling til klagesager vedrørende sponsorering af programmer.
Efter  

 de gældende regler er det således, at f.eks.
DR og TV 2/DANMARK  

 selv træffer afgørelse i sager om overtrædelse af reglerne  

 om sponsorering.
Selvom Radio- og tv-nævnet har mulighed for efter  

 anmodning eller på eget initiativ at tage sager om identifikation samt  

 elementer af sponsorerede programmer op og afgive udtalelse, tilkendegiver et  

 antal henvendelser fra offentligheden uforståenhed overfor, at DR og TV  

 2/DANMARK hidtil har udøvet kontrol med sig selv.
2.7.2.2 EF-direktivet »Fjernsyn uden grænser« EF-direktivet »Fjernsyn uden grænser«, som er  

 nærmere omtalt ovenfor i forbindelse med gennemgangen af reklamer,  

 indeholder i artikel 17 følgende minimumsbestemmelser om, hvilke  

 regler der skal iagttages ved sponsorering af programmer:
De må ikke påvirke indholdet og  

 programlægningen af det sponsorerede program på en sådan  

 måde, at ansvaret og den redaktionelle frihed begrænses for  

 programtilladelsens indehaver Sponsor skal klart identificeres ved navn eller logo i  

 begyndelsen og/eller slutningen af programmet De må ikke tilskynde til afsætning af  

 sponsors eller tredjemands varer eller tjenesteydelser og må i  

 særdeleshed ikke promovere disses varer eller tjenesteydelser Programmer må ikke sponsoreres af virksomheder,  

 hvis hovedvirksomhed det er at producere eller sælge cigaretter eller  

 andre tobaksvarer.
 Programmer som sponsoreres af virksomheder, hvis  

 hovedaktivitet inkluderer salg af medicinske produkter eller behandling,  

 må alene fremme virksomhedens navn eller image og således ikke  

 særlige produkter eller behandlinger, som er receptpligtige.
 Nyheds- og aktualitetsprogrammer må ikke  

 sponsoreres.
2.7.2.3 Den foreslåede ordning Som noget nyt foreslås det i lovforslaget, at  

 også virksomheder, som producerer eller sælger drikkevarer med  

 alkohol, skal have adgang til at sponsorere programmer.
Som noget nyt foreslås det også, at  

 virksomheder, hvis hovedaktivitet inkluderer salg af medicinske produkter  

 eller behandling, kan sponsorere programmer.
Det bemærkes i den  

 forbindelse, at det ikke i tilknytning til identifikation af sponsor vil  

 være tilladt, at fremme bestemte lægemidler, som efter dansk ret  

 er receptpligtige.
Det er nøje blevet overvejet, hvorvidt der  

 herudover er behov for ændringer i de gældende regler om, hvem  

 der kan sponsorere programmer i radio og fjernsyn.
Det er i den forbindelse  

 blevet tillagt særlig betydning, at der af hensyn til sagligheden i den  

 politiske og offentlige debat i fjernsynet ikke må kunne rejses tvivl  

 om, hvorvidt ideologisk og politisk funderede organisationer og  

 bevægelser har haft indflydelse på programmerne.
På den  

 baggrund foreslås det, at der ikke i fjernsyn, samt i radioprogrammer  

 som indgår i den samlede public service-virksomhed, må udsendes  

 programmer, som er sponsoreret af økonomiske interessegrupper,  

 såsom arbejdsgiverorganisationer og fagforeninger samt religiøse  

 bevægelser og politiske partier.
Herudover foreslås der ikke indholdsmæssige  

 ændringer i reglerne om sponsorering af programmer.
Der  

 påtænkes således ikke yderligere ændringer i  

 bekendtgørelsen om reklame- og sponsorering i radio og fjernsyn.
Med  

 hensyn til tilsynet med reglernes overholdelse henvises til afsnit 2.4.2 om  

 den foreslåede ordning vedrørende Radio- og tv-nævnet i de  

 almindelige bemærkninger.
3. Lovforslagets økonomiske og administrative konsekvenser for  

 det offentlige Af statsfinansielle konsekvenser bemærkes, at udbud  

 af distribution af de kommende digitale tv-sendemuligheder, udbud af den  

 femte FM-radiokanal, den sjette FM-radiokanal samt  

 mellembølgesendemuligheder vil betyde en indtjening for statskassen.  

 Størrelsen af indtjeningspotentialet kan på nuværende  

 tidspunkt ikke anslås nærmere, idet dette bl.a. er afhængig  

 af det udbudsgrundlag, som i vidt omfang skal tilvejebringes, og den  

 interesse, som erhvervslivet udviser over for mulighederne.
Om  

 indtjeningspotentialet bemærkes endvidere, at der for så vidt  

 ikke er tale om ny indtjening, men derimod om en videreførelse af de  

 muligheder, som allerede blev tilvejebragt og beskrevet i forbindelse med lov  

 nr. 1272 af 20. december 2000 om ændring af lov om radio- og  

 fjernsynsvirksomhed.
 For staten indeholder lovforslaget administrative  

 lettelser, idet det foreslås, at der på satellit- og  

 kabelområdet m.v. ikke længere skal tages stilling til  

 ansøgninger, men alene modtages anmeldelser om registrering fra  

 foretagender, der ønsker at udøve programvirksomhed på  

 disse områder.
 For Radio- og tv-nævnets vedkommende vil der dog  

 endvidere blive tale om øgede administrative opgaver, idet det  

 foreslås, at nævnets kompetence på f.eks. reklame og  

 sponsorområdet udvides.
 Lovforslaget indeholder ikke i sig selv økonomiske  

 og administrative konsekvenser for amtskommuner og kommuner.
 4. De økonomiske og administrative konsekvenser for  

 erhvervslivet m.v.
Liberaliseringen af reklame- og sponsorreglerne, udbud af  

 distributørfunktionen for så vidt angår jordbaseret  

 digitalt tv og udbud af radiosendemuligheder skønnes at have positive  

 økonomiske konsekvenser for erhvervslivet.
Det er imidlertid ikke  

 muligt at skønne over konsekvenserne på nuværende  

 tidspunkt, idet konsekvenserne afhænger af i hvilket omfang  

 liberaliseringen af reklamereglerne m.v. anvendes og af hvilken  

 efterspørgsel, der bliver efter de nye sendemuligheder.
Om de  

 økonomiske konsekvenser for erhvervslivet bemærkes også,  

 at der for så vidt ikke er tale om nye konsekvenser, men derimod om en  

 art videreførelse af det grundlag, som allerede blev tilvejebragt og  

 beskrevet i forbindelse med lov nr. 1272 af 20. december 2000 om  

 ændring af lov om radio- og fjernsynsvirksomhed.
 Liberaliseringen på lokalradio og  

 lokaltv-området vil betyde administrative lettelser for erhvervslivet,  

 idet begrænsningerne på mulighederne for at etablere  

 såkaldt »networking« i alt væsentligt bortfalder.
 Også indførelse af en registreringsordning  

 på satellit og kabelområdet m.v. vil betyde administrative  

 lettelser for erhvervslivet, idet det efter forslaget gøres muligt at  

 foretage en anmeldelse om registrering til den kompetente myndighed og straks  

 derefter iværksætte virksomheden.
5. De miljømæssige konsekvenser Lovforslaget indeholder ikke miljømæssige  

 konsekvenser.
6. Forholdet til EU-retten Lovforslaget indeholder ikke EU-retlige aspekter.
 7. Hørte myndigheder og organisationer m.v.
 Udkastet til dette lovforslag har været sendt til  

 høring hos følgende: DR, TV 2/DANMARK, TV 3, TV 2/Bornholm, TV  

 2/Lorry, TV 2/Øst, TV 2/FYN, TV SYD, TV Midt-Vest, TV  

 2/ØSTJYLLAND, TV 2/NORD, TvDanmark Kanal 60 A/S, IT- og Telestyrelsen,  

 TDC, Telia/STOFA A/S, Beskæftigelsesministeriet, Finansministeriet,  

 Indenrigs- og Sundhedsministeriet, Justitsministeriet,  

 Miljøministeriet, Ministeriet for Videnskab, Teknologi og Udvikling,  

 Socialministeriet, Statsministeriet, Udenrigsministeriet,  

 Undervisningsministeriet, Økonomi- og Erhvervsministeriet,  

 Rigsrevisionen, Forbrugerombudsmanden, Forbrugerstyrelsen,  

 Forbrugerrådet, ITEK, IT-Brancheforeningen, Samarbejdsforum for Danske  

 Lytter- og Seerorganisationer, Dansk Journalistforbund, Forenede Danske  

 Antenneanlæg, Danske Dagblades Forening, Danske Reklamebureauers  

 Brancheforening, Dansk Annoncørforening, Producenterne, KODA, Gramex,  

 Copy-Dan, Sammenslutningen af lokale radio- og tv-stationer i Danmark,  

 FAEM-Sekretariatet, Foreningen af kommercielle Lokalradio og tv-stationer,  

 Den Kristne Producentkomité for Lokalradio og TV, IASTAR Danmark,  

 Demokratiske Lokalstationer, Danmarks Lokal-TV Forening, Foreningen dansk  

 Lokal-tv, Værkstedssammenslutningen, Danske Uddannelsesmedier, de  

 lokale radio- og fjernsynsnævn, Amtsrådsforeningen i Danmark,  

 Kommunernes Landsforening, Københavns Kommune, Frederiksberg Kommune,  

 Det centrale Handicapråd, De Samvirkende Invalideorganisationer, Dansk  

 Døves Landsforbund, Dansk Blindesamfund, Landsforeningen for Bedre  

 Hørelse, Det Danske Filminstitut, Foreningen af Danske  

 Spillefilmproducenter, Boligselskabernes Landsforening, Dansk  

 Arbejdsgiverforening, Landsorganisationen i Danmark LO, Dansk Industri, Dansk  

 Handel og Service, Arbejderbevægelsens Erhvervsråd, Hovedstadens  

 Udviklingsråd HUR, Konkurrencerådet, Radio- og tv-nævnet,  

 Radio 2, Voice of Scandinavia/Gold FM, Nordisk Radioreklame/The Voice,  

 Nordisk Radioreklame/The Voice Pop FM, Mesopotamia Broadcast  

 Radio/Mesopotamia International og METV, Klassisk FM ApS/Gold FM ApS,  

 Danmarks Erhvervsradio og -TV A/S/Radio 24-7, SBS Broadcast  

 Danmark/TvDanmark, CIAC Holding/dk4, Dan Toto/Racing Live, ViaSat A/S, Canal  

 Digital Danmark A/S, BFE, Bryggeriforeningen, Lægemiddelstyrelsen.
8. Sammenfattende skema Positive konsekvenser Negative konsekvenser Økonomiske konsekvenser for stat, amter og  

 kommuner Ingen Ingen Administrative konsekvenser for stat, amter og  

 kommuner For staten en delvis administrativ omlægning fra  

 tilladelsesmodel til registreringsmodel.
 Radio- og tv-nævnets kompetence på reklame- og  

 sponsorområdet samt på lokal radio og tv-området  

 udvides.
 Flere opgaver skal løses af radio- og tv-nævnet  

 på reklame- og sponsorområdet og på lokal radio-og  

 tv-området.
Økonomiske og administrative konsekvenser for  

 erhvervslivet Administrativ lettelse for erhvervslivet med 1) overgang fra  

 tilladelsesmodel til registreringsmodel, 2) liberalisering af reglerne  

 vedrørende lokal radio og tv, herunder lettere adgang til at etablere  

 »networking«, og 3) liberalisering af reklame- og  

 sponsorreglerne.
Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder ikke egentlige EU-retlige aspekter.
Der  

 henvises dog til bemærkningerne vedrørende EF-direktivet  

 »Fjernsyn uden grænser«, som er omtalt i forbindelse med afsnit 2.7.1.2  

 og 2.7.2.2, samt til bemærkningerne i afsnit 2.4.2 om meddelelsen om  

 offentlig finansiering af radio og tv.
Bemærkninger til lovforslagets  

 enkelte bestemmelser Til §§ 1 og 2 Den gældende lovs § 1 drejer sig om,  

 hvem der har ret til at sprede lyd- og billedprogrammer som angivet i  

§ 2, dvs. at udøve programvirksomhed med henblik på  

 udsendelse af programmer til almenheden ved hjælp af radioanlæg  

 eller kabelanlæg.
Det foreslås at ændre og forenkle sprogbrugen  

 i lovens §§ 1 og 2 fra »ret til at sprede lyd- og  

 billedprogrammer« til »ret til at udøve programvirksomhed«.
Herved  

 opnås der også en tydelig skelnen mellem på den ene side  

 udøvelse af programvirksomhed og på den anden side distribution  

 af programmer, der reguleres i lovens kapitel 2, og som for så vidt  

 angår fællesantenneanlæg i den gældende lov betegnes  

 » fordeling af programmer«.
 Endvidere er der foretaget en redaktionel ændring af  

 den gældende lovs § 1, stk. 1, nr. 3, 4 og 5 som  

 følge af den foreslåede revision af loven.
Det er i forslaget til § 1, stk. 3,  

 præciseret, at programvirksomheden skal udøves i  

 overensstemmelse med loven og bestemmelser fastsat i medfør af loven  

 samt eventuelle vilkår, som programtilladelsen er meddelt på.  

 Hidtil har denne forpligtelse været anført i direkte tilknytning  

 til den tilladelsestype, som konkret blev reguleret.
Der er således  

 ikke tale om en ændring af retstilstanden ved indsættelsen af  

 dette nye stk. i § 1.
Til §§ 3 og 4 Kapitel 2 i den gældende lov drejer sig om fordeling  

 af programmer i fællesantenneanlæg.
Efter reglerne kan der i  

 fællesantenneanlæg ske fordeling af danske og udenlandske lyd- og  

 billedprogrammer, der modtages direkte ved hjælp af antenne eller  

 fremføres til anlægget ved hjælp af kabelanlæg.
 Som bemærket i afsnit 2.1 i de almindelige  

 bemærkninger, kan den planlagte distribution af tv-programmer ved  

 hjælp af jordbaserede digitale tv-sendemuligheder langt hen ad vejen  

 sammenlignes med et »fællesantenneanlæg i luften«, idet der i  

 begge tilfælde må forventes at blive tale om videreudsendelse af  

 programmer, der i forvejen distribueres på anden måde.
 Det foreslås på denne baggrund, at der i  

 lovens kapitel 2 indsættes et afsnit om distribution af lyd- og  

 billedprogrammer ved hjælp af jordbaserede digitale  

 tv-sendemuligheder.
Det foreslås, at distribution af lyd- og  

 billedprogrammer ved hjælp af jordbaserede digitale tv-sendemuligheder  

 alene kan finde sted med tilladelse fra Radio- og tv-nævnet, og at en  

 sådan tilladelse meddeles af nævnet efter udbud.
Tilladelse til  

 DR, TV 2/DANMARK og de regionale TV 2-virksomheder kan dog meddeles efter  

 kulturministerens nærmere bestemmelse.
Kulturministeren  

 fastsætter nærmere regler om tilrettelæggelse og  

 gennemførelse af udbudsforretningerne, herunder om evt. betaling af  

 koncessionsafgifter.
Det bemærkes, at udbud f.eks. vil kunne ske i form  

 af afholdelse af auktion, og at koncessionsafgiften i givet fald vil  

 bestå af den tilladelsespris, der fastsættes på grundlag af  

 auktionen.
 Reglerne vil blive fastsat i bekendtgørelsesform  

 med udgangspunkt i de overordnede sigtelinjer for udbuddet, der er aftalt i  

 den mediepolitiske aftale for 2002-2006, og på baggrund af forslag fra  

 en styregruppe med deltagelse af Finansministeriet, Videnskabsministeriet,  

 Økonomi- og Erhvervsministeriet samt Kulturministeriet.
Det er således tanken at udbyde de til  

 rådighed værende digitale tv-sendemuligheder på nær  

 de, som stilles til rådighed for DR, TV 2/DANMARK og de regionale TV  

 2-virksomheder til deres public service-programmer samlet til ét  

 operatør-selskab med henblik på distribution af kommercielle  

 tv-kanaler og nye tjenester.
Det forudsættes, at dette selskab   efter  

 nærmere fastsatte regler, jf. nedenfor administrerer sendekapaciteten  

 og herunder indgår kontrakter med danske og udenlandske udbydere af  

 tv-kanaler og nye tjenester, står for eventuel subsidiering af  

 set-top-bokse, adgangsstyringssystemer, kundehåndtering m.v.
Det  

 forudsættes videre, at etableringen og driften af den digitale  

 tv-platform sker på et fuldt forretningsmæssigt grundlag.
Det foreslås i den forbindelse, at kulturministeren  

 kan bestemme, at Radio- og tv-nævnet kan fastsætte nærmere  

 retningslinier om auktionariuss beføjelser, ejerskabsforhold og  

 mindstebud.
Baggrunden for indsættelse af denne mulighed er, at der  

 afhængig af den konkrete udformning af udbuddet   kan være  

 særlige forhold, som er bedst egnet til at blive taget stilling til i  

 nær tilknytning til den egentlige afvikling af udbudsforretningen.
Programforetagenderne i det danske jordbaserede sendenet  

 skal fortsat have hjemmel til at udøve programvirksomhed   enten  

 direkte i loven som f.eks.
DR, TV 2/DANMARK og de regionale TV 2-virksomheder  

 eller i kraft af registrering hos Radio- og tv-nævnet   eller i  

 medfør af en udenlandsk tilladelse eller registrering.
Det er de  

 enkelte tv-programforetagender   ikke distributøren  

 (multipleksoperatøren)   der er ansvarlige for overholdelsen af  

 bestemmelserne i de pågældende foretagenders nationale  

 lovgivning.
 Kravet om gyldig programtilladelse eller registrering vil  

 indgå i de regler om gennemførelse og tilrettelæggelse af  

 udbudsforretningen, der vil blive fastsat for så vidt angår udbud  

 af de jordbaserede digitale tv-sendemuligheder.
 Reglerne ventes endvidere at indeholde krav om samarbejde  

 med public service-stationerne vedrørende den digitale  

 programvirksomhed, anvendelse af åbne standarder, tilladelsesperiodens  

 længde, samtidig og uændret videredistribution af programmerne,  

 samt eventuelle ejerskabsbegrænsninger m.v.
Bestemmelserne i lovforslagets §§ 3 og 4  

svarer i vidt omfang indholdsmæssigt til de nugældende  

 bestemmelser i lovens kapitel 5 a om landsdækkende og regional  

 jordbaseret programvirksomhed med særlig tilladelse.
Den  

 afgørende forskel er imidlertid, at den virksomhed, der kan  

 udøves i medfør af de foreslåede bestemmelser i lovens  

 kapitel 2, ikke er programvirksomhed, men distribution af lyd- og  

 billedprogrammer.
Det følger heraf, at den afgørende forskel  

 mellem distribution af lyd- og billedprogrammer i  

 fællesantenneanlæg og distribution af lyd- og billedprogrammer  

 ved hjælp af jordbaserede, digitale tv-sendemuligheder er, at den  

 sidstnævnte virksomhed forudsætter tilladelse fra Radio- og  

 tv-nævnet.
Baggrunden herfor er de begrænsede frekvensressourcer,  

 der er til rådighed, hvorimod der på  

 fællesantenneanlægsområdet ikke er tilsvarende  

 begrænsninger og derfor er fri konkurrence.
I det foreslåede § 4, stk. 3 er det  

 fastsat under hvilke betingelser en tilladelse til distribution kan  

 inddrages.
Det fremgår således, at dette kan finde sted, hvis  

 indehaveren overtræder loven eller bestemmelser fastsat efter loven,  

 såfremt en overtrædelse er grov eller overtrædelser er ofte  

 gentagne eller tilsidesætter de vilkår, som tilladelsen er  

 meddelt på.
Det bemærkes i tilknytning hertil, at  

 Kulturministeriet nøje har overvejet hvilken sanktion, der er den mest  

 hensigtsmæssige i forbindelse med overtrædelse af loven m.v.  

 på såvel dette område   distribution af lyd- og  

 billedprogrammer ved hjælp af jordbaserede digitale tv-sendemuligheder  

   som i forbindelse med udøvelse af programvirksomhed efter lovens  

 kapitel 8 og 9. Ministeriet finder ud fra en samlet bedømmelse, at den  

 gældende ordning på radio- og tv-området, hvorefter det er  

 det særligt sagkyndige organ, Radio- og tv-nævnet, som tager  

 stilling til, om overtrædelsen eller tilsidesættelsen er af en  

 sådan karakter, at den meddelte tilladelse skal inddrages, bør  

 videreføres.
Ministeriet har i den forbindelse lagt vægt  

 på, at nævnet   ud over mediefaglig og anden ekspertise  

 også besidder juridisk kompetence og på, at den gældende  

 ordning har fungeret i en længere årrække på radio-  

 og tv-området uden at dette har givet anledning til særlige  

 problemer.
Det bemærkes dog, at afgørelse om inddragelse af en  

 tilladelse er et særdeles vidtgående skridt, og at Radio- og  

 tv-nævnet derfor, som hidtil, ved bedømmelsen af sager om  

 overtrædelse henholdsvis tilsidesættelse skal have særlig  

 opmærksomhed rettet på spørgsmålet om  

 proportionalitet mellem på den ene side overtrædelsen henholdsvis  

 tilsidesættelsens karakter og omfang og på den anden side den  

 sanktion som benyttes.
Sammenfattende har ministeriet herefter ikke fundet  

 fuldt tilstrækkeligt behov for at foreslå en ændring af  

 sanktionssystemet, således at inddragelse af tilladelse eksempelvis  

 alene kan finde sted ved dom.
Til §§ 5, 6, 7, 8 og 9 Der er tale om videreførelse af gældende  

 bestemmelser (§§ 3, 4, 5 a, 5 b og 5 d), og der er ikke tilsigtet  

 indholdsmæssige ændringer.
Til § 10 Der er tale om en videreførelse af en  

 gældende bestemmelse (§ 6 a, stk. 1), og der er ikke  

 tilsigtet indholdsmæssige ændringer.
Til § 11 For bestemmelsens stk. 1   4 er der tale om en  

 videreførelse af gældende bestemmelser (§ 6 a,  

 stk. 2, § 6 c og § 6 d).
Den foreslåede stk. 5 er en delvis  

 redaktionel videreførelse af en gældende bestemmelse  

(§ 6 a, stk. 3). Bestemmelsen er i forhold til i dag blevet  

 udvidet til også at omtale finansieringen af de regionale TV  

 2-virksomheder.
Bestemmelsen beskriver således, hvorledes den samlede  

 public service-virksomhed er finansieret i Danmark.
Bestemmelsen er placeret  

 i kapitlet om public service-virksomhed og er begrundet i EU-kommissionens  

 meddelelse fra november 2001 om anvendelse af statsstøttereglerne  

 på public service-radio og tv-virksomhed.
Meddelelsen gennemgår,  

 hvilke elementer kommissionen vil lægge vægt på ved  

 vurderingen af om offentlig finansiering af radio og tv skal betragtes som  

 lovlig eller ulovlig statsstøtte.
Meddelelsen er nærmere omtalt  

 foran under punkt 2.4.2.
Til § 12 I bestemmelsens stk. 1, fastslås det, at  

 DR skal udøve public service-virksomhed over for hele befolkningen  

 efter de principper, som er fastsat i lovens § 10, om de  

 overordnede samlede public service-forpligtelser.
 Om bestemmelsens stk. 2 og 3 henvises  

 til punkt 2. 3.2.1 i de almindelige bemærkninger.
Til § 13 Der er tale om videreførelse af en gældende  

 bestemmelse (§ 6 b, stk. 2), og der er ikke tilsigtet  

 indholdsmæssige ændringer.
Det bemærkes dog, at det ikke er  

 fundet nødvendigt direkte i loven at anføre, at DR skal  

 påse, at reglerne overholdes.
Dette vil imidlertid fortsat være  

 gældende.
Til § 14 Der er i alt væsentligt tale om videreførelse  

 af gældende bestemmelser (§ 6 e, stk. 1, 3, 4 og 5),  

og der er ikke tilsigtet indholdsmæssige ændringer.
Det  

 bemærkes i den forbindelse, at det   i modsætning til den  

 nuværende retstilstand   ikke foreslås, at der fastsættes  

 særlige regler for DRs anden programvirksomhed ved hjælp af  

 analoge sendenet.
Baggrunden herfor er, at det med forslaget om etablering af  

 en registreringsordning i lovforslagets kapitel 8 om landsdækkende og  

 regional programvirksomhed på grundlag af særlig tilladelse eller  

 registrering, i praksis i samme omfang som hidtil vil være muligt for  

 DR at udøve anden programvirksomhed ved hjælp af de analoge  

 sendenet.
Det bemærkes dog, at bemyndigelsen til  

 kulturministeren til at fastsætte nærmere regler om DRs  

 anden virksomhed i det foreslåede stk. 5 er ny.  

 Anvendelsesområdet for bemyndigelsen vil være en tilpasning af  

 rækkevidden af DRs muligheder for at udøve anden  

 virksomhed i lyset af den udvikling, som sker på det mediemæssige  

 område.
Bemyndigelsen kan eksempelvis udnyttes til at begrænse  

 DRs adgang til at oprette betalings-tv-kanaler m.v.
Til § 15 Der er tale om videreførelse af gældende  

 bestemmelser (§ 6 b, stk. 4, og § 8), og der er ikke  

 tilsigtet indholdsmæssige ændringer.
Til § 16 Affattelsen af bestemmelsens stk. 1 og 2 er ny  

 i forhold til de gældende regler om DRs bestyrelse.
I  

 bestemmelsens stk. 1, er det fastsat, hvorledes DRs  

 bestyrelse udpeges.
Det fremgår endvidere, at kulturministeren udover  

 formanden også udpeger næstformanden blandt de medlemmer som er  

 valgt af Folketinget.
Det fremgår af den foreslåede  

stk. 2, at bestyrelsen skal søges sammensat, så den  

 samlede bestyrelse repræsenterer mediemæssig, kulturel,  

 ledelsesmæssig og erhvervsmæssig indsigt.
Om baggrunden for  

 affattelsen af bestemmelsen henvises til afsnit 2.3.2.2 i de almindelige  

 bemærkninger.
Det bemærkes i den forbindelse særligt, at  

 loven og dermed også disse bestemmelser træder i kraft den 1.  

 januar 2003. Det betyder, at DRs nuværende bestyrelse afbeskikkes  

 med virkning fra denne dato og således et år tidligere end  

 oprindelig planlagt.
Baggrunden herfor er, at det har stor betydning, at den  

 bestyrelse, som skal indgå og være med til at forme det nye  

 instrument »Public service-kontrakt« også er den, som skal sikre, at  

 kontrakten bliver opfyldt.
 Bestemmelsens stk. 3, 4 og 5 er  

 videreførelse af gældende regler (§ 9, stk. 2, 3 og  

 4), og der er ikke tilsigtet indholdsmæssige ændringer.
Til § 17 Affattelsen af bestemmelsens stk. 1 er ny.
Som  

 en uddybning af bestyrelsens opgaver foreslås det, at det direkte i  

 bestemmelsen præciseres, at bestyrelsen har det overordnede  

 programansvar.
Som det også er anført i afsnit 2.3.2.2 i de  

 almindelige bemærkninger betyder dette bl.a., at bestyrelsen har det  

 overordnede ansvar for opfyldelsen af public service-kontrakten.
Det er  

 fortsat ikke tanken, at DRs bestyrelse skal have kompetence i  

 forbindelse med den daglige programvirksomhed eller mulighed for at blande  

 sig i enkeltprogrammer.
Varetagelsen af det overordnede programansvar  

 forventes først og fremmest løftet ved generelle  

 drøftelser på bestyrelsesmøder og ved f.eks.  

 tema-debatter om programtyper og tilrettelæggelsen af disse.
 Bestemmelsens stk. 2 og 3 er en  

 videreførelse af gældende regler (§ 10, stk. 2 og  

 3), og der er ikke tilsigtet indholdsmæssige ændringer.
Til §§ 18, 19, 20 og 21 Der er tale om en videreførelse af gældende  

 regler (§§ 11, 14, 16 og 17), og der er ikke tilsigtet  

 indholdsmæssige ændringer.
Til § 22 For så vidt angår bestemmelsens  

stk. 1, 2 og 3 henvises til bemærkningerne til  

§ 12.
 Med hensyn til bestemmelsens stk. 4 er der  

 tale om videreførelse af en gældende regel (§ 6 b,  

 stk. 6), og der er ikke tilsigtet indholdsmæssige  

 ændringer.
Til § 23 Der er tale om en videreførelse af en  

 gældende bestemmelse (§ 6 b, stk. 2), og der er ikke  

 tilsigtet indholdsmæssige ændringer.
Det bemærkes dog, at  

 det ikke er fundet nødvendigt direkte i lovteksten at fastsætte,  

 at TV 2/DANMARK skal påse, at reglerne overholdes.
Dette vil  

 således fortsat være tilfældet.
Til § 24 Der er i alt væsentligt tale om videreførelse  

 af gældende bestemmelser (§ 6 e, stk. 1, 3 og 4), og  

 der er ikke tilsigtet indholdsmæssige ændringer.
Det  

 bemærkes endvidere, at det   i modsætning til den nuværende  

 retstilstand   ikke foreslås, at der fastsættes særlige  

 regler for TV 2/DANMARKSs anden programvirksomhed ved hjælp af  

 analoge sendenet.
Baggrunden herfor er, at det med forslaget om etablering af  

 en registreringsordning i lovforslagets kapitel 8 om landsdækkende og  

 regional programvirksomhed på grundlag af særlig tilladelse eller  

 registrering i praksis i samme omfang som hidtil vil være muligt for TV  

 2/DANMARK at udøve anden programvirksomhed ved hjælp af de  

 analoge sendenet.
 For så vidt angår det foreslåede nye  

stk. 5 henvises til indholdet af bemærkningerne til  

§ 14, stk. 5.
Til § 25 Der er tale om en videreførelse af gældende  

 bestemmelser (§ 6 b, stk. 4, § 19, stk. 1 og  

 § 30), og der er ikke tilsigtet nogen indholdsmæssige  

 ændringer.
Til § 26 Der er tale om en mindre redaktionel ændring i  

 affattelsen af den nugældende regel i lovens § 19, om  

 bestyrelsens ansvar og opgaver, således at den er sammenfaldende med  

 den tilsvarende bestemmelse vedrørende DR.
Der er ikke tilsigtet nogen  

 indholdsmæssig ændring.
Vedrørende sammensætningen  

 af TV 2/DANMARKs bestyrelse bemærkes dog, at denne er justeret i  

 lyset af adskillelsen af TV 2/DANMARK og de regionale TV 2-virksomheder.
De  

 regionale TV 2-virksomheder vil ikke længere være  

 repræsenteret i TV 2/DANMARKs bestyrelse.
Der henvises herom til  

 afsnit 2.3.2.2. i de almindelige bemærkninger.
Til § 27 Der er med en redaktionel ændring tale om  

 videreførelse af en gældende bestemmelse (§ 20,  

 stk. 1), og der er ikke tilsigtet indholdsmæssige  

 ændringer.
Med hensyn til betydningen af bestyrelsens overordnede  

 programansvar henvises til indholdet af bemærkningerne til det  

 foreslåede § 17.
Til § 28 Der er tale om videreførelse af en gældende  

 bestemmelse (§ 20, stk. 4), og der er ikke tilsigtet  

 indholdsmæssige ændringer.
Til § 29 Som noget nyt foreslås det i bestemmelsen, at  

 TV2/DANMARK skal sende det årlige budget til kulturministeren til  

 orientering.
Baggrunden herfor er, at der findes at være en  

 forpligtelse hertil i og med, at stationen modtager en andel af  

 licensafgifterne.
Det har herudover været overvejet, om TV 2/DANMARK  

 også bør sende budgettet til orientering til andre.
Idet der er  

 lagt vægt på, at TV 2/DANMARK befinder sig på et meget  

 konkurrenceorienteret marked, og at der derfor er et særligt behov for  

 at sikre, at TV 2/DANMARK kan virke på et forretningsmæssigt  

 grundlag, er det imidlertid besluttet at afstå herfra.
Til § 30 Der er tale om videreførelse af en gældende  

 bestemmelse (§ 28), og der er ikke tilsigtet  

 indholdsmæssige ændringer.
Til § 31 Bestemmelsen er ny.
I bestemmelsens stk. 1, fastslås det, at  

 de regionale TV 2-virksomheder skal udøve public service-forpligtelser  

 over for hele befolkningen i virksomhedens område.
Hidtil har de for TV  

 2 fastsatte public service-forpligtelser været gældende for TV  

 2s programvirksomhed som helhed.
 Bestemmelsens stk. 2 er en  

 videreførelse af en gældende regel (§ 6 b,  

 stk. 6), og der er ikke tilsigtet indholdsmæssige  

 ændringer.
 Bestemmelsens stk. 3 er en  

 videreførelse af en gældende regel (§ 6 b,  

 stk. 7), og der er ikke tilsigtet indholdsmæssige  

 ændringer.
Bestemmelsens stk. 4 og 5, er  

 indholdsmæssigt identiske med det, som gælder for DR og TV  

 2/DANMARK.
Der henvises derfor til afsnit 2.3.2.1 i de almindelige  

 bemærkninger.
Til §§ 32 og 33 Bestemmelserne er, med en redaktionel bearbejdelse, en  

 videreførelse af gældende regler (§ 6 b, stk. 2 og  

 § 6 e, stk. 1, 3, 4 og 5), og der er ikke tilsigtet  

 indholdsmæssige ændringer.
 Det bemærkes dog, at det nu direkte fremgår af  

 loven, at de regionale TV 2-virksomheder ikke kan udøve anden  

 programvirksomhed, hverken alene eller i samarbejde med andre.
 For så vidt angår det foreslåede  

stk. 5 henvises til indholdet af bemærkningerne til den  

 foreslåede bestemmelse i § 14, stk. 5.
Til § 34 Der er tale om en videreførelse af en  

 gældende bestemmelse (§ 21), og der er ikke tilsigtet  

 indholdsmæssige ændringer.
Til § 35 Bestemmelsen er ny.
Det foreslås i bestemmelsen,  

 hvorledes de regionale TV 2-virksomheders virksomhed skal finansieres,  

 og det fremgår i den forbindelse som noget nyt, at de regionale TV  

 2-virksomheder nu direkte modtager en andel af licensafgifterne.
Til § 36 Der er først og fremmest tale om en  

 videreførelse af en gældende bestemmelse (§ 22), og  

 der er ikke tilsigtet indholdsmæssige ændringer.
Herudover foreslås det i stk. 5, at der  

 indsættes en bestemmelse vedrørende bestyrelsens overordnede  

 opgaver og ansvar.
Dette forslag er identisk med det som er foreslået  

 herom vedrørende DR og TV 2/DANMARK.
Der henvises til  

 bemærkningerne til lovforslagets §§ 17 og 27.
Til § 37 Der er tale om en videreførelse af en  

 gældende bestemmelse (§ 25), og der er ikke tilsigtet  

 indholdsmæssige ændringer.
Med hensyn til forpligtelsen til at  

 sende budgettet til kulturministeren og til Folketinget til orientering  

 henvises til bemærkningerne til lovforslagets §§ 19 og  

29.
Til § 38 Bestemmelsen er ny og betyder, at afgørelser, som  

 den regionale TV 2-virksomhed træffer vedrørende institutionens  

 virksomhed, som udgangspunkt ikke kan indbringes for anden administrativ  

 myndighed.
Til § 39 For bestemmelsens stk. 1, 2 og 3s  

 vedkommende er der tale om en videreførelse af gældende  

 bestemmelser (§ 33 a, stk. 1   4 ), og der er ikke tilsigtet  

 indholdsmæssige ændringer.
Med hensyn til de foreslåede stk. 4 og 5  

 om pligten til at afgive oplysninger, skriftlige udtalelser m.v. til Radio-  

 og tv-nævnet bemærkes, at nævnets anmodninger herom skal  

 være grundede på saglige hensyn.
Det betyder, at indhentelse af  

 oplysninger, skriftlige udtalelser m.v. skal ske i forbindelse med  

 nævnets virksomhed.
Der henvises til indholdet af afsnit 2.4.2 i de  

 almindelige bemærkninger.
Til § 40 Bestemmelsen er ny og angiver, hvilke opgavetyper Radio-  

 og tv-nævnet skal varetage.
Til § 41 Bestemmelsen er ny og regulerer, hvilke opgaver Radio- og  

 tv-nævnet har vedrørende distribution af lyd- og  

 billedprogrammer ved hjælp af jordbaserede digitale tv-sendemuligheder.  

 Det fremgår af den foreslåede nr. 1, at nævnet  

 træffer afgørelse om tilladelse til distribution af danske og  

 udenlandske lyd- og billedprogrammer ved hjælp af jordbaserede digitale  

 tv-sendenet, at nævnet udsteder sådanne tilladelser, og at  

 nævnet fører tilsyn med virksomheden.
Der er i det hele tale om  

 en opgave, som må anskues i nær sammenhæng med den  

 foreslåede bestemmelse i § 3 om udbud af den omhandlede  

 distribution.
Det er endvidere i nr. 2 bestemt, at nævnet  

 påtaler overtrædelser af loven og bestemmelser fastsat efter  

 loven samt vilkår fastsat i forbindelse med udstedelsen af tilladelsen  

 til distribution.
Det bemærkes, at eventuelle vilkår, som er  

 fastsat i forbindelse med udstedelsen af tilladelsen, og som ikke  

 fremgår af selve loven eller bestemmelser fastsat efter loven, er  

 omfattet af sanktionsmuligheden.
Dette betyder, at tilladelsen vil kunne  

 inddrages i tilfælde af, at indehaveren ikke opfylder de forpligtelser  

 m.v., som er fastsat i forbindelse med meddelelsen af tilladelsen,  

 såsom at foretagendet ikke må gå i betalingsstandsning  

 eller lign., jf. straks nedenfor.
Bestemmelsen nr. 3 indeholder hjemmel til, at  

 nævnet kan inddrage tilladelsen til distribution.
Af den  

 foreslåede § 4, stk. 3 fremgår, at det er en  

 betingelse for inddragelse af en tilladelse, at der er tale om en  

 overtrædelse af loven eller bestemmelser fastsat efter loven, og at  

 overtrædelsen er grov eller overtrædelser er ofte gentagne  

 på den ene side eller der sker tilsidesættelse af de  

 vilkår, som tilladelsen er meddelt på på den anden  

 side.
 Der henvises endvidere til indholdet af afsnit 2.1. i de  

 almindelige bemærkninger og til bemærkningerne til lovforslagets  

§§ 3 og 4.
Til § 42 Med hensyn til bestemmelsens stk. 1 er der  

 tale om en videreførelse af gældende bestemmelser (§ 33  

 c, stk. 1 og 2), og der er, uanset en lovteknisk redigering, ikke  

 tilsigtet indholdsmæssige ændringer.
Med hensyn til den foreslåede bestemmelse i  

stk. 2 er der tale om en tilpasning til den foreslåede  

 registreringsmodel, af den gældende bestemmelse i § 33 c,  

 stk. 2. Det foreslåede stk. 2 har til formål  

 at fastlægge tilsynskompetencen i forbindelse med forslaget om  

 indførelse af den i de almindelige bemærkninger i afsnit 2.4.2  

 omtalte registreringsordning for programvirksomhed, som udøves ved  

 hjælp af satellit eller ved hjælp af  

 fællesantenneanlæg til områder, der går udover  

 ét lokalt område, programvirksomhed ved hjælp af  

 jordbaserede digitale tv-sendemuligheder eller programvirksomhed ved  

 hjælp af kortbølgesendemuligheder.
Som led i at den  

 gældende tilladelsesordning for programvirksomhed, som udøves  

 ved hjælp af satellit eller ved hjælp af  

 fællesantenneanlæg til områder, der går udover  

 ét lokalt område, foreslås erstattet med denne  

 registreringsordning, foreslås det, at Radio- og tv-nævnet, som  

 hidtil, fører tilsyn med sådan programvirksomhed og derudover  

 som noget nyt   også fører tilsyn med programvirksomhed, som  

 udøves ved hjælp af jordbaserede digitale tv-sendemuligheder og  

 programvirksomhed ved hjælp af kortbølgesendemuligheder på  

 grundlag af registrering af programvirksomhed.
Endvidere foreslås det,  

 at nævnet som led i tilsynet, i stedet for som nu efter de  

 gældende regler at kunne træffe afgørelse om inddragelse  

 af programtilladelsen, skal kunne træffe afgørelse om  

 indstilling af programvirksomheden.
Som det fremgår af forslaget til  

§ 50, stk. 2, er forslaget om nævnets kompetence til  

 at kræve programvirksomheden indstillet, parallel til de gældende  

 bestemmelser om inddragelse af tilladelse til programvirksomhed ved  

 hjælp af satellit eller fællesantenneanlæg.
Nævnet  

 vil således kunne træffe afgørelse om indstilling af  

 programvirksomheden i tilfælde af, at registreringsindehaveren 1)  

 overtræder loven eller bestemmelser fastsat efter loven, såfremt  

 en overtrædelse er grov eller overtrædelser er ofte gentagne,  

 eller 2) tilsidesætter kravet om optagelse og opbevaring af programmer  

 på bånd i forslagets § 87 eller pålæg,  

 der er meddelt efter denne bestemmelse.
Der henvises til bemærkningerne  

 til lovforslagets § 47 og § 50, stk. 2.
Til § 43 Bestemmelsen angiver hvilke opgaver Radio- og  

 tv-nævnet skal varetage vedrørende lokalradio- og  

 tv-området.
Som følge af ophævelsen af de gældende  

 begrænsninger om networking foreslås der ændringer i  

 nævnets nuværende opgaver på networking-området.
 Bestemmelsens nr. 1, litra a og b, er en  

 videreførelse af gældende regler (§ 33 d, nr. 1, litra a  

 og b), og der er ikke tilsigtet indholdsmæssige  

 ændringer.
Bestemmelsens nr. 1, litra c, er ny og betyder, at  

 Radio- og tv-nævnet som klageinstans fremover også skal  

 træffe afgørelse i sager om lokale nævns afgørelse  

 om indstilling af programvirksomhed, der udøves ved hjælp af  

 fællesantenneanlæg.
Baggrunden for forslaget er, at den  

 nuværende tilladelsesordning for udøvelse af programvirksomhed  

 ved hjælp af fællesantenneanlæg, der ikke går ud over  

 ét lokalt område, i forslagets § 52, stk. 2,  

 foreslås erstattet med en registreringsordning, hvorefter foretagender,  

 som udøver sådan programvirksomhed, i stedet skal lade sig  

 registrere hos det lokale nævn.
Der henvises til bemærkningerne  

 til forslagets § 52, stk. 2, og § 66, stk. 4 og  

 5. Forslaget om nævnets kompetence på området er  

 parallel til den gældende kompetence til at træffe  

 afgørelse i klagesager om lokale nævns inddragelse af tilladelse  

 til lokal programvirksomhed ved hjælp af radioanlæg.  

 Såfremt et foretagende overtræder en af nævnet truffet  

 afgørelse om indstilling af programvirksomheden, kan der  

 idømmes bøder i henhold til forslagets § 93,  

 stk. 1, nr. 7.
Bestemmelsens nr. 2 er delvis ny og indebærer  

 som omtalt i de almindelige bemærkninger, at Radio- og tv-nævnet  

 fremover skal have den fulde tilsynskompetence med hensyn til  

 programvirksomhed, der udsendes af lokalradio- og tv-stationer, der  

 indgår i et networking-samarbejde.
Tilsynskompetencen på dette  

 område er efter de gældende regler delt mellem Radio- og  

 tv-nævnet og det enkelte lokale radio- og fjernsynsnævn, idet  

 Radio- og tv-nævnet alene fører tilsyn med den del af  

 programvirksomheden, der består af networking-programmer, mens de  

 lokale nævn fører tilsyn med den øvrige del af  

 programvirksomheden og overholdelsen af de gældende forpligtelser for  

 networking-stationer på lokal-tv-området.
Baggrunden for  

 forslaget er et ønske om at sikre en ensartet behandling af sager om  

 networking-stationers programvirksomhed.
Forslaget betyder, at Radio- og  

 tv-nævnet herefter vil blive kompetent til at føre tilsyn med  

 alle dele af den programvirksomhed, der udsendes af stationer, der  

 indgår i et fast samarbejdsforhold med andre radio- og  

 fjernsynsforetagender om programvirksomheden, sålænge dette  

 samarbejdsforhold består.
Radio- og tv-nævnet vil som led i  

 tilsynskompetencen bl.a. kunne træffe afgørelse om inddragelse  

 af tilladelse til sådan programvirksomhed.
Det vil fortsat  

 være det lokale radio- og fjernsynsnævn, der skal behandle  

 ansøgninger om tilladelse til networking-stationers udøvelse af  

 programvirksomhed.
I den gældende § 33 d, nr. 2, er det  

 bestemt, at Radio- og tv-nævnet træffer afgørelse om  

 tilladelseshaveres selvstændige udøvelse af programvirksomheden  

 i sager, der omfatter flere lokale områder eller vedrører radio-  

 og fjernsynsforetagender, som udøver programvirksomhed på et  

 andet grundlag end en tilladelse til lokal radio- eller fjernsynsvirksomhed.  

 Som omtalt i afsnit 2.4.2 i de almindelige bemærkninger foreslås  

 denne bestemmelse ikke videreført.
Baggrunden herfor er, at  

 sådanne sager ikke længere er aktuelle som følge af, at  

 det gældende krav i radio- og fjernsynsloven om, at indehavere af  

 tilladelser til lokal programvirksomhed skal udøve programvirksomheden  

 selvstændigt mister sin relevans og derfor foreslås  

 ophævet.
Bestemmelsens nr. 3 er en videreførelse af  

 den gældende bestemmelse (§ 33 d, nr. 4) om, at Radio- og  

 tv-nævnet fordeler tilskud til ikke-kommercielle lokale radio- og  

 tv-stationer samt tilskud til medieskoletjenestevirksomhed.
Bortset fra, at  

 tilskud til medieskoletjenestevirksomhed fremover ikke vil blive bevilget fra  

 den hidtidige tilskudspulje til medieskoletjenestevirksomhed, men derimod  

 foreslås bevilget fra tilskudspuljen til ikke-kommercielt lokal radio  

 og tv, jf. bemærkningerne til forslagets § 68, er der ikke  

 tilsigtet indholdsmæssige ændringer.
 Bestemmelsens nr. 4, 5 og 6  

 er videreførelse af gældende regler (§ 33 d, nr. 5, 6 og  

 7), og der er ikke tilsigtet indholdsmæssige ændringer.
Til § 44 Bestemmelsen angiver hvilke opgaver Radio- og  

 tv-nævnet skal varetage vedrørende reklamer og sponsorering af  

 programmer.
De nuværende opgaver videreføres uændret og  

 suppleres af enkelte nye opgaver.
Bestemmelsens stk. 1, nr. 1, er ny og betyder,  

 at Radio- og tv-nævnet også bliver kompetent til at træffe  

 afgørelse i sager om reklamers identifikation, placering og omfang.
De  

 nærmere regler om identifikation, placering og omfang findes i lovens  

§§ 72, 73, 74 og 75. Reglerne er uddybet i bekendtgørelse  

 nr. 1348 af 18. december 2000 om reklamer og sponsorering af programmer med  

 senere ændring og er placeret i dennes kapitel 2.
Efter de hidtidige regler har kompetencen til at  

 træffe afgørelse i disse sager ikke omfattet dels sager  

 vedrørende DR, TV 2/DANMARK og de regionale TV 2-virksomheder, idet  

 disse foretagender selv har været kompetent til at træffe disse  

 afgørelser, og dels sager vedrørende lokal radio og fjernsyn,  

 idet de lokale radio- og fjernsynsnævn har haft denne kompetence,  

 medmindre Radio- og tv-nævnet fandt særlig anledning til at gribe  

 ind, eller der var tale om networking-stationer.
Bestemmelsen vil betyde, at  

 Radio- og tv-nævnet bliver kompetent til at træffe  

 afgørelse om identifikation, placering og omfang vedrørende  

 reklamer for alle typer af programvirksomhed, bortset fra lokal radio og  

 fjernsynsvirksomhed (medmindre der er tale om networking), jf.  

 bemærkningerne nedenfor til stk. 2.
Det bemærkes i den forbindelse, at Radio- og  

 tv-nævnet efter de hidtidige regler har kunnet afgive udtalelser om  

 reklamers identifikation   og dermed udtalelse om hvorvidt der var tale om  

 skjult reklame eller ej.
Det har i praksis været således, at  

 radio- og tv-foretagenderne har indrettet sig efter nævnets udtalelser.  

 De nye regler er således nærmere en lovfæstelse af en  

 allerede gældende retstilstand, snarere end det er indførelse af  

 en ny retstilstand.
 Bestemmelsens stk. 1, nr. 2 og 3 er en  

 videreførelse af gældende regler (§ 33 e, stk. 1,  

 nr. 1 og 2), og der er ikke tilsigtet indholdsmæssige  

 ændringer.
Bestemmelsens stk. 1, nr. 4 er ny og  

 indebærer, at Radio- og tv-nævnet træffer afgørelse  

 om identifikation af sponsorerede programmer.
Bestemmelsen betyder, at  

 nævnet nu får til opgave at tage stilling til bl.a., om der er  

 tale om et sponsoreret program, om der er anvendt korrekt sponsorkreditering,  

 og om der er tale om en lovlig sponsor.
Bestemmelsens stk. 1, nr. 5 er ny og  

 indebærer, at nævnet træffer afgørelse om  

 spørgsmål om tilskyndelse til afsætning m.v. i  

 sponsorerede programmer.
Der er for så vidt tale om  

 videreførelse af en gældende bestemmelse, idet det allerede  

 fremgår af bekendtgørelse om reklamer og sponsorering af  

 programmer, at nævnet kan afgive udtalelse om dette  

 spørgsmål, og idet radio- og fjernsynsforetagender hidtil har  

 indrettet deres programvirksomhed i overensstemmelse med de udtalelser, som  

 nævnet er fremkommet med.
I lighed med det om reklamers identifikation  

 anførte, er der også her tale om lovfæstelse af en i  

 praksis gældende retstilstand.
Bestemmelsens stk. 2 tager stilling til  

 retstilstanden på lokal radio- og fjernsynsområdet.
Der er tale  

 om en videreførelse af den gældende ordning, hvorefter Radio- og  

 tv-nævnet alene tager stilling til lokale sager, når der er tale  

 om stationer, som networker eller sager, hvor Radio- og tv-nævnet har  

 fundet anledning til på eget initiativ at tage en lokal sag op til  

 behandling.
Baggrunden for at undtage dette område fra Radio- og  

 tv-nævnets umiddelbare kompetence er især et ønske om at  

 fastholde de grundlæggende decentrale principper på lokal radio-  

 og tv-området.
 Bestemmelsens stk. 3 er for så vidt en  

 videreførelse af den hidtidige retstilstand i en begrænset  

 udgave, idet den nu alene finder anvendelse på lokal radio og  

 fjernsynsområdet.
Bestemmelsens stk. 4 er en  

 videreførelse af en gældende regel (§ 33 e,  

 stk. 2). I forbindelse med indsættelse af den gældende  

 bestemmelse blev det i bemærkningerne bl.a. anført, at  

 bemyndigelsen blev påtænkt anvendt, såfremt der blev  

 fastsat regler med hensyn til reklamer rettet mod børn og reklamer for  

 produkter til børn.
Bemyndigelsen har ikke været udnyttet, idet  

 der i stedet for udstedelse af retsregler blev indgået aftale med TV  

 2/DANMARK om disse forhold.
Den indgåede aftale er ophævet af  

 kulturministeren i november måned 2001. Bemyndigelsen vil imidlertid  

 fortsat kunne danne hjemmel for delegation af denne type opgaver til Radio-  

 og tv-nævnet.
Som et andet eksempel kan peges på, at Radio- og  

 tv-nævnet vil blive bedt om at følge udviklingstendenserne med  

 hensyn til udsendelse af reklamer for alkohol og ikke-receptpligtige  

 lægemidler.
Der henvises endvidere til bemærkninger til afsnit  

 2.7.1.3 i de almindelige bemærkninger.
Til § 45 Den gældende lovs kapitel 5 drejer sig om  

 programvirksomhed ved hjælp af satellit eller ved hjælp af  

 kabelanlæg til områder, der går ud over ét lokalt  

 område, medens lovens kapitel 5 a drejer sig om landsdækkende og  

 regional baseret programvirksomhed med særlig tilladelse.
Det er i  

 begge tilfælde Radio- og tv-nævnet, som efter ansøgning  

 udsteder tilladelse til programvirksomheden og fører tilsyn med  

 virksomheden.
Med henblik på at forenkle loven foreslås det  

 derfor, at lovens kapitel 5 og 5 a skrives sammen til ét kapitel.
 Bestemmelsen er i en redaktionel bearbejdet form en  

 videreførelse af gældende bestemmelser (kapitel 5a).
Som noget nyt i forhold til den hidtidige retstilstand  

 foreslås det i stk. 3, at kulturministeren i forbindelse  

 med fastsættelsen af regler om udbudsforretninger tillige kan bestemme,  

 at Radio- og tv-nævnet kan fastsætte nærmere retningslinier  

 om auktionarius beføjelser, ejerskabsforhold og mindstebud.
Baggrunden  

 for indsættelse af denne mulighed er, at det   afhængig af  

 hvilket udbud der i de konkrete tilfælde benyttes   kan være  

 særlige forhold, som er bedst egnet til at blive taget stilling til i  

 nær tilknytning til den egentlige afvikling af udbudsforretningen.
Som nævnt i afsnit 1.2 i de indledende  

 bemærkninger skal den femte og den sjette FM-radiokanal i henhold til  

 den mediepolitiske aftale udbydes til kommercielle foretagender.
Det  

 fremgår af aftalen, at der er knyttet DAB-kapacitet til de to kanaler.  

 Det bemærkes i den forbindelse, at det er tanken i de kommende  

 udbudsvilkår at fastsætte, at der ikke alene er tale om en ret  

 til at udnytte den til rådighed værende DAB-kapacitet, men  

 også en pligt for de pågældende radioforetagender.
Til § 46 Der er tale om en videreførelse af gældende  

 bestemmelser (§ 34, stk. 2, 3 og 4), og der er ikke  

 tilsigtet indholdsmæssige ændringer.
Til § 47 Bestemmelsen er ny.
Det fremgår af bestemmelsens  

stk. 1, at programvirksomhed ved hjælp af satellit, ved  

 hjælp af kabelanlæg til områder, der går ud over  

 ét lokalt område, programvirksomhed ved hjælp af  

 jordbaserede digitale tv-sendemuligheder og programvirksomhed ved hjælp  

 af kortbølgesendemuligheder ikke kræver tilladelse fra Radio- og  

 tv-nævnet i henhold til § 45, men alene, at  

 programforetagenderne lader sig registrere hos Radio- og tv-nævnet.  

 Programvirksomheden skal udøves i overensstemmelse med loven og  

 bestemmelser fastsat i medfør af loven.
Såfremt et foretagende  

 undlader at registrere sig eller tilsidesætter en afgørelse om  

 indstilling af programvirksomheden, jf. forslagets § 50,  

 stk. 2, kan der idømmes bøder i henhold til  

 straffebestemmelserne i forslagets  § 93, stk. 1, nr. 6.
 Den nye ordning betyder i praksis, at det er  

 programvirksomhed på den fjerde FM-radiokanal, den femte FM-radiokanal,  

 den sjette FM-radiokanal samt programvirksomhed ved hjælp af  

 mellembølge-radiosendemulighederne (bortset fra DRs  

 programvirksomhed), som kræver tilladelse fra Radio- og  

 tv-nævnet.
 Det foreslås i stk. 2, at  

 kulturministeren kan fastsætte nærmere regler om registrering.  

 Det er tanken bl.a. at stille krav om, at registreringen skal indeholde  

 oplysninger om foretagendets navn og adresse, kontaktperson,  

 programvirksomhedens karakter (satellitradio, satellit-tv, kabelradio  

 o.s.v.), dækningsområde samt krav om kopi af foretagendets  

 registrering i Erhvervs- og Selskabsstyrelsen.
Til § 48 Der er tale om videreførelse af en gældende  

 bestemmelse (§ 37, stk. 1), og der er ikke tilsigtet  

 indholdsmæssige ændringer.
Til § 49 Der er tale om videreførelse af gældende  

 bestemmelser (§ 37, stk. 2 og 4), og der er ikke tilsigtet  

 indholdsmæssige ændringer.
Til § 50 Bestemmelsens stk. 1 er en  

 videreførelse af en gældende bestemmelse (§ 39),  

 idet det som noget nyt dog er præciseret, at inddragelsen af en  

 tilladelse kan være midlertidig eller endelig.
Herved opnås  

 parallelitet mellem bestemmelsen og den tilsvarende bestemmelse i forslagets  

§ 66 om inddragelse af tilladelser til programvirksomhed på  

 lokalradio- og tv-området.
Bestemmelsens stk. 2 er ny og har til  

 formål at fastsætte regler om Radio- og tv-nævnets  

 kompetence til at kræve programvirksomheden indstillet med hensyn til  

 programvirksomhed ved hjælp af satellit eller ved hjælp af  

 kabelanlæg til områder, der går ud over ét lokalt  

 område, programvirksomhed ved hjælp af jordbaserede digitale  

 tv-sendemuligheder samt programvirksomhed ved hjælp af  

 kortbølgesendemuligheder, jf. forslagets § 47. Forslaget  

 er parallelt til forslagets stk. 1 om inddragelse af tilladelse  

 til øvrig programvirksomhed meddelt efter forslagets kapitel 8, idet  

 der dog ikke for den registreringspligtige virksomhed kan blive tale om, at  

 tilsidesættelse af vilkår for programvirksomheden kan  

 udløse en afgørelse om indstilling af programvirksomheden.  

 Nævnet vil således kunne træffe afgørelse om  

 midlertidig eller endelig indstilling af programvirksomheden i tilfælde  

 af, at registreringsindehaveren 1) overtræder loven eller bestemmelser  

 fastsat efter loven, såfremt en overtrædelse er grov eller  

 overtrædelser er ofte gentagne, eller 2) tilsidesætter  

§ 87 eller pålæg, der er meddelt efter denne  

 bestemmelse.
Såfremt et foretagende tilsidesætter en  

 afgørelse om indstilling af programvirksomheden efter forslagets  

stk. 2, kan foretagendet idømmes bøde i henhold til  

 straffebestemmelsen i forslagets § 93, stk. 1, nr. 7.
Til § 51 Der er tale om en ny bestemmelse.
Den foreslåede  

 bestemmelse er enslydende med den tilsvarende bestemmelse for så vidt  

 angår lokal radio- og fjernsynsvirksomhed, jf. den foreslåede  

 bestemmelse i  § 66, stk. 1.
 Efter den hidtidige retstilstand gjaldt, at en tilladelse  

 automatisk bortfaldt, hvis den ikke blev udnyttet i ét år, dog  

 således at Radio- og tv-nævnet kunne dispensere fra fristen,  

 såfremt særlige forhold gjorde sig gældende.
 Der henvises til bemærkningerne til den  

 forslåede bestemmelse i § 66, stk. 1.
Til § 52 Bestemmelsens stk. 1 er en  

 videreførelse af en gældende bestemmelse (§ 43),  

 idet udøvelse af programvirksomhed ved hjælp af  

 fællesantenneanlæg inden for et lokalt område dog ikke  

 længere kræver tilladelse fra det lokale radio- og  

 fjernsynsnævn.
I henhold til bestemmelsens stk. 2, som er ny,  

 skal foretagender, som udøver sådan programvirksomhed, i stedet  

 for at indhente en tilladelse lade sig registrere hos nævnet.
Om  

 baggrunden for forslaget henvises til afsnit 2.6.2. i de almindelige  

 bemærkninger.
Såfremt foretagendet undlader at registrere sig  

 eller tilsidesætter en afgørelse om indstilling af  

 programvirksomheden, jf. forslagets § 66, stk. 4, og § 43,  

 nr. 1, litra c, kan der idømmes bøder i henhold til  

 straffebestemmelserne i forslagets § 93, nr. 6 og 7.
 Det foreslås i bestemmelsens stk. 3, at  

 kulturministeren fastsætter nærmere regler om registrering i  

 henhold til bestemmelsens stk. 2. Det er tanken bl.a. at stille krav om,  

 at registreringen skal indeholde oplysninger om foretagendets navn og  

 adresse, kontaktperson, programvirksomhedens karakter (kabel-radio eller  

 kabel-tv), dækningsområde samt krav om kopi af foretagendets  

 eventuelle registrering i Erhvervs- og Selskabsstyrelsen.
Til § 53 Der er tale om en videreførelse af en  

 gældende bestemmelse (§ 44, stk. 1, nr. 2), idet det  

 dog ikke længere er et krav, at foretagender m.v., som har tilladelse  

 til lokal programvirksomhed, skal have lokal radio- eller tv-virksomhed som  

 eneste formål.
Tilsvarende gælder foretagender, som skal  

 registreres i henhold til § 52, stk. 2. Fremover er det  

 alene et krav, at lokal programvirksomhed er foretagendets hovedformål.  

 Ved hovedformål forstås, at formålet udgør en  

 dominerende del af foretagendets aktiviteter.
Som det fremgår af de  

 almindelige bemærkninger foreslås de hidtidige geografiske og  

 organisatoriske krav i den gældende lovs § 44, stk. 1, nr.  

 1 og 3, samt stk. 2 og 3 ikke videreført.
Med forslaget om deregulering af disse organisatoriske og  

 geografiske krav på lokal radio- og tv-området vil det fremover  

 ikke være et krav, at programvirksomheden organisatorisk har  

 tilknytning til det lokale område.
Herved vil der blive åbnet op  

 for muligheden for, at lokale radio- eller tv-tilladelseshavere lovligt kan  

 indgå i programmæssige samarbejdsforhold med andre  

 tilladelseshavere eller f.eks. produktionsselskaber.
Det vil imidlertid  

 fortsat fremover være et krav i lovgivningen, at de lokale radio- og  

 fjernsynsnævn i forbindelse med behandlingen af ansøgninger om  

 programtilladelse skal søge at sikre det enkelte lokale område  

 en samlet programvirksomhed af alsidig karakter.
Der henvises til  

 bemærkningerne til forslagets § 59, stk. 1.
Til § 54 Bestemmelsens stk. 1 og 2 sammenfatter de  

 gældende bestemmelser (§ 44, stk. 4, og § 50 a,  

 stk. 1, nr. 1-3) om tilladelse til networking på  

 lokal-tv-området og de betingelser, som tv-stationer skal opfylde for  

 at få en networking-tilladelse, idet der dog alene er tale om en delvis  

 videreførelse af disse gældende bestemmelser.
Således er  

 kravet i lovens § 44, stk. 4, om, at selskabet, foreningen  

 eller lign. skal repræsentere alsidige erhvervs- og kulturinteresser i  

 det lokale område, ikke videreført.
Bestemmelsens stk. 1, nr. 1, er en delvis  

 videreførelse af gældende bestemmelser (§44, stk. 1, nr.  

 2, og stk. 4), idet det gældende krav om, at tv-stationen skal  

 have lokal radio- eller tv-virksomhed som eneste formål, er  

 ændret til et krav om, at stationen skal have lokal programvirksomhed  

 som hovedformål.
Der henvises til bemærkningerne til forslagets  

 § 53.
Bestemmelsens stk. 1, nr. 2, er ny i forhold  

 til den gældende regel i § 50 a, stk. 1, nr. 1, idet  

 det gældende krav om, at tv-stationen daglig skal sende mindst 1 time  

 lokalt producerede nyheds- og aktualitetsprogrammer eller andre programmer  

 med udgangspunkt i lokalsamfundet, nu er nedsat til ½ time.
Herudover  

 foreslås det nu, at programstof fra andre stationer, der deltager i et  

 fast samarbejdsforhold med stationen om programvirksomheden i samme  

 amtskommune eller i naboamtskommuner, kan indgå i  

 tidsopgørelsen.
Ved lokalsamfundet forstås det område, som  

 programtilladelsen omfatter.
 Bestemmelsens stk. 1, nr. 3 og 4, er en  

 videreførelse af de gældende bestemmelser i § 50 a,  

 stk. 1, nr. 2 og 3, og der er ikke tilsigtet indholdsmæssige  

 ændringer heri.
 Det bemærkes, at de gældende bestemmelser i  

 lovens § 50, stk. 1-5, der omhandler kravet om  

 selvstændig udøvelse af programvirksomheden og forbuddet mod at  

 programvirksomheden indebærer networking, foreslås ophævet  

 som led i ophævelsen af de eksisterende begrænsninger  

 vedrørende networking.
 Bestemmelsens stk. 2 er i justeret form en  

 videreførelse af en gældende bestemmelse (§ 44,  

 stk. 4, 2. pkt.).
Bestemmelsens stk. 3 er i justeret form en  

 videreførelse af en gældende bestemmelse (§ 44,  

 stk. 6). Det bemærkes, at det i forslaget til  

stk. 3 er præciseret, at der i tilfælde af udstedelse  

 af en networking-tilladelse efter forslagets stk. 1, til andre  

 tv-stationer alene kan udstedes tilladelser, der er begrænset til den  

 sendetid, som networking-stationerne skal stille til rådighed i henhold  

 til forslagets stk. 1, nr. 4. Som hidtil vil sådanne  

 tilladelser til udsendelse af programvirksomhed i »vinduer« således  

 alene kunne gives til ikke-kommercielle tv-stationer.
Ved ikke-kommercielle  

 stationer forstås i denne forbindelse stationer, der ikke finansierer  

 programvirksomheden helt eller delvist ved hjælp af  

 reklameindtægter.
Bestemmelsens stk. 4 erstatter en  

 gældende bemyndigelse (§ 50, stk. 6). Med hjemmel i  

 den gældende bemyndigelse i § 50, stk. 6, er der i  

 bekendtgørelsen om lokal radio- og fjernsynsvirksomhed fastsat regler  

 om placeringen og omfanget af den sendetid, der på frekvensen skal  

 afsættes til ikke-kommercielle tilladelseshavere og kommuner, hvis  

 tilladelse er begrænset efter den gældende lovs § 44,  

 stk. 6. Placeringen af »vinduerne« er som nævnt i de  

 almindelige bemærkninger i bekendtgørelsen fastsat til dagligt i  

 tidsrummene fra kl. 9.00-10.00, 17.00-18.00 og 23.00-24.00. Bemyndigelsen til  

 at fastsætte regler om placeringen og omfanget af sendetiden vil  

 imidlertid blive udnyttet anderledes end den nugældende, idet det som  

 nævnt i de almindelige bemærkninger er hensigten at flytte  

 »vinduerne« til de ikke-kommercielle lokale stationer (og kommuner, hvis  

 tilladelse er begrænset efter forslagets § 56) fra de  

 nuværende placeringer til dagtimerne før kl. 15.00, dvs.  

 svarende til placeringen på de lokal-tv-sendemuligheder, der  

 midlertidigt er stillet til rådighed for DR med henblik på  

 udsendelse af DR 2. Endvidere er bemyndigelsen blevet udnyttet til i  

 bekendtgørelsen at fastsætte nærmere regler om, hvorledes  

 nyheds- og aktualitetsprogrammer samt lokalt producerede programmer skal  

 defineres.
Der påtænkes ikke ændringer heri.
 Stk. 5 er en videreførelse af en  

 gældende bestemmelse (§ 44, stk. 5), og der er ikke  

 tilsigtet nogen indholdsmæssige ændringer heri.
Bestemmelsens stk. 6 er ny og bestemmer, at  

 indehavere af programtilladelser til lokal-tv i henhold til forslagets  

§ 52, stk. 1, med godkendelse af det lokale nævn kan  

 overgå til de vilkår, der gælder for tv-stationer, der har  

 fået tilladelse til networking efter forslagets § 54,  

 stk. 1, for resten af den periode, hvori tilladelsen er  

 gældende, medmindre afgørende lokale hensyn taler imod.
De  

 lokale nævn skal således som altovervejende hovedregel  

 imødekomme sådanne ansøgninger om overgang til deltagelse  

 i networking-samarbejde på de nye vilkår.
Kun i tilfælde af  

 afgørende lokale hensyn kan de lokale nævn afvise en  

 lokal-tv-stations anmodning om at overgå til at deltage i et  

 networking-samarbejde.
Sådanne hensyn kan være begrundet i de  

 lokale nævns forpligtelse til at søge at sikre det enkelte  

 lokale område en samlet programvirksomhed af alsidig karakter, idet de  

 lokale nævn ved behandlingen af ansøgninger som hidtil har  

 mulighed for at prioritere lokal nyhedsformidling.
Der henvises til  

 bemærkningerne til forslagets § 59.
 Det bemærkes, at den tidligere bestemmelse i  

§ 44, stk. 7, ikke foreslås videreført, da  

 bestemmelsen ikke længere er relevant som følge af, at alle  

 tilladelser til fjernsynsvirksomhed udstedt før indførelsen af  

 nyordningen på lokalradio- og  tv-området ved lov nr. 1208 af 27.  

 december 1996 om radio- og fjernsynsvirksomhed og medieansvarsloven, nu er  

 udløbet.
Til § 55 Bestemmelsen er ny og har til formål at  

 præcisere, at de lokale radio- og fjernsynsnævn ikke kan  

 nægte en lokal radio-station adgang til at deltage i  

 networking-samarbejde, medmindre afgørende lokale hensyn taler imod.  

 Bestemmelsen er parallel til bestemmelsen i forslagets § 54,  

 stk. 6, hvorefter indehavere af programtilladelser til lokal-tv  

 efter forslagets § 52, stk. 1, med godkendelse af det lokale  

 nævn kan overgå til de vilkår, der gælder for  

 tv-stationer, der har fået tilladelse til networking efter forslagets  

§ 54, stk. 1, for resten af den periode, hvori tilladelsen  

 er gældende, medmindre afgørende lokale hensyn taler imod.
Der  

 henvises til bemærkningerne til forslagets § 54,  

 stk. 6.
Til § 56 Bestemmelsen er en videreførelse af en  

 gældende bestemmelse (§ 45), og der er ikke tilsigtet  

 indholdsmæssige ændringer heri.
Til § 57 Bestemmelsen er en videreførelse af en  

 gældende bestemmelse (§ 46), og der er ikke tilsigtet  

 indholdsmæssige ændringer heri, bortset fra, at bestemmelsens  

stk. 2, ikke som i den gældende bestemmelses  

stk. 2 henviser til de gældende regler i §§ 50,  

 stk. 1-3, og 52, da disse bestemmelser ikke foreslås  

 videreført.
Til § 58 Bestemmelsen er en videreførelse af en  

 gældende bestemmelse (§ 47), og der er ikke tilsigtet  

 indholdsmæssige ændringer heri, bortset fra, at den i den  

 gældende bestemmelse omtalte tilladelse fremover foreslås  

 erstattet af en registrering, jf. forslagets § 52,  

 stk. 2.
Til § 59 Bestemmelsens stk. 1 er en  

 videreførelse af en gældende regel (§ 48, stk. 1,  

 2. pkt.), og der er ikke tilsigtet nogen ændring heri.
De lokale  

 nævn vil herefter fortsat ved behandlingen af ansøgninger  

 være forpligtet til at søge at sikre det enkelte lokale  

 område en samlet programvirksomhed af alsidig karakter blandt  

 ansøgerne.
Ved behandlingen af ansøgninger er det  

 afgørende ikke ejerforholdene til de foretagender, der ansøger  

 om tilladelse til programvirksomhed, men derimod indholdet af  

 programvirksomheden.
Det vil være op til de lokale nævn ved  

 behandlingen af ansøgninger at tage stilling til, om radio- eller  

  tv-virksomheden skal have et lokalt islæt, f.eks. ved   således  

 som enkelte nævn allerede gør   at fastsætte en vis andel  

 lokal produktion som vilkår for programtilladelsen, og de lokale  

 nævn vil således fortsat have mulighed for at prioritere lokal  

 nyhedsformidling.
 Som en naturlig konsekvens af ophævelsen af de  

 eksisterende begrænsninger vedrørende networking foreslås  

 det hidtidige krav i lovens § 48, stk. 1, 1. pkt., om at der  

 i ansøgninger om tilladelse skal gives en beskrivelse af  

 programvirksomheden, således at det lokale nævn kan påse,  

 at denne har tilknytning til det lokale område, ikke  

 videreført.
Stk. 2 bestemmer, at kulturministeren kan  

 fastsætte regler om indsendelse og indhold af ansøgninger.
Der  

 er i alt væsentligt tale om en videreførelse af en  

 gældende bestemmelse i lovens § 48, stk. 2, idet  

 bemyndigelsen imidlertid nu i forhold til den gældende bestemmelse er  

 præciseret til også at omfatte fastsættelse af regler om  

 indsendelse af ansøgninger.
Til § 60 Bestemmelsen er i alt væsentligt en  

 videreførelse af en gældende bestemmelse (§ 49).
 Stk. 1 og 3 er en videreførelse af  

 gældende bestemmelser (§ 49, stk. 1og 3), og der er  

 ikke tilsigtet indholdsmæssige ændringer heri.
 Med hensyn til varigheden af tilladelse til lokal  

 programvirksomhed efter kapitel 9 henvises til den foreslåede  

 bestemmelse i § 98, hvorefter programtilladelser udstedt efter 1.  

 januar 2003 ikke kan række ud over den 2. marts 2004. Der henvises  

 herom til de enkelte bemærkninger til § 98.
I stk. 2 foretages en sproglig tilretning af  

 bestemmelsen, således at denne i lighed med forslagets § 45,  

 stk. 2, om fastsættelse af vilkår i forbindelse med  

 Radio- og tv-nævnets udstedelse af tilladelser til programvirksomhed,  

 fastsætter, at det lokale nævn i forbindelse med udstedelsen af  

 en tilladelse kan stille vilkår for programvirksomheden m.v.
Denne  

 sproglige tilretning medfører ikke indholdsmæssige  

 ændringer i bestemmelsen.
Forslaget til stk. 4 bestemmer, at  

 kulturministeren kan fastsætte regler om udstedelse og indhold af  

 tilladelser.
Der er i alt væsentligt tale om en videreførelse af  

 en gældende bestemmelse  (§ 49, stk. 5), idet det i  

 bemyndigelsen imidlertid nu i forhold til bemyndigelsen i den gældende  

 bestemmelse præciseres, at ministeren også kan fastsætte  

 regler om indhold af tilladelser.
 Det bemærkes, at den gældende lovs  

§ 49, stk. 4 om at tilladelse til spredning af programmer er  

 betinget af, at der opnås en frekvenstilladelse i henhold til lov om  

 radiofrekvenser foreslås videreført som § 92. Der  

 henvises til bemærkningerne til denne bestemmelse.
Til § 61 Bestemmelsen er en videreførelse af en  

 gældende bestemmelse (§ 51), og der er ikke tilsigtet  

 indholdsmæssige ændringer heri.
Til § 62 Der er tale om videreførelse af gældende  

 bestemmelser (§ 53 og § 50 a, stk. 4), og der er ikke  

 tilsigtet indholdsmæssige ændringer heri.
Til § 63 Der er tale om en videreførelse af en  

 gældende bestemmelse (§ 50 a, stk. 3), og der er ikke  

 tilsigtet indholdsmæssige ændringer heri.
Til § 64 Der er tale om en videreførelse af en  

 gældende bestemmelse (§ 56), og der er ikke tilsigtet  

 indholdsmæssige ændringer heri.
Til § 65 Bestemmelsen er en delvis videreførelse af den  

 gældende bestemmelse om nævnets tilsynsvirksomhed  

(§ 57).
Forslaget til stk. 1 udbygger bestemmelsen i  

 den gældende § 58, stk. 1, således at der  

 opnås parallelitet til forslagets § 39, stk. 4 og 5,  

 om Radio- og tv-nævnets indhentning af oplysninger, herunder udlevering  

 af dokumenter, samt afkrævning af skriftlige udtalelser fra de lokale  

 nævn og radio- og tv-foretagender m.v., der er omfattet af  

 nævnets virke.
Det lokale nævn vil i lighed med den  

 gældende § 58, stk. 1, også fremover alene kunne  

 indhente de omtalte oplysninger og dokumenter, såfremt disse må  

 antages at have betydning for nævnets undersøgelse af en sag.  

 Der henvises til bemærkningerne til forslagets § 39,  

 stk. 4 og 5.
Stk. 2 og 3 er en delvis videreførelse af  

 den gældende § 57, stk. 2. For så vidt  

 angår nævnets udstedelse af tilladelser til programvirksomhed og  

 den hermed forbundne tilsynsvirksomhed, viderefører stk. 2  

 således den gældende § 57, stk. 2, idet det dog  

 i modsætning til nu fastsættes, at det lokale nævn fremover  

 ikke skal have nogen tilsynskompetence med hensyn til programvirksomhed, der  

 udsendes af lokalradio- og tv-stationer, der indgår i et  

 networking-samarbejde.
Der henvises til bemærkningerne til  

§ 43, nr. 2.
Det foreslåede stk. 3 er nyt og er en  

 tilpasning af den gældende bestemmelse i § 57, stk. 2,  

 idet stk. 3 har til formål at fastlægge  

 tilsynskompetencen i forbindelse med indførelsen af den i forslagets  

§ 52, stk. 2, omtalte registreringsordning for så vidt  

 angår programvirksomhed ved hjælp af  

 fællesantenneanlæg inden for ét lokalt område.
Som  

 led i, at den gældende tilladelsesordning for sådan  

 programvirksomhed foreslås erstattet med denne registreringsordning,  

 foreslås det, at nævnet som hidtil fører tilsyn med  

 sådan programvirksomhed.
Endvidere foreslås det, at nævnet  

 som led i tilsynet   i stedet for som nu efter de gældende regler at  

 kunne træffe afgørelse om inddragelse af programtilladelsen  

 skal kunne træffe afgørelse om indstilling af  

 programvirksomheden, jf. forslagets § 66, stk. 4.
 Bestemmelsens stk. 4 svarer til den  

 gældende bestemmelse i § 57, stk. 3, og der er ikke  

 tilsigtet nogen indholdsmæssig ændring heri.
Til § 66 Bestemmelsen er en delvis videreførelse af en  

 gældende bestemmelse (§ 55) om inddragelse af tilladelse  

 til programvirksomhed.
 Bestemmelsens stk. 1 er en  

 videreførelse af den gældende § 55, stk. 1, og  

 der er ikke tilsigtet indholdsmæssige ændringer heri.
 Stk. 2 er en videreførelse af den  

 gældende § 55, stk. 2, om betingelserne for,  

 hvornår en tilladelse til programvirksomhed kan inddrages midlertidigt  

 eller endeligt, idet der dog er foretaget konsekvensrettelser som  

 følge af forslagene til ændringer i de gældende  

§§ 44, 50, 50 a og 52.
I stk. 3 reguleres det, i hvilke situationer en  

 tilladelse kan inddrages endeligt eller midlertidigt.
Der er i princippet  

 tale om en videreførelse af den gældende bestemmelse i  

§ 55, stk. 3. Det bemærkes dog, at bestemmelsen  

 indholdsmæssigt er affattet svarende til de tilsvarende bestemmelser  

 vedrørende tilladelser til distribution i henhold til kapitel 2, og  

 tilladelser meddelt på særligt grundlag i henhold til kapitel 8,  

 og at dette medfører en mindre skærpelse af  

 sanktionsmulighederne for så vidt angår tilsidesættelse af  

 vilkår for tilladelsen.
Forslagets stk. 4 er nyt og har til  

 formål at fastsætte regler om i hvilke tilfælde  

 programvirksomheden kan kræves indstillet med hensyn til  

 programvirksomhed, der udøves ved hjælp af  

 fællesantenneanlæg, jf. forslagets § 52, stk. 2.  

Forslaget er med få undtagelser parallelt til de gældende  

 bestemmelser om inddragelse af tilladelse til lokal programvirksomhed i den  

 gældende lovs  § 55. Der vil således kunne  

 træffes afgørelse om midlertidig eller endelig indstilling af  

 programvirksomheden i tilfælde af, at det registrerede foretagende 1)  

 ikke længere opfylder betingelsen i forslagets  § 53 om at  

 have lokal radio- eller fjernsynsvirksomhed som hovedformål, 2)  

 tilsidesætter pålæg meddelt efter forslagets § 88,  

3) overtræder reglerne om reklamer, sponsorede programmer og salg  

 af sendetid efter lovens kapitel 11, 4) overtræder forslagets  

§ 62, 5) tilsidesætter forslagets § 87 eller  

 pålæg, der er meddelt efter denne bestemmelse eller 6) hvis en  

 overtrædelse af loven eller bestemmelser fastsat efter loven er grov  

 eller overtrædelser er ofte gentagne.
Såfremt et foretagende  

 overtræder en afgørelse om indstilling af programvirksomheden  

 efter forslagets stk. 4, kan foretagendet idømmes  

 bøder i henhold til straffebestemmelsen i forslagets § 93,  

 stk. 1, nr. 7.
 Stk. 5 er en videreførelse af den  

 gældende bestemmelse i lovens § 55, stk. 4, idet  

 bestemmelsen dog som følge af forslaget om indførelsen af den i  

 bemærkningerne til forslagets stk. 4 omtalte  

 registreringsordning for programvirksomhed, der udøves ved hjælp  

 af fællesantenneanlæg, er udvidet til også at omfatte det  

 lokale nævns afgørelse om indstilling af programvirksomheden i  

 henhold til stk. 4.
Til § 67 Der er tale om en videreførelse af en  

 gældende bemyndigelse (§ 60), og der er ikke tilsigtet  

 indholdsmæssige ændringer i bestemmelsens  

 anvendelsesområde.
Til § 68 Bestemmelsen er en delvis videreførelse af en  

 gældende regel (§ 60 b), idet tilskudsordningen til  

 ikke-kommercielt lokal radio og tv fremover foreslås udvidet til  

 også at omfatte tilskud til medieskoletjenestevirksomhed.
Bestemmelsens stk. 1 og 2 er således en  

 videreførelse af den gældende § 60 b, stk. 1  

 og 2, idet Radio- og tv-nævnet dog nu i modsætning til  

 tidligere får mulighed for under tilskudsordningen til ikke-kommercielt  

 lokal radio og tv at yde tilskud til medieskoletjenestevirksomhed.
Det  

 bemærkes, at den tidligere ordning med tilskud til forsøg med  

 medieskoler blev nedlagt i forbindelse med vedtagelsen af finansloven for  

 2002, og på denne baggrund foreslås det, at den gældende  

 lovs § 60 c om denne tilskudsordning ikke videreføres.
 Bestemmelsens stk. 3-6 er en  

 videreførelse af de gældende regler i lovens § 60 b,  

 stk. 3-6, og der er ikke tilsigtet indholdsmæssige  

 ændringer heri.
Bestemmelsens stk. 7 er ny og giver  

 kulturministeren adgang til at fastsætte regler om indførelse af  

 en forsøgsordning med decentralisering af forvaltningen af  

 tilskudsordningen til enkelte lokale radio- og fjernsynsnævn.
Forslaget  

 skal ses på baggrund af overvejelserne i rapporten »Lokal radio og  

 tv-ordningen« fra april 2001, der er udarbejdet af den arbejdsgruppe  

 vedrørende lokal radio og tv, som blev nedsat i henhold til  

 medieaftalen af 28. marts 2000. Arbejdsgruppen anbefaler i rapporten, at der  

 skal igangsættes en forsøgsordning med henblik på at give  

 de lokale nævn større råderum ved tildelingen af  

 programtilskud og herved få erfaringer, der muligvis kan bane vej for  

 en yderligere decentralisering af tilskudsordningen.
Til § 69 Bestemmelsens stk. 1 er en  

 videreførelse af en gældende regel (§ 61,  

 stk. 1), idet der dog er taget højde for adskillelsen af TV  

 2/DANMARK og de regionale TV 2-virksomheder.
Det foreslåede stk. 2 er nyt.
Det  

 foreslås i bestemmelsen, at kulturministeren kan fastsætte  

 nærmere regler om beregning og betaling af afgiften for juridiske  

 personer.
Hensigten med bestemmelsen er at tilvejebringe et sikkert  

 retsgrundlag for den praksis, som gennem en længere årrække  

 har været benyttet i forbindelse med opkrævning af licens hos  

 erhvervsdrivende og institutioner.
Efter regler fastsat i  

 licensbekendtgørelsen er der således etableret forskellige  

 rabatordninger på området.
Som eksempel på en rabatordning  

 kan peges på regler om, hvor mange apparater en licens omfatter.
Det foreslåede stk. 3 er i en  

 redaktionelt bearbejdet form en videreførelse af de gældende  

 regler i § 61, stk. 2, 6. og 7. pkt.
I henhold til  

 bestemmelsen kan kulturministeren efter forhandling med socialministeren  

 fastsætte regler om nedsættelse eller bortfald af afgifterne for  

 grupper af personer.
Formålet med bestemmelsen er først og  

 fremmest at give mulighed for, at der for f.eks. økonomisk  

 svagtstillede pensionister, blinde, svagtseende og lign. kan fastsættes  

 særlige licenslempelser.
Kulturministerens forpligtelse til i disse sager tillige  

 at forhandle med bestyrelserne for DR og TV 2 foreslås ikke  

 videreført.
Baggrunden herfor er, at socialministeren besidder den  

 faglige kompetente viden om hvilke forhold, der gør sig gældende  

 for de persongrupper, som bestemmelsen tager sigte på.
 Stk. 4, 5 og 6 er en videreførelse af  

 de øvrige dele af den gældende § 61.
Til §§ 70 og 71 Der er tale om en videreførelse af gældende  

 regler (§§ 62 og 63), og der er ikke tilsigtet  

 indholdsmæssige ændringer.
Til § 72 Der er tale om en videreførelse af en  

 gældende bestemmelse (§ 64) og der er ikke tilsigtet nogen  

 ændring heri.
Til § 73 Bestemmelsen regulerer hvordan reklamer skal placeres i  

 fjernsynet.
Hovedreglen findes i stk. 1, hvoraf det  

 fremgår, at reklamer i fjernsyn kun må sendes i blokke, og at  

 disse skal placeres mellem programmerne.
I henhold til stk. 2 kan der udsendes  

 reklameblokke i forbindelse med pauser i sportsprogrammer samt programmer,  

 som er transmission af forestillinger eller lign. med pauser for et levende  

 publikum.
Eventuelle reklameblokke skal således placeres i disse  

 naturlige pauser og må i givet fald placeres, så seeren ikke  

 risikerer at miste noget væsentligt.
For så vidt angår  

 sportsprogrammer, har bestemmelsen sit umiddelbare anvendelsesområde  

 ved sportsbegivenheder, som afvikles i flere halvlege og vil betyde, at  

 reklameblokke skal placeres i disses indbyggede pauser i f.eks. fodboldkampe,  

 håndboldkampe, basketball og lign.
Andet led af bestemmelsen har sit primære  

 anvendelsesområde ved transmission af teaterforestillinger og koncerter  

 for et levende publikum.
Det er imidlertid ingen betingelse for anvendelse af  

 bestemmelsen, at der er tale om direkte transmission af begivenheden, men det  

 er en betingelse, at begivenheden, da den oprindelig foregik, havde indlagte  

 pauser.
Det er endvidere en betingelse for anvendelse af bestemmelsen, at der  

 er tale om forestillinger m.v., som ikke er produceret alene med henblik  

 på udsendelse i fjernsyn.
Tredje led af bestemmelsen indeholder en generel  

 betingelse om, at afbrydelse af programmer med reklameblokke skal ske  

 på en sådan måde, at hverken programmets integritet og  

 værdi eller indehaverens rettigheder krænkes, og at der skal  

 tages hensyn til programmets naturlige pauser, varighed og karakter.
Med  

 indehavere menes dels ophavsmanden, dels indehavere af i sammenhængen  

 relevante nærtstående rettigheder.
Også de, til hvem  

 indehaverens rettigheder måtte være overgået, kan anses som  

 indehavere.
Til § 74 Der er tale om en videreførelse af en  

 gældende bestemmelse (§ 69, nr. 1), og der er ikke  

 tilsigtet nogen ændring heri.
Til § 75 Der er tale om en videreførelse af gældende  

 bestemmelser (§ 65, stk. 1, nr. 3 og § 69, nr. 3), og  

 der er ikke tilsigtet nogen ændringer heri.
Som supplement til den gældende bestemmelse er det  

 endvidere fundet rigtigst at indsætte den allerede gældende  

 bestemmelse om, at reklamer højst må udgøre 12 minutter  

 pr. time.
Bestemmelsen findes nu i bekendtgørelse nr. 1348 om reklame  

 og sponsorering af programmer.
Til § 76 Bestemmelsen er en delvis videreførelse af  

 gældende bestemmelser (§§ 65 og 69) om, hvilke produkter  

 der kan reklameres for i radio og fjernsyn.
Som noget nyt foreslås det, at det også i  

 fjernsyn bliver tilladt at udsende reklamer for lægemidler efter  

 reglerne i lov om lægemidler samt efter lov om reklamering for  

 sundhedsydelser.
Dette betyder i praksis, at det bliver tilladt at udsende  

 reklamer for håndkøbsmedicin.
 Det gældende forbud mod at udsende reklamer for  

 arbejdsgiverorganisationer eller fagforeninger samt religiøse  

 bevægelser eller politiske partier i fjernsyn videreføres.
Det bemærkes, at det efter den foreslåede  

 bestemmelse, i modsætning til den nuværende retstilstand, vil  

 være tilladt at udsende reklamer for alkoholholdige drikkevarer.
Der  

 henvises til de almindelige bemærkninger afsnit 2.7.1.3.
Til § 77 Bestemmelsen er en videreførelse af en  

 gældende bestemmelse (§ 70, 1. pkt.). Udnyttelsen af  

 bemyndigelsen vil imidlertid blive udnyttet noget forskelligt fra den  

 nugældende, idet der som nævnt i de almindelige  

 bemærkninger afsnit 2.7.1.3 vil blive foretaget ændringer i  

 reglerne om, hvilke produkter der kan reklameres for.
Det bemærkes i den forbindelse, at den  

 nuværende hjemmel i § 70, 2 pkt., hvorefter ministeren kan  

 fastsætte nærmere regler om placering af reklamer rettet mod  

 børn og reklamer for produkter for børn, ikke foreslås  

 videreført.
Baggrunden herfor er, at denne mulighed efter  

 Kulturministeriet opfattelse er omfattet af anvendelsesområdet for  

 bestemmelsens 1. pkt.
Der foretages således ikke på dette punkt  

 nogen ændring af retstilstanden.
 Det vil endvidere blive overvejet at foretage visse  

 justeringer i reglerne vedrørende beskyttelse af børn og unge,  

 ligesom der, som omtalt foran under afsnit 2.4.2, vil ske justeringer  

 vedrørende Radio- og tv-nævnets kompetence på  

 tilsynsområdet.
Til § 78 Bestemmelsens stk. 1 er i alt væsentligt  

 en videreførelse af en gældende bestemmelse (§ 70  

 a). Det bemærkes dog, at Radio- og tv-nævnets kompetence nu  

 er udvidet, jf. indholdet af det foreslåede § 44, og at  

 bestemmelsen derfor er justeret indholdsmæssigt i overensstemmelse  

 hermed.
Det foreslåede stk. 2 er nyt i loven,  

 men er hidtil fremgået af forretningsordenen for Radio- og  

 tv-nævnet.
Kulturministeriet finder imidlertid, at det er rigtigst, at  

 denne mulighed for at nævnet kan tage sager op af egen drift,  

 fremgår direkte af loven.
Det bemærkes i tilknytning hertil, at  

 det alene er tanken, at nævnet skal tage en sag op af egen drift, hvis  

 nævnet har en klar formodning om, at der foreligger et retsstridigt  

 forhold.
 Bestemmelsens stk. 3 er en  

 videreførelse af en gældende regel (§ 70 a,  

 stk. 2), og der er ikke tilsigtet indholdsmæssige  

 ændringer.
Til § 79 Der er tale om en videreførelse af en  

 gældende bestemmelse (§ 73, stk. 1), og der er ikke  

 tilsigtet nogen ændringer i bestemmelsens anvendelsesområde.
Til § 80 Det foreslåede stk. 1 er en  

 videreførelse af en gældende bestemmelse (§ 73,  

 stk. 2), og der er ikke tilsigtet indholdsmæssige  

 ændringer.
Det foreslåede stk. 2 er nyt i loven og  

 er en direkte følge af forslaget om, at også virksomheder, hvis  

 produktion omfatter fremstilling eller salg af lægemidler nu også  

 kan sponsorere programmer.
For disse virksomheders vedkommende følger  

 det af EF-direktivet »Fjernsyn uden grænser«, at der ikke ved  

 sponsorkreditering må angives præparater, som er receptpligtige  

 efter lov om lægemidler.
Til § 81 Der er tale om videreførelse af en gældende  

 bestemmelse (§ 73, stk. 3), og der er ikke tilsigtet  

 indholdsmæssige ændringer.
Til § 82 Der er tale om en ny bestemmelse i loven.
Bestemmelsen  

 fremgår af EF-direktivet »Fjernsyn uden grænser«, og har hidtil  

 alene været anført i bekendtgørelse om reklame og  

 sponsorering i radio og fjernsyn.
Idet lovforslaget i alt væsentligt  

 lægger sig op ad EF-direktivet på reklame og  

 sponsorområdet, er det fundet rigtigst at have denne bestemmelse  

 direkte i loven.
Til § 83 Bestemmelsen regulerer hvilke begrænsninger, der  

 gælder i adgangen til at sponsorere programmer i radio og fjernsyn.
 Stk. 1 er en videreførelse af de  

 gældende reglers forbud mod at tobaksvirksomheder m.v. sponsorerer  

 programmer.
Stk. 2 bestemmer, at der ikke må  

 udsendes programmer, som er sponsoreret af arbejdsgiverorganisationer,  

 fagforeninger, religiøse bevægelser og politiske partier i  

 fjernsyn og i radiovirksomhed, som indgår i den samlede public  

 service-virksomhed.
Om baggrunden for bestemmelsen henvises til indholdet af  

 afsnit 2.7.2.3 i de almindelige bemærkninger.
Til § 84 For så vidt angår fjernsynsprogrammer er der  

 tale om en videreførelse af en gældende regel (§ 73,  

 stk. 6), og der er ikke tilsigtet ændringer heri.
 Med hensyn til radioudsendelser er der i realiteten i det  

 foreslåede stk. 2 tale om en liberalisering af den hidtil  

 gældende retstilstand, idet det nu tillades, at nyheds- og  

 aktualitetsprogrammer kan sponsoreres, hvis radio-programmet ikke  

 indgår i den samlede public service-virksomhed.
Til § 85 Der er i alt væsentligt tale om en  

 videreførelse af en gældende regel (§ 73,  

 stk. 8), og der er ikke tilsigtet ændringer heri.
Til § 86 Der er tale om videreførelse af gældende  

 bestemmelser (§ 73 a), og der er ikke tilsigtet  

 indholdsmæssige ændringer.
Til § 87 Der er tale om videreførelse af gældende  

 regler (§ 73 d), og der er ikke tilsigtet indholdsmæssige  

 ændringer.
Til § 88 Der er tale om videreførelse af en gældende  

 regel (§ 73 e), og der er ikke tilsigtet indholdsmæssige  

 ændringer.
Til § 89 Der er tale om videreførelse af en gældende  

 regel (§ 74), og der er ikke tilsigtet indholdsmæssige  

 ændringer.
Til § 90 Der er tale om videreførelse af gældende  

 regler (§ 75), og der er ikke tilsigtet indholdsmæssige  

 ændringer.
Til § 91 Der er tale om videreførelse af en gældende  

 regel (§ 75 a), og der er ikke tilsigtet indholdsmæssige  

 ændringer.
Til § 92 Forslaget til § 92 er delvis nyt.
Anvendelse af radiofrekvenser med henblik på  

 udøvelse af programvirksomhed forudsætter tilladelse udstedt af  

 IT- og Telestyrelsen i henhold til lov om radiofrekvenser.
I henhold til  

 radiofrekvensloven forudsætter udstedelse af en frekvenstilladelse til  

 radio- og tv-formål, at ansøgeren har adgang til at udøve  

 programvirksomhed efter radio- og fjernsynsloven.
Frekvenstilladelsen  

 bortfalder, såfremt denne adgang bortfalder eller inddrages  

 tidsubegrænset.
IT- og Telestyrelsen kan i henhold til radiofrekvensloven  

 for tilladelser til radio- og tv-formål efter forhandling med  

 kulturministeren anvende de såkaldte frekvensadministrative metoder,  

 jf. frekvenslovens  §§ 21-25, hvilket blandt andet kan  

 indebære inddragelse af allerede udstedte frekvenstilladelser.
Som  

 hovedregel er tilladelsesindehaverne i givet fald sikret 1 års  

 varsel.
En frekvenstilladelse i henhold til radiofrekvensloven  

 bortfalder, hvis tilladelsesindehaveren træder i likvidation eller  

 kommer under konkurs.
Endvidere kan IT- og Telestyrelsen tilbagekalde en  

 tilladelse, hvis tilladelsesindehaveren groft og gentagne gange  

 overtræder frekvensloven eller de i medfør heraf fastsatte  

 regler og vilkår for tilladelsen, herunder ikke betaler forfaldne  

 frekvensafgifter, jf. frekvenslovens § 48.
Medens en tilladelsesindehaver i henhold til radio- og  

 fjernsynsloven således ikke kan være i besiddelse af en  

 frekvenstilladelse til radio- og tv-formål i henhold til  

 radiofrekvensloven, kan den modsatte situation i princippet være til  

 stede, eksempelvis såfremt IT- og Telestyrelsen har gennemført  

 en omlægning af frekvensanvendelsen, og det ikke har været muligt  

 at tilvejebringe erstatningsfrekvenser til alle eksisterende radio- og  

 tv-stationer omfattet af omlægningen.
I sådanne tilfælde  

 vil radio- og tv-stationer, hvis frekvenstilladelse er inddraget,  

 således være indehaver af en programtilladelse i henhold til  

 radio- og fjernsynsloven, som i praksis ikke kan udnyttes.
Med henblik  

 på at undgå sådanne situationer foreslås det, at  

 kulturministeren kan beslutte, at sådanne programtilladelser bortfalder  

 på det tidspunkt, hvor frekvenstilladelsen henholdsvis inddrages,  

 bortfalder eller tilbagekaldes.
Stk. 2 er en videreførelse og udbygning  

 af § 49, stk. 1, i den gældende lov.
Efter  

 bestemmelsen kunne de lokale nævn ved udstedelse af programtilladelse  

 fastsætte en frist, inden for hvilken tilladelsesindehaveren skal have  

 opnået tilladelse til radiospredning efter radiokommunikationsloven (nu  

 lov om radiofrekvenser). Den gældende bestemmelse vedrører  

 imidlertid alene lokal programvirksomhed.
I forbindelse med nyredigeringen af  

 loven har ministeriet fundet det rigtigst dels at flytte bestemmelsen til den  

 nye § 92, dels at give Radio- og tv-nævnet tilsvarende  

 kompetence i forbindelse med udstedelse af programtilladelse efter  

 lovforslagets kapitel 8.
Til § 93 Bestemmelsens stk. 1 fastslår,  

 hvornår der kan fastsættes straf i form af bøde.
Med  

 hensyn til hvilket gerningsindhold der skal være opfyldt, henvises til  

 bemærkningerne til den enkelte bestemmelser.
 Den foreslåede stk. 2 indeholder  

 hjemmelen for i hvilke forskrifter, der kan fastsættes straf af  

 bøde for overtrædelse af reglerne.
Til § 94 Der er tale om videreførelse af en gældende  

 regel (§ 76 a), og der er ikke tilsigtet indholdsmæssige  

 ændringer.
Til § 95 Det foreslås i stk. 1, at loven  

 træder i kraft den 1. januar 2003, og i stk. 2, at  

 hovedloven om radio- og fjernsynsvirksomhed fra 1992 med senere  

 ændringer ophæves.
Sager om ansøgninger om tilladelser til  

 programvirksomhed, der verserer på tidspunktet for lovens  

 ikrafttræden, skal færdigbehandles efter reglerne i denne lov  

 eller bestemmelser fastsat efter loven.
Tilsvarende skal klagesager om  

 afgørelser om afslag på ansøgninger om tilladelse til  

 programvirksomhed, der er truffet før lovens ikrafttræden,  

 færdigbehandles efter reglerne i denne lov eller bestemmelser fastsat  

 efter loven.
 Andre verserende sager for de lokale nævn eller for  

 Radio- og tv-nævnet   eksempelvis reklame- og sponsorsager samt  

 klagesager på lokalradio- og tv-området om afgørelser om  

 inddragelse af programvirksomhed, der er truffet af lokale nævn  

 før lovens ikrafttræden   færdigbehandles efter reglerne i  

 den hidtidige lov om radio- og fjernsynsvirksomhed eller bestemmelser fastsat  

 efter denne lov.
 Det foreslås i stk. 3, at de regler om  

 placering og omfang af den i lovens § 54, stk. 1, nr.  

 4, nævnte sendetid, som kulturministeren fastsætter i  

 medfør af lovens § 54, stk. 4, finder anvendelse på  

 tilladelser, der er udstedt med virkning fra den 1. januar 2003 og  

 senere.
Bestemmelsen tager sigte på tilladelser til  

 ikke-kommercielle stationer (og kommuner, hvis tilladelse er begrænset  

 efter forslagets § 56), som udløber pr. 31. december 2002, og som  

 i perioden frem til lovens ikrafttræden måtte blive fornyet af de  

 lokale nævn med virkning fra den 1. januar 2003 og senere, jf.  

 § 49, stk. 1, i den hidtidige lov om radio- og fjernsynsvirksomhed.  

 Formålet med bestemmelsen er at præcisere, at vilkår om  

 placering og omfang af sendetid i disse fornyede tilladelser fastsættes  

 i overensstemmelse med de af kulturministeren fastsatte regler herom.
For  

 så vidt angår indholdet af disse regler henvises til  

 bemærkningerne til forslagets § 54. Det er hensigten, at  

 disse regler i lighed med loven skal træde i kraft den 1. januar  

 2003.
Til § 96 Der er tale om videreførelse af en gældende  

 bestemmelse (§ 78), og der er ikke tilsigtet  

 indholdsmæssige ændringer.
Til § 97 Der er knyttet et større antal  

 bekendtgørelser til lov om radio- og fjernsynsvirksomhed, og det  

 foreslås, at disse forbliver i kraft, indtil de ophæves eller  

 afløses af regler udstedt efter denne nye lov.
Til § 98 Efter de gældende regler udstedes en tilladelse til  

 lokal radio- og tv-programvirksomhed af de lokale radio- og  

 fjernsynsnævn for en bestemt periode, der maksimalt kan være 5  

 år for radio og 7 år for fjernsyn.
Tilladelser til  

 lokal-tv-stationer, som deltager i networking-samarbejde, udstedes dog for en  

 periode af 7 år.
Fornyelse af tilladelserne kan ske ved periodens  

 udløb.
 De gældende regler om tilladelsesperiodernes  

 længde på lokal radio- og tv-området foreslås  

 videreført i lovforslagets § 60.
 Det foreslås imidlertid, at det i  

 overgangsbestemmelserne fastsættes, at programtilladelser i henhold til  

 lovens kapitel 9, som er udstedt efter 1. januar 2003, uanset bestemmelsen i  

§ 60, ikke kan række ud over den 2. marts 2004, samt at  

 kulturministeren kan fastsætte regler om fravigelse heraf.
Baggrunden for den foreslåede ordning er det  

 forhold, at det i medieaftalen er besluttet at nedsætte en  

 arbejdsgruppe vedrørende den fremtidige lokalradio- og -tv-ordning.  

 Som omtalt i de almindelige bemærkninger skal arbejdsgruppen i den  

 forbindelse blandt andet se på behovet for justeringer af  

 nævnsstrukturen, mulighederne for etablering af en to-lags-struktur  

 på radioområdet samt de ikke-kommercielle stationers forhold  

 herunder alternative distributionsformer.
Arbejdsgruppen skal i forbindelse  

 med overvejelserne om nævnsstrukturen bl.a. vurdere fordele og ulemper  

 ved centraliseret tildeling af tilladelser til lokal-tv.
Det er hensigten, at  

 partierne bag medieaftalen på grundlag af arbejdsgruppens rapport tager  

 stilling til udformningen af en fremtidig lokalradio- og tv-ordning.
Der  

 sigtes mod, at en eventuel nyordning på lokal-tv-området kan  

 træde i kraft den 3. marts 2004, dvs. når DRs midlertidige  

 rådighed over en række lokal-tv-frekvenser ophører.
Indtil  

 der på grundlag af arbejdsgruppens rapport er taget politisk stilling  

 til en eventuel nyordning på lokal radio- og tv-området, kan der  

 ifølge medieaftalen alene udstedes midlertidige  

 programtilladelser.
Der kan på den baggrund blive tale om omfattende  

 ændringer af rammerne for udøvelse af lokal radio- og  

 tv-virksomhed, herunder af den administrative struktur.
Med henblik på  

 at sikre, at en evt. nyordning på området kan træde i kraft  

 så hurtigt som muligt, er der behov for en bestemmelse, hvorefter der i  

 perioden indtil der er taget politisk stilling til arbejdsgruppens rapport,  

 alene udstedes tilladelser af kortere varighed end efter de almindelige  

 regler.
Tidspunktet for disse tilladelsers udløb kan mest  

 hensigtsmæssigt fastsættes til den 2. marts 2004, jf.  

 ovenfor.
Det kan imidlertid ikke udelukkes, at arbejdet med  

 udarbejdelsen af forslag til nyordningen eller den politiske stillingtagen  

 hertil kan blive forsinket.
Det foreslås derfor, at kulturministeren  

 får adgang til i givet fald at fastsætte regler om fravigelse af  

 lovforslagets § 98, stk. 1 om at tilladelser, der udstedes  

 efter lovens ikrafttræden, ikke kan række ud over den 2. marts  

 2004.
Kulturministeren kan i den forbindelse forlænge de  

 tilladelser, der er udstedt i medfør af § 98, stk. 1.  

 Efter omstændighederne kan der blive tale om forlængelse af alle  

 sådanne tilladelser eller særlige kategorier af tilladelser,  

 eksempelvis såfremt det besluttes, at en nyordning på  

 lokalradio-området skal træde i kraft på et andet tidspunkt  

 end nyordningen på lokal-tv-området.
Endvidere kan ministeren  

 fastsætte regler om varigheden af tilladelser, som udstedes efter den i  

stk. 1 nævnte frist, såfremt der ikke er  

 gennemført en nyordning af lokal radio- og tv-området på  

 dette tidspunkt   eksempelvis ved at forlænge den i stk. 1  

 nævnte tidsfrist.
Til § 99 Bestemmelsens stk. 1 har til formål at  

 fastslå, at de tilladelser til programvirksomhed, der er meddelt  

 på tidspunktet for lovens ikrafttræden, skal forblive i kraft  

 efter lovens ikrafttræden.
Som følge af dereguleringen på  

 en række områder er der dog behov for, at vilkår i  

 sådanne tilladelser, der er mere restriktive end de nye regler  

 tilsiger, kan lempes.
I bestemmelsens stk. 2 foreslås det  

 derfor, at kulturministeren kan fastsætte regler om lempelse af  

 vilkår i tilladelser, der er meddelt på tidspunktet for lovens  

 ikrafttræden.
Bemyndigelsen tænkes anvendt til at fastsætte  

 regler om lempelse af de vilkår i de på tidspunktet for lovens  

 ikrafttræden meddelte tilladelser, der er mere restriktive end de nye  

 regler tilsiger, således at disse vilkår kommer til at svare til  

 de nye mere lempelige krav på området.
Et af de områder,  

 hvor der foreslås gennemført en deregulering, er lokal- radio og  

 tv-området.
For så vidt angår dette område, er de nye  

 mere lempelige krav omtalt ovenfor under afsnit 2.6.2. i de almindelige  

 bemærkninger.
Det fremgår heraf, at der navnlig vil kunne blive  

 tale om lempelse af vilkår om opfyldelse af de hidtidige geografiske og  

 organisatoriske krav, der har haft til formål at sikre, at lokal  

 programvirksomhed udøves af selvstændige, lokale selskaber,  

 foreninger eller lign., samt vilkår, der særligt relaterer sig  

 til det hidtidige forbud mod networking og de dermed forbundne hidtidige  

 begrænsninger vedrørende sådant samarbejde.
Til § 100 Som en direkte følge af medieaftalens tekst om, at  

 det skal være muligt at udsende reklamer for ikke-receptpligtig medicin  

 i fjernsynet foreslås det, at det gældende forbud mod reklame for  

 lægemidler i fjernsynet ophæves.
Dette betyder, at der i fjernsyn  

 kan udsendes reklamer efter de almindelige regler herom i lov om  

 lægemidler, og at det således bliver muligt at udsende reklamer  

 for ikke-receptpligtig medicin.
Til § 101 Der er tale om konsekvensrettelser som følge af de  

 foreslåede bestemmelser om henholdsvis distribution af lyd- og  

 billedprogrammer ved hjælp af jordbaserede digitale tv-sendenet og  

 etablering af en registreringsordning vedrørende visse former for  

 programvirksomhed.
Bestemmelsen foreslås formuleret på en  

 måde, så den dækker såvel digitale tv-sendenet som  

 digitale radio-sendenet.
I forbindelse med udstedelse af tilladelser til  

 jordbaserede digitale sendenet (radio såvel som tv) kan tilladelsen  

 efter lov om radio- og fjernsynsvirksomhed udstedes til en distributør  

 af programmerne (en multipleksoperatør) og således ikke til  

 selve programudbyderen (radio- eller tv-stationen), sådan som det er  

 tilfældet for de jordbaserede analoge sendenet.
Det betyder, at det  

 efter frekvensloven kan være distributøren af programmerne  

 (multipleksoperatøren), der skal have udstedt den tilsvarende  

 frekvenstilladelse.
Efter de foreslåede bestemmelser i lov om radio- og  

 fjernsynsvirksomhed kan man have opnået rettigheder på tre  

 forskellige måder, der alle er ligestillede i forhold til  

 frekvensloven.
Rettigheden kan bero på en anmeldelser til Radio- og  

 tv-nævnet, sådan som det er tilfældet med f.eks.  

 satellit-tv.
Endvidere kan rettigheden bero på en adgang givet direkte  

 i lov om radio- og fjernsynsvirksomhed, sådan som det er  

 tilfældet for DR og TV 2/DANMARK.
Endelig kan rettigheden bero på  

 udstedelse af en tilladelse i medfør af lov om radio- og  

 fjernsynsvirksomhed, sådan som det er tilfældet med f.eks. lokal  

 radio og tv.
 Det er fortsat bestemmelsens formål at sikre, at det  

 er en forudsætning for at IT- og Telestyrelsen kan udstede en  

 tilladelse med henblik på et bestemt radio- eller tv-formål efter  

 frekvensloven, at ansøgeren allerede har adgang, registreret adgang  

 eller tilladelse efter lov om radio- og fjernsynsvirksomhed til det samme  

 radio- og tv-formål.
Bilag 1 3. juni 2002 Mediepolitisk aftale for 2002-2006 Der er enighed mellem regeringen og Dansk Folkeparti om  

 følgende:
Indledning Målet med medieaftalen er at sikre danskerne konkurrencedygtige  

 radio- og tv-stationer, som kan levere programmer og tjenester af høj  

 kvalitet.
Der er på den ene side et behov for at styrke public service  

 og dermed dansk sprog og kultur og på den anden side et behov for at  

 skabe de bedst mulige betingelser for en robust privat, kommerciel  

 mediesektor.
Udgangspunktet for mediepolitikken er informations- og  

 ytringsfriheden, mediernes selvstændighed og uafhængighed samt  

 mangfoldighed og alsidighed.
De elektroniske medier er   på linie med  

 dagbladene   en uundværlig del af den demokratiske debat.
Public service-stationerne skal være pålidelige  

 informationskilder med de krav, det stiller til journalistisk etik og  

 objektivitet.
Seere og lyttere skal have tillid til, at medierne gør  

 sig den yderste anstrengelse for at bringe korrekte informationer og alsidige  

 vurderinger.
Den stigende globalisering af mediemarkedet og den teknologiske udvikling  

 gør det tvingende nødvendigt, at de danske elektroniske medier  

 får bedre konkurrencevilkår.
Dette forudsætter, at Danmark  

   ligesom andre lande   skelner klart mellem public service og kommercielle  

 medier og sikrer fair konkurrence mellem dem.
Der tages nu de indledende  

 skridt til en privatisering af TV 2, og reklamereglerne liberaliseres.
Samtidig skal DRs og TV 2s public service-forpligtelser  

 forenkles, men til gengæld gøres mere præcise, så  

 seere og lyttere bedre kan se, hvad de kan forvente for licenspengene.  

 Målet er, at public service-stationerne skal være de bedste inden  

 for nyhedsdækning, oplysning, undervisning og dansk kunst og kultur,  

 herunder skuespil og film.
Særligt for DR gælder det, at  

 programvirksomheden skal være præget af uddybende dækning  

 af såvel dansk som udenlandsk nyhedsstof, af folkeoplysende programmer  

 om samfundsvæsentlige emner, samt af egentlige undervisningsprogrammer,  

 der kan tilbyde seerne og lytterne et supplement til de kundskaber, de har  

 fået bl.a. i folkeskolen og gennem folkeoplysningen.
Public service  

 skal stå for kvalitet snarere end kvantitet, hvilket bl.a.  

 indebærer, at jagten på lytter- og seertal aldrig må  

 være det afgørende.
I det nye medielandskab vil der blive plads til flere kanaler, både  

 radio og tv.
Der skal på et kommercielt grundlag søges opbygget  

 et digitalt sendernet, så alle danske husstande får adgang til  

 digitalt tv og dermed til flere programmer og helt nye tjenester.
Kun ved at  

 udnytte de jordbaserede sendemuligheder kan vi sikre, at hele befolkningen  

 kan blive en del af netværkssamfundet, og samtidig skaber vi en sund  

 konkurrence mellem de forskellige tv-platforme til gavn for forbrugerne.  

 Desuden vil det blive muligt at etablere flere helt eller delvis  

 landsdækkende radiokanaler.
Som et vigtigt led i regelforenklingen vil de lokale radio- og  

 tv-stationer få langt friere forhold end i dag.
De resterende forbud  

 mod networking ophæves, og kravet om lokal tilknytning fjernes,  

 så de kommercielle lokalstationer får bedre økonomiske  

 muligheder for at betjene deres brugere.
Samtidig opretholdes  

 støtteordningen for de ikke-kommercielle stationer, så de  

 fortsat kan bidrage til det kulturelle og politiske liv i  

 lokalområderne.
DR Reglerne for udpegning af DRs bestyrelse ændres fra 1.  

 januar 2003, således at 6 medlemmer udpeges af Folketinget, 3 medlemmer  

 (herunder formanden) udpeges af ministeren og 1 medlem udpeges af de  

 fastansatte medarbejdere i DR.
Bestyrelsen skal søges sammensat,  

 så den samlede bestyrelse repræsenterer mediemæssig,  

 kulturel, ledelsesmæssig og erhvervsmæssig indsigt.
Det skal  

 præciseres, at bestyrelsen har det overordnede programansvar, herunder  

 ansvar for opfyldelsen af public service-kontrakten, jf. nedenfor, og  

 efterlevelse af de krav, der heri generelt stilles til bl.a. saglighed,  

 upartiskhed og objektivitet.
Det er fortsat ikke tanken, at DRs  

 bestyrelse skal have kompetence i forbindelse med den daglige  

 programvirksomhed eller mulighed for at blande sig i enkeltprogrammer.
Der indgås en »public service-kontrakt« mellem DR og regeringen for  

 aftaleperioden om udfyldelsen af public service-forpligtelserne, som  

 opretholdes på det hidtidige niveau.
Public service-kontrakten vil  

 eksempelvis indeholde bestemmelser om bidrag til dansk filmproduktion,  

 herunder spillefilm, kort- og dokumentarfilm samt novellefilm, samt om  

 DRs orkestre og kor.
Det vil i kontrakten blive fastsat, at DR skal  

 udlægge 21 pct. af produktionen til uafhængige producenter; denne  

 andel skal opnås i løbet af aftaleperioden, men skal dog  

 være mindst 15 % i år 2003. Beregningsgrundlaget er DRs  

 udgifter til tv-programformål (fratrukket nyheder og sport). Endvidere  

 skal kontrakten fastsætte antallet af sendemuligheder, som DR  

 råder over til public service-programvirksomhed.
Forpligtelsen til at  

 styrke handicappedes adgang til public service-tilbuddene ved at udnytte nye  

 teknologier, herunder til tekstning eller lignende af dansk-sprogede  

 programmer, vil blive videreført.
Endelig er det tanken i kontrakten  

 at fastsætte krav om dialog med befolkningen, herunder lytter- og  

 seerorganisationerne, vedrørende opfyldelsen af public  

 service-forpligtelserne.
Den nærmere udformning af kontrakten  

 drøftes med aftalepartierne.
Kravene om udarbejdelse af public  

 service-budget og aflæggelse af public service-regnskab ophæves,  

 men erstattes af krav om, at DR årligt udarbejder en redegørelse  

 om opfyldelsen af public service-kontrakten.
TV 2 TV 2s landsdækkende virksomhed   TV 2/DANMARK   skal  

 omdannes til et statsligt aktieselskab med henblik på privatisering  

 så hurtigt som muligt i aftaleperioden.
TV 2s regionale  

 virksomheder bibeholder deres status som selvejende institutioner.
Det lægges ved omdannelsen af TV 2/DANMARK til aktieselskab til  

 grund, at TV 2/DANMARK fortsat vil kunne gøre brug af de hidtil  

 benyttede analoge UHF-sendemuligheder, og at de regionale TV 2-virksomheder  

 fortsat skal sende regionale programmer i »vinduer« på TV 2s  

 sendeflade.
Sendetiden og placeringen heraf vil blive fastsat i de kommende  

 public service-kontrakter, jf. nedenfor.
Der forventes ikke ændringer i  

 forhold til den nuværende placering af den regionale sendetid.
Det lægges endvidere til grund, at de regionale virksomheder  

 fremover vil få direkte andel i licensprovenuet med henblik på  

 udsendelse af regionale programmer.
Hermed gøres de regionale TV  

 2-virksomheder økonomisk uafhængige af TV 2/DANMARK.
De  

 regionale TV 2-virksomheders stærke nyhedsdækning er en  

 væsentlig del af public service-virksomheden.
Der indgås kontrakt  

 med hver enkelt regional virksomhed om virksomhedens public  

 service-forpligtelse, som årligt følges op af en  

 redegørelse om opfyldelsen af public service-kontrakten, jf. ovenfor  

 om DR.
De regionale virksomheder kan herudover på  

 konkurrencemæssige vilkår udøve anden virksomhed, herunder  

 levere programmer, indslag mv. til den landsdækkende virksomhed.
De  

 regionale TV 2-virksomheder har fortsat ikke adgang til at udøve anden  

 programvirksomhed.
 TV 2/DANMARK oppebærer samtlige reklameindtægter forbundet med  

 udsendelsesvirksomheden   herunder indtægter fra regionalt reklamesalg,  

 der også fremover forudsættes varetaget af TV 2/DANMARK.
Endelig lægges det til grund, at TV 2 fortsat skal have public  

 service-forpligtelser svarende til de forpligtelser, der gælder i dag  

 med undtagelse af on-line-virksomhed og programmer til snævre  

 målgrupper.
De generelle public service-forpligtelser for TV 2 A/S  

 gælder nyheds- og aktualitetsområdet.
Herudover skal der  

 gælde specifikke forpligtelser i forhold til børneprogrammer,  

 dansk sprog, dansk tv-drama og film mv.
Det er fortsat tanken, at TV 2 i  

 programudbuddet skal tilstræbe kvalitet, alsidighed og mangfoldighed  

 samt at der ved programlægningen skal lægges afgørende  

 vægt på hensynet til informations- og ytringsfriheden.
TV  

 2s fremtidige public service-forpligtelser vil blive udformet på  

 en sådan måde, at medlemskabet af EBU kan opretholdes.
Der  

 indgås kontrakt om udfyldelsen af public service-forpligtelserne, jf.  

 ovenfor om DR.
Krav om udarbejdelse af public service-budget og  

 aflæggelse af public service-regnskab ophæves, jf. ovenfor om  

 DR.
 De nærmere vilkår for omdannelsen af TV 2/DANMARK til  

 aktieselskab   herunder public service-forpligtelserne   vil blive fastsat  

 efter drøftelse med aftalepartierne, når der er  

 gennemført et udredningsarbejde med henblik på tilvejebringelse  

 af bl.a. det økonomiske grundlag for en omdannelse.
 Det vil være en vigtig forudsætning for privatisering af TV  

 2/DANMARK, at det kan sandsynliggøres, at et privatiseret selskab vil  

 være i stand til at leve op til public service-forpligtelserne.
 I vedtægterne for TV 2 A/S indsættes en  

 »tilbagekøbsklausul«, der kan udnyttes, såfremt den kommende  

 private ejer af TV 2 ønsker at videresælge selskabet.
 Aftalepartierne er enige om at opfordre de regionale TV 2-virksomheder til  

 at undersøge mulighederne for at etablere en regionalt baseret  

 tv-kanal i forbindelse med indførelsen af jordbaseret, digitalt tv i  

 Danmark.
Udbud af landsdækkende og regionale radiosendemuligheder Den femte FM-radiokanal1)  udbydes til et kommercielt  

 radioforetagende.
Der er knyttet DAB-kapacitet til kanalen.2)  Der vil blive stillet krav om  

 nyhedsudsendelser, herunder at der sendes nyheder fra hele landet, samt at  

 sendefladen ikke regionaliseres.
Yderligere public service-krav kan  

 fastsættes efter drøftelse med aftalepartierne.
Den sjette FM-radiokanal3)  

  udbydes til et kommercielt radioforetagende.
Der knyttes DAB-kapacitet  

 til kanalen.4)  Der er  

 ingen programmæssige forpligtelser knyttet til denne kanal.
De eksisterende, ledige mellembølge-sendemuligheder udbydes samlet  

 til et kommercielt radioforetagende.
Der er ingen programmæssige  

 forpligtelser knyttet til disse sendemuligheder.
TV 2/DANMARK er ikke udelukket fra at byde på de nye  

 radiosendemuligheder.
Det forudsættes, at driften i givet fald sker  

 på konkurrencemæssige vilkår.
 Udbud tilrettelægges og gennemføres af Radio og  

 tv-nævnet efter retningslinier fastsat af kulturministeren.  

 Retningslinierne drøftes med aftalepartierne.
Lokal radio- og tv De eksisterende begrænsninger vedrørende networking  

 ophæves.
De lokale nævn kan ikke   med mindre afgørende  

 lokale hensyn taler imod   nægte en lokal radio- eller tv-station  

 adgang til at deltage i netværkssamarbejde.
 De lokale nævn har fortsat mulighed for at prioritere lokal  

 nyhedsformidling.
 Hvor det er muligt for enkelte, konkrete FM-radio- eller  

 tv-sendemuligheders vedkommende umiddelbart at øge sendestyrken, skal  

 der gives adgang hertil, men det er ikke muligt generelt at øge  

 sendestyrken, så længe der pågår  

 nabolandskoordinering af nye frekvensplaner.
 Det gældende forbud mod, at erhvervsvirksomheder kan have  

 bestemmende indflydelse i selskaber, som har tilladelse til lokal  

 programvirksomhed, ophæves.
 Det gældende forbud mod, at samme person kan indgå i ledelsen  

 af mere end én lokal radio- og tv-station, ophæves.
 Kravet om, at et flertal af bestyrelsens medlemmer i selskaber mv., som  

 har tilladelse til lokal programvirksomhed, skal have bopæl i det  

 lokale område, ophæves.
Tilskudsordningen til ikke-kommercielt lokal radio og tv  

 videreføres.
Beløbsrammen fremgår af bilaget.
Der  

 gennemføres forsøg med decentralisering af forvaltningen af  

 ordningen til enkelte lokale nævn.
Tilskudsordningen til  

 medieskoletjenestevirksomhed videreføres ikke som selvstændig  

 ordning, men anvendelsesområdet for tilskudsordningen til  

 ikke-kommercielt lokal radio og tv udvides til også at omfatte dette  

 formål.
Der nedsættes en arbejdsgruppe vedrørende den fremtidige  

 lokalradio- og -tv-ordning.
I den forbindelse skal blandt andet behovet for  

 justeringer af nævnsstrukturen, mulighederne for etablering af en  

 to-lags-struktur på radioområdet og  

 græsrods-tv-stationernes forhold   herunder alternative  

 distributionsformer   overvejes nærmere.
Arbejdsgruppen skal i  

 forbindelse med overvejelserne om nævnsstrukturen bl.a. vurdere fordele  

 og ulemper ved centraliseret tildeling af tilladelser til lokal-tv.
På  

 grundlag af arbejdsgruppens rapport tager aftalepartierne stilling til  

 udformningen af en fremtidig lokalradio- og -tv-ordning.
Der sigtes mod, at  

 en evt. nyordning på lokal-tv-området kan træde i kraft den  

 3. marts 2004, dvs. når DRs midlertidige rådighed over en  

 række lokal-tv-frekvenser ophører.
 Indtil der på grundlag af arbejdsgruppens rapport er taget politisk  

 stilling til en evt. nyordning på lokal radio- og tv-området, kan  

 der alene udstedes midlertidige programtilladelser.
Lokal tv Kravet om, at kommercielle lokal-tv-stationer (de tidligere  

 networking-stationer) dagligt skal sende mindst 1 times lokale nyheds- eller  

 aktualitetsudsendelser, nedsættes til ½ time.
Programstof fra andre  

 networking-stationer i samme amtskommune eller i nabo-amtskommuner kan  

 indgå i opgørelsen af den nævnte halve time.
 »Græsrods-vinduerne« flyttes fra de nuværende placeringer til  

 dagtimerne før kl. 15, dvs. svarende til placeringen på de  

 lokal-tv-sendemuligheder, der midlertidigt er stillet til rådighed for  

 DR med henblik på udsendelse af DR 2. Hvor det er muligt, skal dette  

 også gælde for allerede udstedte programtilladelser.
Jordbaseret, digitalt tv Aftalepartierne finder det væsentligt, at der etableres en  

 jordbaseret digital tv-platform med henblik på at skabe grundlaget for, at hele den danske befolkning kan få  

 adgang til et øget tv-tilbud og nye digitale tv-tjenester at øge konkurrencen på markedet for distribution af tv  

 mv. ved etablering af yderligere en digital tv-platform som supplement til de  

 eksisterende digitale satellit- og kabel-tv-platforme at muliggøre et snarligt stop for analog udsendelse af tv og  

 hermed frigøre værdifulde frekvensressourcer til tv-formål  

 eller evt. andre formål.
 Der gennemføres et udbud af jordbaserede, digitale  

 tv-sendemuligheder (»multipleks«) med henblik på, at der på  

 grundlag af en auktion efterfølgende udstedes tilladelse til en  

 »gatekeeper« (multipleksoperatør), som på  

 forretningsmæssige vilkår skal drive en jordbaseret, digital  

 tv-platform.
 Den nærmere tilrettelæggelse af udbuddet tager udgangspunkt i  

 følgende overordnede sigtelinier:
at hverken operatører af en anden digital tv-platform på  

 det danske marked eller programforetagender med dominerende indflydelse  

 på det danske marked for udbud af tv-programmer må have  

 dominerende indflydelse i gatekeeper-funktionen, hvilket skyldes  

 konkurrencehensyn at de danske public service tv-stationer   DR og TV 2   skal sikres  

 en passende plads på den jordbaserede, digitale tv-platform, herunder  

 sikres mulighed for udsendelse af hver 2 digitale tv-kanaler at gatekeeperen   under hensyntagen til den til rådighed  

 værende kapacitet   skal tilbyde alle broadcastere adgang til den  

 jordbaserede, digitale tv-platform på fair, rimelige og  

 ikke-diskriminerende vilkår i overensstemmelse med EUs regler  

 herfor at gatekeeperen   under hensyntagen til, at der er tale om  

 sendemuligheder forbeholdt digitalt tv   gives videst mulige rammer  

 for selv at sammensætte og »pakke« udbuddet af programmer og nye  

 digitale tjenester.
De enkelte programleverandører til platformen  

 udøver deres programvirksomhed på basis af tilladelse eller  

 registrering (dansk eller anden EU-tilladelse) at udsendelse af de digitale programmer og tjenester kan ske  

 krypteret.
Det gælder også de programmer og tjenester, der er en  

 del af DRs og TV 2s public service-virksomhed, idet seerne skal  

 kunne modtage en »pakke« bestående af kun public service-programmerne  

 uden nogen form for betaling af gebyr at der for at fremme et åbent og horisontalt marked for  

 tv-tjenester og tv-modtageudstyr skal benyttes åbne standarder,  

 vedtaget af et anerkendt standardiseringsinstitut.
Etableringen og driften af en jordbaseret, digital tv-platform, herunder  

 opbygningen af et digitalt sendenet, forudsættes at ske på et  

 fuldt forretningsmæssigt grundlag.
Der vil således ikke blive  

 anvendt offentlige midler til formålet ud over DRs og TV 2s  

 betaling for distribution af deres public service-programmer og -tjenester.  

 DR og TV 2 kan herudover på konkurrencemæssige vilkår  

 indgå aftale med »gatekeeperen« om levering af ydelser til  

 platformen.
Der etableres en styregruppe med deltagelse af Kulturministeriet,  

 Finansministeriet, Videnskabsministeriet samt Økonomi- og  

 Erhvervsministeriet, der   på basis af en  

 interessetilkendegivelsesrunde   koordinerer det videre arbejde med  

 fastlæggelsen af de overordnede retningslinier for udbuddet, som  

 forestås af Radio og tv-nævnet.
På basis af et forslag fra  

 styregruppen fastsætter kulturministeren   efter nærmere  

 drøftelse med aftalepartierne   retningslinierne for Radio og  

 tv-nævnets udbud og efterfølgende udstedelse af tilladelse.
Styregruppen vil bl.a. overveje en række andre relevante parametre,  

 herunder ikke mindst længden af tilladelsesperioden og tidspunktet for  

 ophør af analog udsendelsesvirksomhed, ud fra et ønske om at  

 tilvejebringe et økonomisk bæredygtigt grundlag for en kommende  

 »gatekeeper«.
Som udgangspunkt vil det blive lagt til grund, at udsendelse af  

 analogt tv ophører inden udgangen af 2007.
Reklame- og sponsorområdet Reklame- og sponsorreglerne skal liberaliseres og så vidt muligt  

 svare til minimumsreglerne i EU-direktivet »tv uden grænser«; dog skal  

 der ikke være adgang til at afbryde tv-programmer med reklamer  

 (»breaks«)   bortset fra naturlige pauser i sports-programmer.
 Forbuddet mod »breaks« tages op til vurdering, når jordbaseret,  

 digitalt tv påbegyndes.
Der skal i forbindelse med gennemførelsen af liberaliseringen af  

 reklamereglerne særligt tages hensyn til beskyttelsen af børn.  

 Dette hensyn betyder bl.a., at det skal sikres, at børn og unge ikke  

 vildledes af reklamer, og at der skal fastsættes regler om børn  

 og unges medvirken i reklamer.
Hensynet betyder endvidere, at reklamer  

 vedrørende alkohol, håndkøbsmedicin og kosttilskud ikke  

 må placeres omkring børne- og ungdomsudsendelser.
 Det gældende forbud mod reklamer for økonomiske  

 interessegrupper, såsom erhvervsorganisationer og fagforeninger, eller  

 for religiøse eller politiske anskuelser, i tv opretholdes.
 Det gældende forbud mod reklamer i kabelfødt  

 programvirksomhed ophæves.
Frekvensforhold Der skal foretages en uafhængig undersøgelse af  

 grundlaget for en evt. replanlægning af frekvensanvendelsen i  

 FM-båndet i Danmark svarende til den replanlægning, som for tiden  

 søges gennemført i Holland.
I første omgang  

 gennemføres en konsulentundersøgelse af, hvilke erfaringer, der  

 kan samles fra den hollandske replanlægning.
Arbejdet koordineres af en  

 tværministeriel styregruppe med deltagelse af Kulturministeriet,  

 Videnskabsministeriet og andre relevante myndigheder.
Når resultatet af  

 undersøgelsen foreligger, tager aftalepartierne stilling til, om der  

 skal iværksættes yderligere initiativer.
Replanlægningen  

 vil i givet fald tage udgangspunkt i at styrke sendemulighederne for  

 eksisterende og kommende lokalradioer i Danmark.
Andet Radio og tv-nævnet får   efter nedlæggelsen af  

 Public Service Rådet   til opgave at gennemgå DRs, TV  

 2/DANMARKs og de regionale TV 2-virksomheders årlige  

 redegørelser for opfyldelsen af public service-forpligtelserne, jf.  

 ovenfor om indgåelse af kontrakter herom, og at afgive udtalelser herom  

 til kulturministeren.
 På områder, hvor der ikke er mangel på  

 frekvensressourcer, eksempelvis på satellit- og kabel-området,  

 erstattes de gældende krav om tilladelse til udøvelse af  

 programvirksomhed med krav om anmeldelse til den relevante myndighed, dvs.  

 Radio og tv-nævnet eller   for så vidt angår lokal  

 kabelfødt programvirksomhed   det lokale nævn.
Mulighederne for at smidiggøre og forenkle samspillet mellem  

 radio/tv-lovgivningen og frekvenslovgivningen skal undersøges  

 nærmere i samarbejde med Videnskabsministeriet.
Det skal i den  

 forbindelse overvejes at afskaffe det såkaldte  

 »dobbelt-tilladelsessystem«, dvs. krav om tilladelse i henhold til  

 såvel radio- og fjernsynsloven som frekvenslovgivningen for at kunne  

 udøve programvirksomhed.
Licens Licensen reguleres i årene 2003-2006 svarende til de forventede  

 pris- og lønstigninger.
Licensstigningerne i den tidligere medieaftale  

 for år 2003-2004 bortfalder således.
Licensen nedsættes i  

 forbindelse med privatiseringen af TV 2, jf. nedenfor.
 De gældende licenslempelser for økonomisk svagtstillede  

 folke- og invalidepensionister videreføres uændret.
 Fordelingen af licensprovenuet mellem DR, TV 2/DANMARK og de regionale TV  

 2-virksomheder samt andre formål fremgår af bilaget.
Arbejdet i den tidligere nedsatte arbejdsgruppe vedrørende den  

 fremtidige finansiering af DR og TV 2 videreføres med henblik på  

 stillingtagen til licensfinansieringens fremtid efter udløbet af  

 medieaftalen.
Arbejdsgruppen skal overveje fordele og ulemper ved blandt  

 andet opretholdelse af licenssystemet, finansiering over finansloven og  

 finansiering ved hjælp af abonnementsbetaling samt evt. kombinationer  

 heraf.
Afslutning De nødvendige ændringer af radio- og fjernsynsloven  

 gennemføres i folketingssamlingen 2002/2003.
 Aftalen gælder for perioden 3. juni 2002   31. december 2006.
 Der er enighed om, at såfremt udredningsarbejdet vedrørende  

 TV 2 sandsynliggør, at de public service-forpligtelser, som  

 fremgår af aftalen, kan opfyldes, træffer kulturministeren  

 afgørelse om privatisering.
 1)   Kanalens beregnede  

 teoretiske dækningsgrad er 78 pct. af befolkningen.
 2)   Jf. tillægsaftale  

 nr. 3 af 14. marts 2000 til medieaftalen for 1997-2000 om anvendelse af de  

 danske DAB-frekvensressourcer.
3)   Kanalens beregnede  

 teoretiske dækningsgrad er 37 pct. af befolkningen.
Mulighederne for at  

 øge dækningsgraden ved hjælp af SFN- og NSFN-teknik skal  

 undersøges nærmere.
 4)   Nemlig den kapacitet i  

 den landsdækkende DAB-blok, som i henhold til den i note 2 nævnte  

 tillægsaftale skulle udbydes til et kommercielt radioforetagende med  

 henblik på ibrugtagning, når de regionale sendernet er  

 etableret.
Bilag Licensen reguleres i aftaleperioden med følgende procenter:
 2002-2003:
2,4 % 2003-2004:
2,2 % 2004-2005:
2,0 % 2005-2006:
2,1 % hvilket svarer til den forventede almindelige pris- og  

 lønudvikling.
 Licenssatserne fastsættes på den baggrund i aftaleperioden som  

 angivet nedenfor (2002 medtaget som reference):
 Kr.
2002 2003 2004 2005 2006 Farve-tv 1.029 1.054 1.077 1.099 1.122 S/h tv 662 678 693 707 721 Radio 152 156 159 162 166 Note: De anførte beløb er incl. moms og  

 udgør halvårlig afgift for husstande og helårlig afgift  

 for erhverv og institutioner.
 Det forventede samlede licensprovenu vil blive fordelt på  

 følgende måde:
Mio. kr. excl. moms 2002 2003 2004 2005 2006 Samlet licensprovenu 3.404 3.525 3.620 3.695 3.775 Fordeling:
 Lokal radio/tv produktion mv.
38 40 40 40 40 TV 2s regionale virksomheder 370 375 385 390 DR 2.794 2.920 2.985 3.050 3.125 TV 2/DANMARK 572 195 220 220 220 Note: 2002 er medtaget som reference.
Der er i øvrigt  

 ved fastsættelsen af licensprovenuet til de regionale TV 2-virksomheder  

 bl.a. taget højde for, at TV 2/Bornholm sidestilles med de  

 øvrige regionale virksomheder i økonomisk henseende.
Et eventuelt merprovenu i forhold til det forventede licensprovenu vil  

 blive disponeret af kulturministeren, jf. radio- og fjernsynslovens  

 § 61, stk. 1, efter drøftelse med aftalepartierne.
Et  

 eventuelt mindreprovenu vil indebære en reduktion af  

 licenstilførslen til DR.
I forbindelse med fordelingen af licensprovenuet er der taget højde  

 for, at det er hensigten at fastsætte i public service-kontrakterne med  

 DR og TV 2, at deres engagement i dansk filmproduktion, herunder spillefilm,  

 kort- og dokumentarfilm samt novellefilm, skal øges fra de  

 nuværende ca. 40 mio. kr. årligt for hvert foretagende til ca. 60  

 mio. kr. årligt (gennemsnit over aftaleperioden). Af de 60 mio. kr.  

 skal gennemsnitligt anvendes 35 mio. kr. på egentlige spillefilm og 7  

 mio. kr. på kort- og dokumentarfilm.
Krav til antallet af produktioner  

 mv. vil blive fastsat i public service-kontrakterne.
 Der er endvidere taget højde for, at DR og TV 2 i public  

 service-kontrakterne vil få visse forpligtelser i forhold til dansk  

 programproduktion og udvikling af digitale programmer.
Licensen til TV 2/DANMARK fastsættes som udgangspunkt til 195 mio.  

 kr. i 2003 og 220 mio. kr. i 2004 og frem.
Det er i den forbindelse bl.a.  

 forudsat, at DR fremover alene finansierer driften af DR Licens.
Dette vil  

 komme til at fremgå af DRs public service-kontrakt, jf. ovenfor.  

 I forbindelse med fastlæggelsen af de nærmere vilkår for  

 omdannelsen af TV 2/DANMARK til aktieselskab vil der blive taget stilling  

 til, hvor hurtigt licensen til TV 2/DANMARK skal aftrappes, idet det  

 lægges til grund, at stationen efter privatisering ikke længere  

 skal modtage licens.
Aftrapningen vil komme licensbetalerne til gode i form  

 af nedsættelse af licensen i forhold til de ovenfor fastsatte  

 satser.
 Provenuet fra udbud af de kommende jordbaserede sendemuligheder (den femte  

 og den sjette FM-radiokanal, DAB samt digitalt tv) og provenuet fra  

 privatisering af TV 2/DANMARK anvendes til afdrag på  

 statsgælden.
 TV 2 fritages for renter og får henstand for afdrag på  

 etableringslånet på ca. 490 mio. kr. og driftslånet  

 på ca. 37 mio. kr., indtil der er truffet endelig beslutning om  

 vilkårene for omdannelse af institutionen til statsligt  

 aktieselskab.
Bilag 2 17. september 2002 Tillægsaftale til mediepolitisk aftale for  

 2002-2006 af 3. juni 2002 - udlægning af produktion fra DR Der er enighed mellem aftalepartierne om følgende:
Kravet til DR om udlægning af produktion til uafhængige  

 producenter fastlægges i kroner frem for i procent.
Beløbet  

 fastlægges til 125 mio.kr. i 2003, stigende til 170 mio.kr. i 2006. Ved  

 fastlæggelsen af beløbene er der taget højde for, at de  

 gennemsnitlig 60 mio.kr. årligt, som DR forudsættes at anvende  

 på dansk filmproduktion, medregnes som udlægning.
Dansk  

 filmproduktion skal i denne sammenhæng forstås som al produktion  

 af fiktions- og dokumentarprogrammer udført hos uafhængige  

 filmproducenter, herunder spillefilm, kort- og dokumentarfilm, tv-serier  

 mv.
Der ændres ikke ved medieaftalens forudsætning om, at der af  

 de 60 mio.kr. årligt skal anvendes gennemsnitlig 35 mio.kr. på  

 egentlige spillefilm og 7 mio.kr. på kort- og dokumentarfilm.
En  

 nærmere præcisering af DRs (og TV 2s) forpligtelser i  

 forhold til dansk film, herunder antallet af produktioner, som stationerne  

 skal være engageret i, vil ske i public service-kontrakterne.
Lovbekendtgørelse nr. 701 af 15. juli 2001 Bekendtgørelse af lov om radio- og  

 fjernsynsvirksomhed Herved bekendtgøres lov om radio- og fjernsynsvirksomhed, jf.  

 lovbekendtgørelse nr. 203 af 22. marts 2001 med de ændringer der  

 følger af lov nr. 474 af 7. juni 2001.
Kapitel 1 Ret til at sprede programmer § 1. Følgende har ret til at sprede lyd- og  

 billedprogrammer som angivet i § 2:
 1)	DR, jf. kapitel 3.
 2)	TV 2, jf. kapitel 3.
 3)	Foretagender, der efter kapitel 5 har fået tilladelse til  

 programvirksomhed ved hjælp af satellit eller ved hjælp af  

 kabelanlæg til områder, der går ud over ét lokalt  

 område, jf. kapitel 6. Spredningen skal ske i overensstemmelse med  

 tilladelsen.
 4)	Foretagender, der efter kapitel 5 a har fået tilladelse til at  

 udøve landsdækkende og regional jordbaseret programvirksomhed.  

 Spredningen skal ske i overensstemmelse med tilladelsen.
5)	Selskaber, foreninger og lign. samt kommuner, der efter kapitel 6  

 har fået tilladelse til programvirksomhed inden for et lokalt  

 område.
Spredningen skal ske i overensstemmelse med  

 tilladelsen.
Stk. 2. Kulturministeren kan i særlige tilfælde  

 give tilladelse til, at andre end de i stk. 1 nævnte foretagender  

 ud fra sikkerhedsmæssige hensyn kan sprede lydprogrammer i  

 større trafikanlæg.
Kulturministeren kan fastsætte  

 nærmere regler for denne programvirksomhed.
Spredningen skal ske i  

 overensstemmelse med tilladelsen.
§ 2. Retten til spredning af lyd- og billedprogrammer efter  

 § 1 omfatter udøvelse af programvirksomhed med henblik  

 på 1)	udsendelse af programmer til almenheden ved hjælp af  

 radioanlæg og 2)	fordeling ved hjælp af fællesantenneanlæg af  

 programmer, som ikke tillige udsendes som nævnt i nr. 1.
 Stk. 2. Ved fællesantenneanlæg forstås i  

 denne lov fællesantenneanlæg og andre kabelanlæg til  

 fordeling af lyd- og billedprogrammer til lokaler, som anvendes til privat  

 beboelse.
Kapitel 2 Fordeling af programmer i  

 fællesantenneanlæg § 3. Fordeling i fællesantenneanlæg af danske og  

 udenlandske lyd- og billedprogrammer, der modtages direkte ved hjælp af  

 antenne eller fremføres til anlægget ved hjælp af  

 kabelanlæg, må kun ske uden ændringer og samtidig med, at  

 udsendelsen eller fremføringen sker.
 Stk. 2. Tekstning og lign. samt tidsforskudt fordeling kan dog  

 ske, hvis det pågældende radio- eller fjernsynsforetagende har  

 givet samtykke.
Stk. 3. Fremføring i de offentlige telenet af lokale  

 programmer må kun ske inden for det område, som tilladelsen til  

 programvirksomhed omfatter.
Fremføring af lokale programmer, der  

 spredes ved hjælp af radioanlæg, må dog tillige ske til de  

 kommuner, der grænser op til tilladelsens område, og til  

 kommuner, der grænser op til disse kommuner.
§ 4. Det påhviler ejere af  

 fællesantenneanlæg at sikre, at der i anlægget sker en  

 fordeling af de lyd- og billedprogrammer, der spredes ved hjælp af  

 radioanlæg af DR og TV 2 i medfør af § 6 b, herunder de  

 regionale programmer, der er bestemt til modtagning i det  

 pågældende område.
Tilsvarende gælder programmer  

 på den fjerde radiokanal, jf. § 6 c.
Digitale programmer fra DR og  

 TV 2 skal alene fordeles, såfremt der fordeles andre digitale  

 programmer i anlægget.
 Stk. 2. Det er ikke tilladt i fællesantenneanlæg  

 at konvertere de i stk. 1, 3. pkt., nævnte digitale programmer,  

 medmindre der samtidig finder en digital fordeling sted af de samme  

 programmer.
 Stk. 3. Hvis anlægget indeholder mere end 8 kanaler,  

 skal der tillige stilles én kanal til rådighed for lokale  

 fjernsynsprogrammer, der spredes i det pågældende område i  

 henhold til tilladelse efter kapitel 6.
Stk. 4. Såfremt fordelingen af programmer i  

 anlægget sker i programpakker, 1)	skal samtlige pakker indeholde de programmer, der er omfattet af  

 stk. 1, 3 og 6, og 2)	der skal være mulighed for alene at købe en pakke, som  

 enten alene indeholder de i stk. 1, 3 og 6 nævnte programmer eller  

 som alene indeholder disse programmer og andre programmer, for hvilke der  

 betales en så begrænset pris, at prisen for disse supplerende  

 programmer alene udgør en begrænset del af den samlede pris for  

 programpakken.
 Stk. 5. Digital tv-forsøgsvirksomhed er ikke omfattet  

 af forpligtelsen i stk. 1.
 Stk. 6. Kulturministeren fastsætter nærmere regler  

 om, i hvilket omfang der skal ske fordeling i fællesantenneanlæg  

 af programmer på den femte radiokanal, jf. § 6 d.
§ 5. (Ophævet) § 5a.
Forskningsministeren fastsætter forskrifter om  

 adgang til anvendelse af dekodere i fællesantenneanlæg, der  

 omsætter krypterede signaler til tv-signaler, der umiddelbart kan  

 gengives af tv-apparater.
I forskrifterne kan der fastsættes regler om  

 følgende forhold:
 1)	Programudbyderes adgang til at benytte et fælles  

 dekodersystem, som anvendes i fællesantenneanlægget.
 2)	Programudbyderes adgang til at anvende egen dekoder.
 3)	Programudbyderes adgang til at afregne direkte med brugerne.
 4)	Gebyrer til dækning af de udgifter, som er forbundet med  

 administrationen af § 5 a, herunder de i medfør heraf fastsatte  

 bestemmelser.
§ 5 b.
Telestyrelsen fører tilsyn med overholdelse af  

 § 4 og forskrifter udstedt i medfør af § 5 a.
Telestyrelsen  

 kan i forbindelse med tilsynet meddele påbud til ejere af  

 fællesantenneanlæg om overholdelse af § 4 og forskrifter  

 udstedt i medfør af § 5 a.
Afgørelser vedrørende  

 § 4 kan ikke indbringes for anden administrativ myndighed.
 Stk. 2. Forskningsministeren kan ikke, ud over hvad der  

 følger af bestemmelserne i lov om Telestyrelsen, give Telestyrelsen  

 tjenestebefaling om styrelsens varetagelse af myndighedsopgaver  

 vedrørende konkrete sager, om behandling og afgørelse af  

 enkeltsager, om Telestyrelsens udstedelse af administrative forskrifter  

 på områder, hvor Telestyrelsen er bemyndiget hertil, eller om  

 Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i  

 medfør heraf.
 Stk. 3. Forskningsministeren kan ikke dispensere fra  

 administrative forskrifter udstedt af ministeren i medfør af denne  

 lov.
§ 5 c. (Ophævet) § 5 d.
For Teleklagenævnet, der er oprettet i  

 medfør af lov om konkurrenceforhold og samtrafik i telesektoren, kan  

 indbringes klager over Telestyrelsens afgørelser truffet i  

 medfør af denne lovs § 5 a.
§ 6. (Ophævet) Kapitel 3 Public service-virksomhed m.v.
§ 6 a.
Den samlede public service-virksomhed skal via  

 fjernsyn, radio og Internet eller lign. sikre den danske befolkning et bredt  

 udbud af programmer og tjenester omfattende nyhedsformidling, oplysning,  

 undervisning, kunst og underholdning.
Der skal i udbuddet tilstræbes  

 kvalitet, alsidighed og mangfoldighed.
Ved programlægningen skal der  

 lægges afgørende vægt på hensynet til informations-  

 og ytringsfriheden.
Ved informationsformidlingen skal der lægges  

 vægt på saglighed og upartiskhed.
Udsendelsesvirksomheden skal  

 sikre befolkningen adgang til væsentlig samfundsinformation og debat.  

 Der skal endvidere lægges særlig vægt på dansk sprog  

 og dansk kultur.
Udsendelsesvirksomheden skal endvidere afspejle bredden i  

 produktionen af kunst og kultur og give programtilbud, som reflekterer  

 mangfoldigheden af kulturinteresser i det danske samfund.
 Stk. 2. Public service-virksomhed udøves af DR og TV 2.  

 Endvidere indgår programvirksomheden på den fjerde og  

 nyhedsdækningen på den femte radiokanal, jf. §§ 6 c og 6 d,  

 i den samlede public service-virksomhed.
 Stk. 3. DRs public service-virksomhed finansieres gennem  

 DRs andel af licensafgifterne samt andre indtægter, jf. § 8,  

 stk. 2. TV 2s public service-virksomhed finansieres gennem TV  

 2s andel af licensafgifterne, gennem indtægter ved reklamering i  

 TV 2 samt gennem andre indtægter, jf. § 30, stk. 1.
DRs og TV 2s public service-virksomhed § 6 b.
DR og TV 2 skal udøve public service-virksomhed  

 over for hele befolkningen efter de i § 6 a, stk. 1, nævnte  

 principper.
 Stk. 2. Programmer, hvortil der ydes tilskud, kan indgå  

 i public service-programvirksomheden efter reglerne i kapitel 8. DR og TV 2  

 påser, at reglerne om tilskud til programmer overholdes.
 Stk. 3. Kulturministeren fastsætter nærmere regler  

 om DRs og TV 2s public service-forpligtelser, herunder om  

 udarbejdelse af public service-budget og public service-regnskab.
 Stk. 4. Kulturministeren fastsætter en vedtægt for  

 henholdsvis DR og TV 2.
 Stk. 5. DR skal udsende kortbølgeprogrammer til  

 udlandet.
 Stk. 6. TV 2 skal producere nyheds- og aktualitetsudsendelser.  

 Øvrige programmer tilvejebringes fortrinsvis ved køb hos andre  

 producenter.
 Stk. 7. Ved programlægningen i de regionale TV  

 2-virksomheder, jf. § 21, skal der endvidere lægges vægt  

 på tilknytning til regionen.
 Stk. 8. Reklamer kan indgå i TV 2s virksomhed  

 efter reglerne i kapitel 8. TV 2 påser, at reglerne overholdes.
Public service-virksomhed på den fjerde og den  

 femte radiokanal § 6 c.
Den fjerde radiokanal skal være en nuanceret  

 public service-orienteret kanal med klassisk musik   suppleret med  

 præsentation af rytmisk musik, jazz og dansk musik   kulturprogrammer,  

 samfunds- og debatprogrammer m.v.
§ 6 d.
Programvirksomheden på den femte radiokanal skal  

 omfatte public service-nyhedsdækning.
Tilladelse til denne  

 programvirksomhed kan ikke meddeles til DR.
DRs og TV 2s anden virksomhed § 6 e.
DR og den landsdækkende TV 2-virksomhed kan  

 udøve anden programvirksomhed i medfør af tilladelse efter  

 kapitel 5.
Stk. 2. DR og den landsdækkende TV 2-virksomhed kan  

 udøve anden programvirksomhed ved hjælp af jordbaserede  

 sendernet.
Programvirksomhed ved hjælp af analoge sendernet kan finde  

 sted uden tilladelse, men skal udøves efter bestemmelserne i kapitel 5  

 a og regler udstedt i medfør heraf om programvirksomhedens indhold.  

 Programvirksomhed ved hjælp af digitale sendernet kan kun finde sted  

 med tilladelse fra Radio og tv-nævnet efter kapitel 5 a.
 Stk. 3. DR og TV 2 kan udøve anden virksomhed, herunder  

 teletjenestevirksomhed i tilknytning til programvirksomheden, med henblik  

 på udnyttelse af institutionernes tekniske udstyr, særlige  

 sagkundskab m.v.
 Stk. 4. DR og TV 2 kan oprette nye selskaber eller indskyde  

 kapital i eksisterende selskaber med henblik på at udøve anden  

 virksomhed, herunder programvirksomhed, eller med henblik på at  

 indgå i samarbejde om medierelaterede aktiviteter med andre  

 virksomheder.
Stk. 5. DRs og TV 2s anden virksomhed, jf.  

 stk. 1-4, skal foregå på konkurrencemæssige  

 vilkår.
Kulturministeren fastsætter nærmere regler for den  

 regnskabsmæssige adskillelse mellem public service-virksomheden og  

 anden virksomhed.
§ 7. (Ophævet) Kapitel 4 DRs organisation m.v.
 § 8. DR er en selvstændig offentlig institution.
Stk. 2. DRs virksomhed finansieres gennem DRs  

 andel af licensafgifterne samt gennem indtægter ved salg af programmer  

 og andre ydelser, tilskud, udbytte, overskudsandele m.v.
DR kan ikke  

 oppebære reklameindtægter fra programvirksomheden og public  

 service-aktiviteter på Internettet.
Stk. 3. DR kan optage lån på almindelige  

 markedsvilkår til finansiering af institutionens investeringer,  

 forudsat at den samlede lånoptagelse ikke overstiger 4 pct. af  

 indtægterne ifølge seneste regnskab.
Lånoptagelse  

 herudover skal godkendes af kulturministeren.
§ 9. DR ledes af en bestyrelse på 13 medlemmer, som  

 beskikkes af kulturministeren.
Kulturministeren udpeger 3 medlemmer (herunder  

 formanden), og Folketinget udpeger 8 medlemmer.
De fastansatte medarbejdere i  

 DR udpeger 2 medlemmer samt suppleanter herfor.
Bestyrelsen skal søges  

 sammensat, så den samlede bestyrelse repræsenterer  

 mediemæssig, kulturel, ledelsesmæssig og erhvervsmæssig  

 indsigt.
 Stk. 2. I tilfælde af udtræden udpeges et nyt  

 medlem for den resterende del af beskikkelsesperioden.
 Stk. 3. Medlemmer af Folketinget kan ikke være medlemmer  

 af bestyrelsen.
 Stk. 4. Beskikkelserne gælder for 4 år.
§ 10. Bestyrelsen er DRs øverste ledelse og har  

 det overordnede ansvar for, at de bestemmelser for institutionens virksomhed,  

 der er fastsat i loven, overholdes.
Bestyrelsen fastsætter de  

 almindelige retningslinjer for DRs virksomhed og ansætter  

 generaldirektøren og øvrige medlemmer af DRs  

 direktion.
 Stk. 2. DRs afgørelser i sager, der  

 vedrører institutionens virksomhed, kan ikke indbringes for anden  

 administrativ myndighed, jf. dog § 16, stk. 2.
 Stk. 3. DRs afgørelser i sager om god presseskik  

 og om genmæle kan dog indbringes for Pressenævnet efter reglerne  

 i medieansvarslovens kapitel 5-7.
 § 11. Generaldirektøren har det daglige programansvar  

 og varetager den daglige administrative og økonomiske ledelse af DR.  

 Det personale, som ikke ansættes af bestyrelsen, jf. § 10,  

 stk. 1, ansættes af generaldirektøren.
 § 12. Kulturministeren nedsætter et programråd.  

 Medlemmerne beskikkes for en periode på 4 år.
Stk. 2. Programrådet er et rådgivende organ, der  

 skal drøfte DRs programvirksomhed, og som kan afgive udtalelse  

 herom til bestyrelse og direktion.
Endvidere kan programrådet afgive  

 udtalelse om public service-regnskabet til Public Service Rådet.
 Stk. 3. Nærmere regler om rådets  

 sammensætning og virksomhed fastsættes i vedtægten for  

 DR.
§ 13. For hver af DRs regionale programvirksomheder  

 nedsættes et programråd efter regler, der fastsættes af det  

 eller de amtsråd, som regionalradioens programvirksomhed  

 vedrører.
Programrådet er et rådgivende organ, som har til  

 opgave at følge DRs regionale programvirksomhed, og som kan  

 fremkomme med synspunkter herom og om programvirksomheden i øvrigt  

 over for det programråd, der er nævnt i § 12. Medlemmerne  

 beskikkes for en periode på 4 år.
 Stk. 2. Nærmere regler for de regionale programråd  

 fastsættes i vedtægten for DR.
§ 14. Bestyrelsen fastsætter for hvert år  

 budgettet for DRs virksomhed.
Budgettet tilsendes kulturministeren og  

 Folketinget til orientering.
Stk. 2. Institutionens regnskab udarbejdes af bestyrelsen og  

 direktionen og revideres af Rigsrevisionen.
Regnskabet for det enkelte  

 år forelægges med revisionens bemærkninger kulturministeren  

 til godkendelse og tilsendes derefter Folketinget til orientering.
§ 15. (Ophævet) § 16. Der kan stilles midler til rådighed af statskassen  

 til dækning af udgifterne ved dele af DRs virksomhed.
Aftale om  

 vilkårene herfor træffes mellem kulturministeren, bestyrelsen og  

 den minister, hvis forretningsområde berøres af den  

 pågældende del af virksomheden.
 Stk. 2. Ved en aftale efter stk. 1 kan bestemmelserne i  

 § 10, stk. 2, og § 11 fraviges.
§ 17. Kulturministeren kan efter forhandling med  

 finansministeren stille en statsgaranti til sikring af opfyldelsen af de  

 pensionsforpligtelser, der påhviler Pensionskassen for  

 Tjenestemænd i DR.
Tilsvarende gælder DRs forpligtelser til  

 at yde ikke-pensionssikret personale en løbende livsvarig  

 understøttelse som supplement til den sociale pension.
 TV 2s organisation m.v.
§ 18. (Ophævet) § 19. TV 2 er en selvejende institution.
Stk. 2. TV 2 ledes af en bestyrelse på 12 medlemmer (den  

 centrale bestyrelse), som beskikkes af kulturministeren.
Kulturministeren  

 udpeger 8 medlemmer (herunder formanden), der tilsammen skal  

 repræsentere mediemæssig, kulturel, ledelsesmæssig og  

 erhvervsmæssig indsigt.
De regionale bestyrelser, jf. § 22,  

 stk. 1, udpeger i fællesskab 2 medlemmer.
De fastansatte  

 medarbejdere i den landsdækkende virksomhed udpeger 1 medlem samt  

 suppleant herfor, og de fastansatte medarbejdere i de regionale virksomheder  

 udpeger i fællesskab 1 medlem samt suppleant herfor.
 Stk. 3. I tilfælde af udtræden udpeges et nyt  

 medlem for den resterende del af beskikkelsesperioden.
 Stk. 4. Medlemmer af Folketinget kan ikke være medlemmer  

 af bestyrelsen.
 Stk. 5. Beskikkelserne gælder for 4 år.
 § 20. Den centrale bestyrelse har den overordnede ledelse af  

 TV 2-virksomheden, hvor den ikke udtrykkeligt er henlagt til andre, og  

 fastsætter de almindelige retningslinjer for TV 2-virksomheden.
 Stk. 2. Bestyrelsen træffer beslutning om  

 indgåelse og opsigelse af kollektive overenskomster for TV 2s  

 fastansatte medarbejdere.
 Stk. 3. Bestyrelsen ansætter den administrerende  

 direktør og andre medlemmer af direktionen for den landsdækkende  

 virksomhed.
Stk. 4. Den administrerende direktør har det daglige  

 programansvar og varetager den daglige administrative og økonomiske  

 ledelse vedrørende den landsdækkende virksomhed.
Den  

 administrerende direktør ansætter virksomhedens personale.
 § 21. TV 2 består foruden af den landsdækkende  

 virksomhed af 8 regionale virksomheder, hvortil der er knyttet et  

 repræsentantskab, der er sammensat med en alsidig repræsentation  

 for det regionale kultur- og samfundsliv.
 Stk. 2. Kulturministeren kan i særlige tilfælde  

 godkende oprettelse af nye regionale virksomheder.
§ 22. Den overordnede ledelse af den enkelte regionale  

 virksomhed varetages af en bestyrelse på 5-7 medlemmer (den regionale  

 bestyrelse). De fastansatte medarbejdere ved den regionale virksomhed  

 vælger 1 medlem samt suppleant herfor, mens de øvrige medlemmer  

 vælges af repræsentantskabet.
Bestyrelsen vælger selv sin  

 formand.
 Stk. 2. Medlemmer af Folketinget, amtsråd og  

 kommunalbestyrelser kan ikke være medlemmer af bestyrelsen.
Stk. 3. Bestyrelsen vælges for 4 år.
I  

 tilfælde af udtræden vælges et nyt bestyrelsesmedlem for  

 den resterende del af valgperioden.
 Stk. 4. Bestyrelsen ansætter direktøren for den  

 regionale virksomhed.
Stk. 5. Direktøren for den regionale virksomhed har det  

 daglige programansvar og varetager den daglige administrative og  

 økonomiske ledelse af den regionale virksomhed.
Direktøren  

 ansætter virksomhedens personale.
§ 23. (Ophævet) § 24. Den centrale bestyrelse fastsætter for hvert  

 år budgettet for den landsdækkende virksomhed, herunder tildeling  

 af midler til hver enkelt af TV 2s regionale virksomheder.
 Stk. 2. Regnskabet for den landsdækkende virksomhed  

 udarbejdes af bestyrelsen og direktionen og revideres af Rigsrevisionen.  

 Regnskabet for det enkelte år forelægges med revisionens  

 bemærkninger kulturministeren til godkendelse og tilsendes derefter til  

 Folketinget til orientering.
 Stk. 3. Beretninger og reviderede regnskaber for de regionale  

 virksomheder, jf. § 25, stk. 2, indsendes årligt til den  

 centrale bestyrelse.
Stk. 4. Bestyrelsen afgiver årligt til kulturministeren  

 beretning over den samlede TV 2-virksomhed.
Beretningen tilsendes Folketinget  

 til orientering.
 § 25. Bestyrelsen for en regional virksomhed fastsætter  

 årligt budgettet for virksomheden.
Stk. 2. Regnskabet for den regionale virksomhed udarbejdes af  

 bestyrelsen og direktionen og revideres af Rigsrevisionen.
For så vidt  

 angår TV Syd, revideres regnskabet dog af en statsautoriseret revisor.  

 Regnskabet for det enkelte år forelægges med revisionens  

 bemærkninger kulturministeren til godkendelse.
 § 26. Kulturministeren nedsætter et programråd.  

 Medlemmerne beskikkes for en periode på 4 år.
Stk. 2. Programrådet er et rådgivende organ, der  

 skal drøfte TV 2s programvirksomhed, og som kan afgive udtalelse  

 herom til den centrale bestyrelse og direktion.
Endvidere kan  

 programrådet afgive udtalelse om public service-regnskabet til Public  

 Service Rådet.
 Stk. 3. Ministeren fastsætter nærmere regler om  

 rådets sammensætning og virksomhed.
§ 27. Det regionale repræsentantskab er programråd  

 for den regionale virksomhed.
Programrådet er et rådgivende  

 organ, der skal drøfte virksomheden, og som kan afgive udtalelse herom  

 til bestyrelse og direktør.
 § 28. Den landsdækkende TV 2-virksomheds  

 afgørelser i sager, der vedrører institutionens virksomhed, kan  

 ikke indbringes for anden administrativ myndighed, jf. dog stk. 3.
 Stk. 2. De regionale virksomheders afgørelser i sager,  

 der vedrører disse institutioners virksomhed, kan ikke indbringes for  

 anden administrativ myndighed, jf. dog stk. 3.
 Stk. 3. I sager om god presseskik og om genmæle kan  

 afgørelser truffet af den TV 2-virksomhed, der er ansvarlig for  

 programmet, indbringes for Pressenævnet efter reglerne i  

 medieansvarslovens kapitel 5-7.
§ 29. (Ophævet) § 30. TV 2s samlede virksomhed finansieres gennem TV  

 2s andel af licensafgifterne og gennem indtægter ved reklamering  

 i TV 2 samt gennem indtægter ved salg af programmer og andre ydelser,  

 tilskud, udbytte, overskudsandele m.v.
 Stk. 2. Den landsdækkende virksomhed kan optage  

 lån på almindelige markedsvilkår til finansiering af  

 virksomhedens investeringer, forudsat at den samlede lånoptagelse ikke  

 overstiger 4 pct. af indtægterne ifølge seneste regnskab.  

 Lånoptagelse herudover skal godkendes af kulturministeren.
§§ 31-33. (Ophævet) Kapitel 4 a Radio og tv-nævnet § 33 a.
Kulturministeren nedsætter et nævn, Radio  

 og tv-nævnet, til varetagelse af en række opgaver m.v. på  

 radio- og tv-området, jf. § 33 b.
Ministeren orienterer et af  

 Folketinget nedsat udvalg om nedsættelsen af nævnet.
Stk. 2. Nævnet består af 7 medlemmer, der skal  

 repræsentere juridisk, økonomisk/administrativ,  

 erhvervsmæssig og mediemæssig/kulturel sagkundskab.
Nævnet  

 nedsættes for 4 år ad gangen.
Stk. 3. Ministeren fastsætter efter indhentet udtalelse  

 fra nævnet en forretningsorden for dette.
Det kan i forretningsordenen  

 fastsættes, at nævnet kan oprette underudvalg, som kan  

 træffe endelig afgørelse i sager på vegne af  

 nævnet.
 Stk. 4. Ministeren fastsætter regler om gebyrer for  

 tilladelser til programvirksomhed til dækning af de udgifter, der er  

 forbundet med Radio og tv-nævnets virksomhed.
§ 33 b.
Radio og tv-nævnet har følgende  

 overordnede opgaver:
1)	Behandle ansøgninger om tilladelse til programvirksomhed ved  

 hjælp af satellit eller ved hjælp af kabelanlæg til  

 områder, der går ud over ét lokalt område, at  

 udstede sådanne tilladelser og at føre tilsyn med  

 programvirksomheden, jf. lovens kapitel 5, 2)	behandle ansøgninger om tilladelse til landsdækkende og  

 regional programvirksomhed ved hjælp af jordbaserede sendemuligheder,  

 at udstede sådanne tilladelser og at føre tilsyn med  

 programvirksomheden, jf. lovens kapitel 5 a, 3)	træffe afgørelse m.v. i en række sager på  

 lokalradio- og tv-området, jf. § 33 d, 4)	træffe afgørelse m.v. i en række sager på  

 reklame- og sponsorområdet, jf. § 33 e, 5)	i tilfælde af uenighed mellem programforetagender, der  

 får rådighed over digital sendekapacitet, om forvaltningen af den  

 pågældende multipleks at træffe afgørelse i sagen,  

 medmindre parterne har aftalt en opmandsløsning, 6)	opkræve afgifter, jf. §§ 42 c og 60 a, og 7)	rådgive kulturministeren om radio- og  

 tv-spørgsmål.
 Stk. 2. Nævnets afgørelser efter stk. 1 kan  

 ikke indbringes for anden administrativ myndighed.
§ 33 c.
Radio og tv-nævnet kan afkræve en  

 tilladelses indehaver oplysninger om virksomhedens drift, for så vidt  

 angår tilladelser efter lovens kapitel 5 og 5 a.
Stk. 2. Nævnet træffer afgørelse  

 om 1)	påtale af overtrædelser af loven og bestemmelser fastsat  

 efter loven samt vilkår fastsat i forbindelse med udstedelse af  

 programtilladelsen og 2)	inddragelse eller bortfald af tilladelse til  

 programvirksomhed.
Stk. 3. Nævnet træffer endvidere afgørelse  

 i sager om DR's og TV 2's programvirksomhed udøvet ved hjælp af  

 jordbaserede sendernet i henhold til § 6 e, stk. 2, 2. pkt.  

 Nævnet kan i den forbindelse påtale overtrædelser af loven  

 og bestemmelser fastsat efter loven.
Nævnet kan endvidere kræve  

 programvirksomheden indstillet midlertidigt eller endeligt, hvis en  

 overtrædelse er grov eller overtrædelser er ofte gentagne.
§ 33 d.
Radio og tv-nævnet har følgende opgaver  

 på lokalradio- og tv-området:
1)	Nævnet træffer afgørelse i klagesager om lokale  

 nævns a)	afslag på ansøgning om tilladelse til lokal  

 programvirksomhed, jf. § 49, stk. 3, og b)	inddragelse af tilladelse til lokal programvirksomhed, jf.  

 § 55, stk. 4.
2)	Nævnet træffer afgørelse om en tilladelses  

 indehavers selvstændige udøvelse af programvirksomheden, jf.  

 § 50, hvis sagen a)	omfatter flere lokale områder eller b)	vedrører radio- eller fjernsynsforetagender, som  

 udøver programvirksomhed på et andet grundlag end en tilladelse  

 til lokal radio- eller fjernsynsvirksomhed.
 3)	Nævnet træffer afgørelse i sager om programmer,  

 der udsendes samtidig af flere tilladelseshavere eller udsendes i  

 medfør af et fast samarbejdsforhold med andre radio- og  

 fjernsynsforetagender om programvirksomheden, jf. § 50, stk. 4 og  

 5.
 4)	Nævnet fordeler tilskud til ikke-kommercielle lokale radio- og  

 tv-stationer, jf. § 60 b, samt tilskud til medieskoletjenestevirksomhed,  

 jf. § 60 c.
 5)	Nævnet godkender nedsættelse af fælles nævn  

 omfattende kommuner med tilsammen flere end 300.000 indbyggere, jf.  

 § 56, stk. 2.
 6)	Nævnet træffer efter forhandling med Telestyrelsen  

 afgørelse om fordelingen af sendestationer på lokale  

 områder under hensyn til de frekvensmæssige muligheder.
7)	Nævnet kan endvidere uanset § 57, stk. 2, på  

 eget initiativ tage en sag op til behandling.
Nævnet kan i den  

 forbindelse a)	pålægge et lokalt nævn at tage en ikke tidligere  

 behandlet sag op til afgørelse, b)	pålægge et lokalt nævn at tage en tidligere  

 behandlet sag op igen og c)	i særlige tilfælde selv træffe afgørelse i  

 sagen.
Såfremt der er tale om en sag, som tidligere har været  

 behandlet af et lokalt nævn, kan nævnet i påkommende  

 tilfælde træffe afgørelser, der er mere bebyrdende i  

 forhold til tilladelsens indehaver end den afgørelse, som det lokale  

 nævn måtte have truffet i sagen.
Stk. 2. Nævnet kan afkræve lokale nævn og  

 tilladelseshavere enhver oplysning, som er af betydning for nævnets  

 sager.
Nævnet kan fastsætte en frist for afgivelsen af  

 oplysninger.
§ 33 e.
Radio og tv-nævnet har følgende opgaver  

 vedrørende reklamer og tilskud til programmer:
1)	Nævnet træffer afgørelse om radio- og  

 fjernsynsreklamers indhold.
I sager om overholdelse af lov om  

 lægemidler indhenter nævnet forinden en udtalelse hos  

 Lægemiddelstyrelsen.
Nævnet kan påtale overtrædelser  

 af reglerne og kan pålægge TV 2 eller indehaveren af en  

 tilladelse til radio- eller fjernsynsvirksomhed at offentliggøre  

 afgørelsen.
Nævnet kan bestemme, på hvilken måde og  

 i hvilken form dette skal ske.
2)	Nævnet træffer afgørelse om genmæle over  

 for oplysninger af faktisk karakter, som er udsendt i reklameindslag.
Retten  

 til genmæle forudsætter, at oplysningerne er egnede til at  

 påføre nogen økonomisk eller anden skade af betydning, og  

 at deres rigtighed ikke er utvivlsom.
Nævnet kan pålægge TV  

 2 eller indehaveren af en tilladelse til radio- eller fjernsynsvirksomhed at  

 udsende et genmæle.
Nævnet kan træffe afgørelse om  

 genmælets indhold, form og plads.
 3)	Nævnet kan afgive udtalelser om overtrædelse af  

 § 64 samt i sager om overtrædelse af bestemmelser fastsat efter  

 § 73, stk. 8, om tilskyndelse til køb eller leje af  

 produkter eller tjenesteydelser.
Stk. 2. Kulturministeren kan beslutte at delegere andre  

 opgaver vedrørende reklamer og tilskud til programmer til Radio og  

 tv-nævnet.
Det kan i den forbindelse besluttes, at Radio og  

 tv-nævnets afgørelse i sådanne sager ikke kan indbringes  

 for anden administrativ myndighed.
Kapitel 5 Programvirksomhed ved hjælp af satellit eller ved  

 hjælp af kabelanlæg til områder, der går ud over  

 ét lokalt område § 34. Spredning af programmer ved hjælp af satellit  

 eller ved hjælp af fællesantenneanlæg i områder, der  

 går ud over ét lokalt område, jf. § 1, nr. 3, og  

 § 2, som foranstaltes af et radio- eller fjernsynsforetagende, der  

 hører under dansk myndighed, kan kun ske med tilladelse fra Radio og  

 tv-nævnet.
 Stk. 2. Udøvelse af programvirksomhed, som foranstaltes  

 af et fjernsynsforetagende, der ikke hører under nogen EF-medlemsstats  

 myndighed, og som er afhængig af brugen af en frekvens eller en  

 satellitkapacitet, som der fra dansk side er givet tilladelse til at benytte,  

 eller af en radioforbindelse fra Danmark til en satellit, kræver  

 ligeledes tilladelse efter stk. 1.
 Stk. 3. Stk. 2 finder dog ikke anvendelse på  

 fjernsynsforetagender, der hører under en EFTA-medlemsstats  

 myndighed.
 Stk. 4. Kulturministeren kan med henblik på at opfylde  

 Danmarks internationale forpligtelser fastsætte yderligere regler om,  

 at udøvelse af programvirksomhed, der foranstaltes af et  

 programforetagende, som i øvrigt har tilknytning til Danmark,  

 ligeledes kræver tilladelse efter stk. 1.
§ 35. (Ophævet) § 36. En ansøgning om tilladelse skal give et samlet  

 billede af den påtænkte virksomhed og sandsynliggøre, at  

 det fornødne økonomiske grundlag er til stede.
Oplysninger om  

 programplaner, ejerforhold og det økonomiske grundlag for den  

 påtænkte virksomhed skal være indeholdt i  

 ansøgningen.
 Stk. 2. Kulturministeren kan fastsætte nærmere  

 regler om ansøgninger og om udstedelsen af tilladelser.
 § 37. Kulturministeren fastsætter med hensyn til  

 fjernsynsvirksomhed regler om programvirksomheden, herunder regler om, i  

 hvilket omfang udsendelser af europæisk oprindelse skal indgå  

 heri, og regler med henblik på at tilgodese hensyn til børn og  

 unge.
 Stk. 2. Reklamer og programmer, hvortil der ydes tilskud, samt  

 programmer, for hvilke der er betalt for sendetid, kan indgå i  

 programvirksomheden efter reglerne i kapitel 8. Tilladelsens indehaver skal  

 påse, at reglerne om reklamer, tilskud til programmer og salg af  

 sendetid efter kapitel 8 overholdes.
 Stk. 3. Reklamer kan ikke indgå i programvirksomhed ved  

 hjælp af fællesantenneanlæg i områder, der går  

 ud over ét lokalt område.
 Stk. 4. Foretagender der udøver programvirksomhed efter  

 dette kapitel skal identificere sig ved afslutningen af hvert program.
§ 38. (Ophævet) § 39. En tilladelse kan inddrages, hvis indehaveren 1)	overtræder loven eller bestemmelser fastsat efter loven,  

 såfremt en overtrædelse er grov eller overtrædelser er ofte  

 gentagne, 2)	tilsidesætter § 73 d eller pålæg, der er  

 meddelt efter denne bestemmelse, eller 3)	tilsidesætter de vilkår, som programtilladelsen er  

 meddelt på.
 § 40. En tilladelse bortfalder, hvis den ikke er blevet  

 udnyttet i ét år.
 Stk. 2. Radio og tv-nævnet kan dispensere fra  

 stk. 1, såfremt særlige forhold gør sig  

 gældende.
§ 41. (Ophævet) § 42. (Ophævet) Kapitel 5 a Landsdækkende og regional jordbaseret  

 programvirksomhed med særlig tilladelse § 42 a.
Spredning af landsdækkende og regionale  

 programmer ved hjælp af jordbaserede sendernet, jf. § 1,  

 stk. 1, nr. 4, og § 2, kan kun ske med tilladelse fra Radio og  

 tv-nævnet.
Dette gælder dog ikke DRs og TV 2s public  

 servicevirksomhed efter § 6 b og anden virksomhed ved hjælp af  

 analoge sendernet efter § 6 e, stk. 2.
§ 42 b.
Tilladelse meddeles af Radio og tv-nævnet efter  

 udbud.
 Stk. 2. Nævnet kan i forbindelse med udstedelse af  

 tilladelser fastsætte vilkår for programvirksomheden m.v.
 Stk. 3. Kulturministeren fastsætter nærmere regler  

 om tilrettelæggelse og gennemførelse af udbudsforretninger i  

 henhold til stk. 1.
§ 42 c.
Udøvelse af programvirksomhed efter dette  

 kapitel kan betinges af betaling af koncessionsafgift.
 Stk. 2. Koncessionsafgiftens mindstestørrelse,  

 beregningsgrundlag og betalingsterminer skal fremgå af  

 udbudsmaterialet.
 Stk. 3. Kulturministeren fastsætter nærmere regler  

 for anvendelsen af koncessionsafgifter.
§ 42 d.
Bestemmelserne i § 36, § 37, stk. 1, 2  

 og 4, §§ 39 og 40 finder tilsvarende anvendelse for tilladelser efter  

 dette kapitel.
Kapitel 6 Lokal radio- og fjernsynsvirksomhed Tilladelse til programvirksomhed § 43. Spredning af programmer ved hjælp af  

 radioanlæg eller fællesantenneanlæg inden for et lokalt  

 område kan kun ske med tilladelse fra det nævn, der er omtalt i  

 § 56 (det lokale radio- og fjernsynsnævn).
 § 44. Tilladelse kan udstedes til selskaber, foreninger og  

 lign., hvis følgende betingelser er opfyldt:
 1)	I selskabet, foreningen el. lign. skal et flertal af bestyrelsens  

 medlemmer have bopæl i området.
 2)	Selskabet, foreningen el. lign. skal have lokal radio- eller  

 fjernsynsvirksomhed som eneste formål.
 3)	I selskabet, foreningen el. lign. må erhvervsvirksomheder,  

 bortset fra dagblade og distriktsblade, ikke have bestemmende indflydelse.  

 Tilladelse til selskaber m.v., hvori dagblade eller distriktsblade har  

 bestemmende indflydelse, forudsætter, at lokalradioen eller  

 -tv-stationen opfylder en funktion som forum for en bred lokal  

 debat.
 Stk. 2. Samme person kan ikke være medlem af bestyrelsen  

 for mere end én lokal radio, henholdsvis tv-station.
 Stk. 3. Samme person kan ikke være programansvarlig for  

 eller på anden måde deltage i den overordnede ledelse af  

 programvirksomheden på mere end én lokal radio, henholdsvis  

 tv-station.
Stk. 4. Såfremt selskabet, foreningen el. lign., foruden  

 at opfylde betingelserne i stk. 1-3, repræsenterer alsidige  

 erhvervs- og kulturinteresser i det lokale område, skal en  

 ansøgning om tilladelse til spredning af billedprogrammer ved  

 hjælp af radioanlæg imødekommes, hvis der findes en  

 ubenyttet sendemulighed (frekvens) i området.
Tilladelsen omfatter hele  

 sendetiden på den pågældende frekvens, jf. dog § 50 a,  

 stk. 1, nr. 3.
 Stk. 5. Kulturministeren fastsætter regler om  

 anvendelsen af sendemulighederne for lokal fjernsynsvirksomhed i  

 Københavns Kommune, Frederiksberg Kommune og Københavns Amt.  

 Der kan i den forbindelse fastsættes regler, der fraviger  

 § 45.
 Stk. 6. Tilladelse efter stk. 1 kan begrænses til  

 den sendetid, der er nævnt i § 50 a, stk. 1, nr. 3.
 Stk. 7. Indehavere af tilladelse til programvirksomhed efter  

 stk. 1 kan med godkendelse af det lokale radio- og fjernsynsnævn  

 overgå til de vilkår, der gælder for tilladelseshavere  

 efter stk. 4 eller stk. 6 for resten af den periode, hvori  

 tilladelsen er gældende.
§ 45. Kommuner har ret til at få en tilladelse som  

 nævnt i § 43, såfremt kommunens formål med  

 programvirksomheden alene vil være at stille produktions- og  

 sendefaciliteter til rådighed for interesserede borgere eller at  

 formidle kommunal information.
Tilladelsen kan begrænses til den  

 sendetid, der er nævnt i § 50 a, stk. 1, nr. 3.
 § 46. Det lokale nævn kan i særlige tilfælde  

 tillade, at programmer om enkeltstående begivenheder af lokal karakter  

 spredes i kortere perioder ved hjælp af fællesantenneanlæg  

 inden for det lokale område.
 Stk. 2. For tilladelser efter stk. 1 finder  

 bestemmelserne i §§ 50, stk. 1-3, 51, stk. 1 og 3, 52, 53 og  

 73 d anvendelse.
 § 47. Spredning af programmer ved hjælp af  

 fællesantenneanlæg kan uden tilladelse ske i anlæg, som  

 ikke omfatter mere end 25 tilslutninger i én bygning eller en gruppe  

 af nærliggende bygninger.
§ 48. I ansøgninger om tilladelse skal der gives en  

 beskrivelse af programvirksomheden, således at det lokale nævn  

 kan påse, at denne har tilknytning til det lokale område.
Ved  

 behandlingen af ansøgninger skal nævnet søge at sikre det  

 enkelte lokale område en samlet programvirksomhed af alsidig  

 karakter.
 Stk. 2. Kulturministeren kan fastsætte regler om  

 indholdet af ansøgninger.
§ 49. Tilladelse udstedes for en bestemt periode, der  

 maksimalt kan være 5 år for radio og 7 år for fjernsyn.  

 Tilladelser i henhold til § 44, stk. 4, udstedes dog for en periode  

 af 7 år.
Fornyelse af tilladelse kan ske ved periodens udløb.
En  

 tilladelse bortfalder ikke, fordi det område, som tilladelsen  

 vedrører, inden for tilladelsens gyldighedsperiode helt eller delvis  

 kommer til at henhøre under et andet lokalt nævn end det, som  

 har udstedt tilladelsen.
 Stk. 2. Nævnet kan i forbindelse med udstedelsen af en  

 tilladelse bl.a. stille vilkår om, at programvirksomheden udøves  

 i overensstemmelse med ansøgningen.
 Stk. 3. Nævnets afgørelse om afslag på en  

 ansøgning om tilladelse kan inden 4 uger fra meddelelsen om  

 afgørelsen af ansøgeren indbringes for Radio og  

 tv-nævnet.
 Stk. 4. Tilladelse til spredning af programmer ved hjælp  

 af radioanlæg er betinget af, at der inden for en fastsat frist, der  

 kan forlænges, foreligger tilladelse til radiospredning efter lov om  

 radiokommunikation.
 Stk. 5. Kulturministeren kan fastsætte regler om  

 udstedelsen af tilladelser.
Udøvelse af programvirksomhed § 50. Tilladelsens indehaver skal udøve  

 programvirksomheden selvstændigt.
Stk. 2. Programvirksomheden må ikke omfatte programmer,  

 der udsendes samtidig af andre radio- eller fjernsynsforetagender.
Det samme  

 gælder programmer, der udsendes med en ubetydelig tidsforskydning.  

 Programvirksomheden kan dog omfatte programmer, der udsendes samtidig af en  

 anden indehaver af en tilladelse til lokal programvirksomhed, hvis dette i  

 det enkelte tilfælde er særligt begrundet i lokale forhold.
 Stk. 3. Programvirksomheden må, uanset en eventuel  

 tidsforskydning, ikke omfatte programmer, der udsendes af andre radio- eller  

 fjernsynsforetagender i medfør af et fast samarbejdsforhold om  

 programvirksomheden, enten mellem stationer indbyrdes eller mellem stationer  

 og udenforstående foretagender.
 Stk. 4. For lokal fjernsynsvirksomhed, der udøves i  

 henhold til tilladelser udstedt efter § 44, stk. 4, gælder  

 bestemmelserne i stk. 2 og 3 ikke.
 Stk. 5. For lokal radiovirksomhed gælder bestemmelserne  

 i stk. 2 og 3 ikke nyheds- og aktualitetsudsendelser samt udsendelser i  

 tidsrummet mellem kl. 23 og kl. 6.
 Stk. 6. Kulturministeren kan fastsætte nærmere  

 regler om den del af programvirksomheden, der er omfattet af stk. 4 og  

 5.
§ 50 a.
Tv-stationer, der har tilladelse efter § 44,  

 stk. 4, skal 1)	daglig sende mindst 1 time lokalt producerede nyheds- og  

 aktualitetsprogrammer eller andre programmer med udgangspunkt i  

 lokalsamfundet, 2)	sørge for, at en væsentlig del af programmerne  

 derudover er dansksprogede eller produceret for et dansk publikum, og 3)	afsætte sendetid til selskaber m.v., hvis tilladelse er  

 omfattet af § 44, stk. 6, og kommuner, hvis tilladelse er omfattet  

 af § 45.
 Stk. 2. Kulturministeren kan fastsætte nærmere  

 regler om de i stk. 1, nr. 1 og 2, nævnte programmer.
 Stk. 3. Kulturministeren fastsætter, for så vidt  

 angår lokal fjernsynsvirksomhed i henhold til § 44, stk. 4,  

 regler om, i hvilket omfang udsendelser af europæisk oprindelse skal  

 indgå heri.
Stk. 4. For hvert program, der udsendes som led i  

 programvirksomhed i henhold til § 50, stk. 4 og 5, skal de  

 deltagende tilladelseshavere sørge for, at der er én  

 tilladelseshaver, som er ansvarlig for overholdelse af bestemmelserne i  

 radio- og fjernsynsloven.
Denne tilladelseshaver skal angives ved  

 afslutningen af hvert program.
En eventuel sanktion i henhold til § 55  

 vil blive pålagt denne tilladelseshaver.
 § 51. Reklamer og programmer, hvortil der ydes tilskud, og  

 programmer, for hvilke der er betalt for sendetid, kan indgå i  

 programvirksomheden efter reglerne i kapitel 8.
 Stk. 2. Reklamer kan ikke indgå i programvirksomheden  

 efter § 44, stk. 6.
 Stk. 3. Kulturministeren kan fastsætte regler om  

 programvirksomheden med henblik på at tilgodese hensyn til børn  

 og unge.
 § 52. Tilladelsens indehaver skal påse, at regler om  

 reklamer, tilskud til programmer og salg af sendetid efter kapitel 8  

 overholdes.
§ 53. Tilladelsens indehaver skal sørge for, at der for  

 hver udsendelse findes en programleder.
Programlederen skal i videst muligt  

 omfang have kendskab til, hvem der har deltaget i eller på anden  

 måde medvirket til udsendelsen.
Stk. 2. Tilladelsens indehaver skal sørge for, at der  

 ved afslutningen af hvert program 1)	gives oplysning om, hvem der er programleder, og 2)	foretages en identifikation af lokalradioen eller  

 -tv-stationen.
§ 54. (Ophævet) § 55. En tilladelse kan inddrages midlertidigt eller endeligt,  

 hvis indehaveren ikke udnytter tilladelsen, eller der sker en væsentlig  

 afbrydelse af programvirksomheden.
Stk. 2. En tilladelse kan inddrages midlertidigt eller  

 endeligt, hvis indehaveren 1)	ikke længere opfylder betingelserne i § 44, 2)	overtræder § 50, 3)	overtræder § 50 a, stk.1, nr. 3, eller stk. 4, 4)	tilsidesætter pålæg meddelt efter § 73 e, 5)	overtræder § 52 eller § 53 eller 6)	tilsidesætter § 73 d eller pålæg, der er  

 meddelt efter denne bestemmelse.
 Stk. 3. En tilladelse kan i øvrigt inddrages  

 midlertidigt eller endeligt, hvis en overtrædelse af loven,  

 bestemmelser fastsat efter loven eller vilkår for tilladelsen er grov,  

 eller overtrædelser er ofte gentagne.
Stk. 4. Et lokalt nævns afgørelse om inddragelse  

 af en tilladelse kan inden 4 uger fra meddelelsen om afgørelsen af  

 indehaveren indbringes for Radio og tv-nævnet.
En klage har  

 opsættende virkning, medmindre Radio og tv-nævnet bestemmer  

 andet.
Lokale radio- og fjernsynsnævn § 56. Kommunalbestyrelsen nedsætter, hvis der er behov  

 derfor, et lokalt radio- og fjernsynsnævn, jf. dog stk. 3. Hvis  

 forholdene taler derfor, kan der nedsættes ét nævn for  

 radiovirksomhed og ét nævn for fjernsynsvirksomhed.
Stk. 2. Kommunalbestyrelserne i nabokommuner med tilsammen  

 indtil 300.000 indbyggere kan nedsætte et fælles nævn.  

 Radio og tv-nævnet kan, hvis forholdene taler derfor, godkende, at  

 kommunalbestyrelserne i nabokommuner med tilsammen flere end 300.000  

 indbyggere nedsætter et fælles nævn.
Har et fælles  

 nævn omfattende nabokommuner med tilsammen flere end 300.000 indbyggere  

 været nedsat i den foregående funktionsperiode, kan  

 nedsættelsen af et nyt nævn omfattende de samme kommuner dog ske  

 uden nævnets godkendelse.
 Stk. 3. Der nedsættes et fælles nævn for  

 fjernsynsvirksomhed, som omfatter Københavns Kommune, Frederiksberg  

 Kommune samt kommunerne i Københavns Amt.
 Stk. 4. Nævnet består af et ulige antal medlemmer,  

 mindst 5.
Stk. 5. Et mindretal af medlemmerne vælges direkte af  

 kommunalbestyrelsen.
De øvrige medlemmer vælges efter  

 følgende regler: Kommunalbestyrelsen indkalder med mindst 14 dages  

 varsel til et møde med deltagelse af lokale foreninger og  

 organisationer, der udvælges efter kommunalbestyrelsens skøn.  

 Der skal ved udøvelsen af dette skøn lægges vægt  

 på en alsidig repræsentation af det lokale foreningsliv.  

 Opnås der på mødet enighed om valget af de øvrige  

 medlemmer til nævnet, anses de pågældende for valgt.  

 Opnås der ikke enighed, vælger kommunalbestyrelsen medlemmerne  

 efter indhentet udtalelse fra de pågældende foreninger og  

 organisationer.
For de medlemmer, der repræsenterer det lokale  

 foreningsliv, kan der vælges suppleanter.
Stk. 6. Nævnets funktionsperiode følger den  

 kommunale valgperiode.
Valg til nævnet finder sted snarest muligt efter  

 hvert kommunalvalg, dog senest den 1. april i det efterfølgende  

 år.
Nævnet fungerer indtil udgangen af den måned, i hvilken  

 nyt valg til dette har fundet sted.
Kommunalbestyrelsen kan alene afkorte et  

 bestående nævns funktionsperiode med henblik på  

 nedsættelsen af et fælles nævn og under forudsætning  

 af, at et flertal af det pågældende nævns medlemmer  

 vedtager dette.
Et fælles nævns funktionsperiode kan alene  

 afkortes med henblik på nedsættelse af et større  

 fælles nævn.
 Stk. 7. Kommunalbestyrelsen fastsætter regler for  

 nævnets virksomhed.
 Stk. 8. Kulturministeren kan fastsætte regler om generel  

 inhabilitet, for så vidt angår medlemmer af de lokale radio- og  

 fjernsynsnævn.
§ 57. Nævnet kan afkræve en tilladelses indehaver  

 enhver oplysning, som er af betydning for nævnets sager.
Nævnet  

 kan fastsætte en frist for afgivelsen af oplysninger.
Stk. 2. Nævnet udsteder tilladelse til  

 programvirksomhed.
Nævnet fører tilsyn med virksomheden,  

 påtaler overtrædelser af loven, bestemmelser fastsat efter loven  

 og vilkår for tilladelser og kan inddrage tilladelsen, jf.  

 § 55.
 Stk. 3. Hvis nævnet får kendskab til forhold, som  

 henhører under Radio og tv-nævnet, underretter nævnet  

 Radio og tv-nævnet.
§ 58. (Ophævet) § 59. (Ophævet) Andet § 60. Kulturministeren kan fastsætte regler om lokal  

 radio- og fjernsynsvirksomhed.
§ 60 a.
Tv-stationer, der har tilladelse til spredning af  

 billedprogrammer efter § 44, stk. 4, skal til statskassen indbetale  

 en årlig afgift.
Afgiftens størrelse fastsættes  

 årligt på finansloven.
 Stk. 2. Manglende indbetaling af afgiften medfører  

 bortfald af tilladelsen.
 Stk. 3. Kulturministeren fastsætter regler om afgiftens  

 indbetaling.
§ 60 b.
Radio og tv-nævnet kan efter indstilling fra de  

 lokale radio- og fjernsynsnævn yde tilskud til ikke-kommercielle lokale  

 radio- og tv-stationer.
 Stk. 2. Formålet med tilskudsordningen er at bidrage til  

 finansiering af ikke-kommerciel radio- og tv-virksomhed samt yde tilskud til  

 uddannelsesaktiviteter inden for lokalradio- og -tv-området.
Stk. 3. Kulturministeren fastsætter nærmere regler  

 om fordelingen af tilskud, vilkår for anvendelse af tilskud,  

 indsendelse af ansøgninger, regnskabsaflæggelse,  

 revisionskompetence og revisionens udførelse af tilskud, der udbetales  

 i medfør af denne lov.
Det kan i den forbindelse bestemmes, at Radio  

 og tv-nævnet fastsætter retningslinjer for indsendelse af  

 ansøgninger, udbetaling af tilskud, regnskabsaflæggelse og  

 revision m.v.
 Stk. 4. Radio og tv-nævnet kan indhente yderligere  

 materiale fra tilskudsmodtagere til brug for Rigsrevisionen til en  

 nøjere regnskabsgennemgang.
 Stk. 5. Udbetaling af tilskud i medfør af denne lov kan  

 ske forskudsmæssigt.
 Stk. 6. Afgivne tilsagn bortfalder, og udbetalte tilskud kan  

 kræves tilbagebetalt i tilfælde, hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
§ 60 c.
Radio og tv-nævnet kan yde tilskud til  

 medieskoletjenestevirksomhed.
 Stk. 2. Formålet med tilskudsordningen er at give  

 mulighed for oprettelse af medieskoletjenester over hele landet.
 Stk. 3. Bestemmelserne i § 60 b, stk. 3-6, finder  

 tilsvarende anvendelse for tilskud til medieskoletjenestevirksomhed.
Kapitel 7 Radio- og fjernsynslicens § 61. Størrelsen af afgifterne for opstillede radio- og  

 fjernsynsmodtagere fastsættes for et eller flere år ad gangen af  

 kulturministeren med tilslutning fra Folketingets Finansudvalg.
Afgifterne  

 opkræves af DR og fordeles efter ministerens nærmere bestemmelse  

 til DR, TV 2 og eventuelle andre medierelaterede formål.
Stk. 2. Kulturministeren fastsætter nærmere regler  

 om afgiftspligtens indtræden og ophør, om betalingsfrister og  

 opkrævning samt om rykkergebyrer m.v.
Der påløber renter  

 af for sent betalt licens og andre skyldige beløb.
Ministeren kan i  

 den forbindelse fastsætte regler om mindstebeløb for henholdsvis  

 opkrævning og tilbagebetaling af licens.
Renterne beregnes fra  

 forfaldsdagen.
Rentens størrelse beregnes i overensstemmelse med lov  

 om renter.
Efter forhandling med socialministeren og bestyrelserne for DR og  

 TV 2 kan kulturministeren fastsætte regler om nedsættelse eller  

 bortfald af afgifterne.
Der kan stilles midler til rådighed af  

 statskassen til dækning af det indkomsttab, sådanne regler  

 medfører.
Kulturministeren kan fastsætte regler om henstand og  

 eftergivelse af restancer.
 Stk. 3. Det i stk. 2 nævnte rykkergebyr kan  

 højst udgøre 200 kr.
 Stk. 4. DR kan efter regler fastsat af kulturministeren  

 indgå aftale med offentlige myndigheder om afgivelse af oplysninger,  

 herunder i elektronisk form, som anses for nødvendige for  

 afgørelse af sager om nedsættelse eller bortfald af afgifterne,  

 jf. stk.1.
§ 62. Efter regler, der fastsættes af kulturministeren,  

 påhviler det indehaveren af en radio- eller fjernsynsmodtager at give  

 DR meddelelse om opstillingen af apparatet.
Virksomheder, der sælger  

 eller udlejer radio- eller fjernsynsmodtagere til forbrugere, skal efter  

 regler fastsat af ministeren give DR meddelelse om stedfundne salg eller  

 lejemål.
 Stk. 2. Kulturministeren fastsætter regler om  

 kontrolafgift for overtrædelse af stk. 1, 1. pkt.  

 Størrelsen af kontrolafgiften svarer til det unddragne  

 licensbeløb, dog minimum 500 kr.
§ 63. Ubetalte afgifter og gebyrer efter §§ 61 og 62,  

 stk. 2, kan med tillæg af renter og omkostninger inddrives af  

 Finansstyrelsen.
Finansstyrelsen kan inddrive skyldige beløb ved  

 indeholdelse i løn m.v. hos den pågældende efter reglerne  

 om inddrivelse af personlige skatter i kildeskatteloven.
 Stk. 2. Kulturministeren kan fastsætte nærmere  

 regler om fremgangsmåden i forbindelse med lønindeholdelsen.
 Stk. 3. Finansstyrelsen kan indhente de oplysninger hos  

 skattemyndigheder og andre offentlige myndigheder om den afgiftspligtige, som  

 er nødvendige for at varetage inddrivelsen af de i stk. 1  

 nævnte beløb, herunder oplysninger om indkomst- og  

 formueforhold.
 Stk. 4. Finansstyrelsens afgørelser vedrørende  

 lønindeholdelse og modregning i overskydende skat kan indbringes for  

 finansministeren.
Stk. 5. Fogedretten træffer efter begæring  

 afgørelse om indsigelser vedr. kontrolafgift, jf. § 62,  

 stk. 2, som skyldneren fremsætter over for Finansstyrelsen om dels  

 kravets berettigelse, dels berettigelsen af et meddelt pålæg om  

 lønindeholdelse og om en gennemført modregning.  

 Begæringen fremsættes over for Finansstyrelsen, som indbringer  

 indsigelsen for fogedretten.
Afgørelsen træffes efter reglerne i  

 retsplejelovens §§ 499-503.
 Stk. 6. Afgørelse efter stk. 5 træffes af  

 fogedretten i den retskreds, hvor skyldnerens bopæl er beliggende.
 Stk. 7. Fristen for begæring om indbringelse af  

 indsigelser efter stk. 5 er 4 uger, fra skyldneren har modtaget  

 meddelelse om lønindeholdelse eller modregning.
Stk. 8. Overskrides den i stk. 7 nævnte frist,  

 afviser fogedretten sagen.
Fogedretten kan dog undtagelsesvis indtil 1  

 år efter meddelelsen om lønindeholdelse eller modregning  

 tillade, at en indsigelse behandles.
Begæring herom skal i så  

 fald indleveres til fogedretten inden 4 uger efter tilladelsens meddelelse.  

 Fogedrettens afgørelse om indsigelser kan kæres til landsretten  

 efter reglerne i retsplejelovens kapitel 53.
Kapitel 8 Reklamer og tilskud til programmer § 64. Reklamer skal klart kunne identificeres som  

 sådanne, således at de i indhold og præsentation adskiller  

 sig fra de ordinære udsendelser.
Fjernsynsvirksomhed § 65. For reklamer i fjernsyn gælder følgende,  

 jf. dog stk. 2:
 1)	Reklamer må kun sendes i blokke, som skal placeres mellem  

 udsendelserne.
2)	Der må ikke reklameres for lægemidler, tobak eller  

 drikkevarer med et alkoholindhold på 2,8 pct. vol. eller derover.
Der  

 må endvidere ikke reklameres for økonomiske interessegrupper  

 samt religiøse og politiske anskuelser.
 3)	Reklamer må højst udgøre 15 pct. af den enkelte  

 tilladelseshavers daglige sendetid.
 Stk. 2. Bestemmelserne i stk. 1, nr. 1 og 3, gælder  

 dog ikke reklamer i tekst-tv.
§ 66. (Ophævet) § 67. (Ophævet) § 68. (Ophævet) Radiovirksomhed § 69. For reklamer i radio gælder  

 følgende:
 1)	Reklamer må placeres overalt i sendefladen.
2)	Der må ikke reklameres for tobak eller drikkevarer med et  

 alkoholindhold på 2,8 pct. vol. eller derover.
Der må reklameres  

 for lægemidler efter reglerne i lov om lægemidler.
 3)	Reklamer må højst udgøre 15 pct. af den enkelte  

 tilladelseshavers daglige sendetid.
Andet § 70. Kulturministeren fastsætter nærmere regler  

 om, hvorledes reklamer kan indgå i programvirksomheden, herunder regler  

 om identifikation, placering, indhold og omfang af reklamer.
Ministeren kan i  

 den forbindelse fastsætte nærmere regler om placering af reklamer  

 rettet mod børn og reklamer for produkter til børn.
§ 70 a.
Klager over indholdet af reklameindslag, jf. § 33  

 e, stk. 1, nr. 1 og 2, samt anmodninger om udtalelse efter § 33 e,  

 stk. 1, nr. 3, skal være modtaget i nævnet senest 4 uger  

 efter, at indslaget eller programmet er udsendt.
 Stk. 2. Kulturministeren kan fastsætte regler om  

 indgivelse af klager vedrørende andre sager om reklamer og tilskud til  

 programmer.
§ 71. (Ophævet) § 72. (Ophævet) § 73. Tilskud til programmer efter § 6 b, stk. 2,  

 § 37, stk. 2, og § 51, stk. 1, omfatter enhver ydelse af  

 direkte eller indirekte tilskud til finansieringen af radio- eller  

 fjernsynsprogrammer, herunder tekst-tv-sider, fra en fysisk eller juridisk  

 person, der ikke selv udøver virksomhed ved udsendelse eller  

 produktion af radio- eller fjernsynsprogrammer, film, fonogrammer m.v., med  

 henblik på at fremme den pågældendes navn, mærke  

 (logo), image, aktiviteter eller produkter.
Stk. 2. Et program, hvortil der ydes tilskud i henhold til  

 stk. 1, skal klart kunne identificeres ved, at tilskudsgiverens navn  

 eller mærke (logo) er angivet ved programmets begyndelse eller  

 slutning, eller begge steder.
Sådanne angivelser må derimod ikke  

 forekomme i programmet.
I tekst-tv angives tilskudsgiverens navn eller  

 mærke (logo) dog på de enkelte tekst-tv-sider, hvortil der ydes  

 tilskud i henhold til stk. 1.
 Stk. 3. Indholdet og programsætningen af et program,  

 hvortil der ydes tilskud i henhold til stk. 1, må ikke  

 påvirkes af tilskudsgiveren på en sådan måde, at det  

 indvirker på radio- eller fjernsynsforetagendets ansvar og  

 redaktionelle selvstændighed med hensyn til programmerne.
 Stk. 4. Der må ikke udsendes programmer, hvortil der er  

 ydet tilskud af fysiske eller juridiske personer, hvis hovedvirksomhed er at  

 producere eller sælge drikkevarer med et alkoholindhold på 2,8  

 pct. vol. eller derover, tobaksprodukter eller varer, der fortrinsvis  

 benyttes i forbindelse med rygning, og lægemidler.
Stk. 5. Der må ikke udsendes programmer, hvortil der er  

 ydet tilskud af politiske partier.
Bortset fra programvirksomhed på den  

 fjerde og den femte radiokanal gælder dette dog ikke for foretagender,  

 der har tilladelse til radiovirksomhed i henhold til kapitel 5, kapitel 5 a  

 eller kapitel 6.
 Stk. 6. Der må ikke udsendes nyheds- og  

 aktualitetsprogrammer, hvortil der er ydet tilskud.
 Stk. 7. Foretagender, der har tilladelse til radiovirksomhed  

 efter kapitel 5, og lokale radioer kan dog udsende aktualitetsprogrammer,  

 hvortil der er ydet tilskud.
 Stk. 8. Kulturministeren fastsætter efter indhentet  

 udtalelse fra DR, TV 2 og Radio og tv-nævnet nærmere regler om  

 tilskud til programmer, herunder om, hvorledes udsendelser, hvortil der ydes  

 tilskud, samt programmer, for hvilke der er betalt for sendetid, kan  

 indgå i programvirksomheden.
Kapitel 9 Forskellige bestemmelser § 73 a.
Sager og dokumenter vedrørende DRs og TV  

 2s programvirksomhed og forretningsmæssige forhold i tilknytning  

 hertil er undtaget fra lov om offentlighed i forvaltningen.
 Stk. 2. Sager og dokumenter vedrørende DRs og TV  

 2s programvirksomhed og forretningsmæssige forhold i tilknytning  

 hertil er undtaget fra forvaltningslovens kapitel 4-6.
§ 73 b.
Kulturministeren nedsætter et råd, Public  

 Service Rådet.
Stk. 2. Rådet består af 7 medlemmer, der  

 repræsenterer bred kulturel indsigt og medieforskningsmæssig  

 sagkundskab. 5 medlemmer (herunder formanden), udpeges af kulturministeren,  

 og 2 medlemmer udpeges af Samarbejdsforum for Danske Lytter- og  

 Seerorganisationer.
Beskikkelserne gælder for 4 år.
 Stk. 3. Kulturministeren fastsætter efter indhentet  

 udtalelse fra Rådet en forretningsorden for dette.
§ 73 c.
Public Service Rådet har til opgave at  

 gennemgå public service-regnskaberne for DR, TV 2, den fjerde  

 radiokanal samt nyhedsdækningen på den femte radiokanal.  

 Rådet skal offentliggøre udtalelser herom.
 Stk. 2. Rådet rådgiver ministeren i  

 spørgsmål om public service-radio- og fjernsynsvirksomhed.
§ 73 d.
DR, TV 2 og indehavere af tilladelse til  

 programvirksomhed skal optage og i 3 måneder opbevare alle udsendelser  

 på bånd i overensstemmelse med regler, der fastsættes af  

 kulturministeren.
I forbindelse med behandlingen af en sag vedrørende  

 programvirksomheden, herunder vedrørende udsendte reklamer, kan det  

 pålægges indehaveren at aflevere optagelser af udsendelserne.  

 Hvis behandlingen af en sag gør det nødvendigt, kan det  

 pålægges indehaveren at opbevare bånd i mere end 3  

 måneder.
§ 73 e.
Radio- og fjernsynsforetagender, der er omfattet af  

 denne lov, er forpligtet til efter regler fastsat af kulturministeren at  

 udsende meddelelser af beredskabsmæssig betydning til befolkningen.
§ 74. Kulturministeren kan fastsætte regler om, at DR  

 mod godtgørelse af de hermed forbundne udgifter skal stille optagelser  

 af sine udsendelser til rådighed for et i forskningsøjemed  

 oprettet arkiv, og om adgangen til de arkiverede optagelser.
Udgifterne ved  

 oprettelse og drift af et sådant arkiv afholdes af statskassen.
 § 75. Kulturministeren fastsætter regler om, at  

 fjernsynsforetagenders enerettigheder til begivenheder af væsentlig  

 samfundsmæssig interesse ikke må udnyttes på en sådan  

 måde, at en betydelig del af befolkningen forhindres i at kunne  

 følge sådanne begivenheder via direkte eller tidsforskudt  

 transmission på gratis fjernsyn.
Stk. 2. Fjernsynsforetagender, der hører under dansk  

 myndighed, må ikke udnytte enerettigheder til begivenheder, som af et  

 andet EU-land eller et land, som Fællesskabet har indgået aftale  

 med, er erklæret for at være af væsentlig  

 samfundsmæssig interesse, på en sådan måde, at en  

 betydelig del af befolkningen i det pågældende land er forhindret  

 i at følge begivenhederne på gratis fjernsyn.
Udnyttelsen af  

 enerettighederne skal ske i overensstemmelse med det pågældende  

 lands regler om hel eller delvis transmission og om samtidig eller forskudt  

 transmission af begivenhederne.
 Stk. 3. For at sikre almenhedens ret til information kan  

 kulturministeren fastsætte regler om visse begrænsninger i  

 fjernsynsforetagenders udnyttelse af enerettigheder til spredning af  

 fjernsynsoptagelser fra større begivenheder, således at andre  

 fjernsynsforetagender under nærmere angivne vilkår vil kunne  

 bringe korte nyhedsindslag om begivenhederne.
§ 75 a.
Det er ikke tilladt at fremstille, importere,  

 omsætte, besidde eller ændre dekodere eller andet  

 dekodningsudstyr, hvis formål det er at give uautoriseret adgang til  

 indholdet af en kodet radio- eller tv-udsendelse.
Annoncering eller anden  

 form for reklame for sådant udstyr er ikke tilladt.
§ 76. Med bøde straffes den, der 1)	spreder lyd- eller billedprogrammer i strid med § 1, 2)	fordeler lyd- eller billedprogrammer ved hjælp af  

 fællesantenneanlæg i strid med § 3, 3)	overtræder § 4, 4)	overtræder § 73 d eller pålæg udstedt i  

 medfør af denne bestemmelse, 5)	i gentagne eller grovere tilfælde overtræder § 62,  

 stk. 1, 1. pkt., eller forskrifter udstedt med hjemmel i denne  

 bestemmelse, 6)	overtræder § 62, stk. 1, 2. pkt., 7)	tilsidesætter en afgørelse om genmæle, jf.  

 § 33 e, stk. 1, nr. 2, eller 8)	overtræder § 75, stk. 2.
 Stk. 2. I forskrifter, der udstedes efter § 5 a,  

 § 63, stk. 2, § 70, § 73, stk. 8, § 73 e og  

 § 75, stk. 1, kan der fastsættes straf af bøde for  

 overtrædelse af bestemmelser i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 76 a.
Med bøde straffes den, der forsætligt  

 eller groft uagtsomt overtræder § 75 a.
Såfremt  

 overtrædelsen finder sted i erhvervsmæssigt øjemed, kan  

 straffen stige til hæfte eller fængsel i indtil 6 måneder.  

 Tilsvarende gælder udbredelse som nævnt i § 75 a i en videre  

 kreds, selv om den ikke sker i erhvervsmæssigt øjemed.
 Stk. 2. § 76, stk. 3, finder tilsvarende  

 anvendelse.
§ 77. Loven træder i kraft den 1. januar 1993. Dog  

 fastsættes ikrafttrædelsestidspunktet for § 34, stk. 3,  

 af kulturministeren.5) Stk. 2. Samtidig ophæves lov nr. 421 af 15. juni 1973 om  

 radio- og fjernsynsvirksomhed.
 § 78. Loven gælder ikke for Færøerne og  

 Grønland.
 § 79. I lov nr. 348 af 6. juni 1991, medieansvarsloven,  

 udgår i § 1, nr. 2, »eller fordeles«, og i § 1, nr. 2,  

 § 5, stk. 1, og § 32, stk. 1, 1. pkt., udgår  

 »lokal«.
 § 80. Regler, der er udstedt efter den hidtidige lov om radio-  

 og fjernsynsvirksomhed, jf. § 77, stk. 2, forbliver i kraft, indtil  

 de ophæves eller afløses af regler udstedt efter denne lov.  

 Overtrædelser af reglerne straffes efter de hidtil gældende  

 regler.
 Lov nr. 280 af 6. maj 1993 om ændring af lov om  

 lægemidler m.v. (Reklame m.v.) indeholder følgende  

 bestemmelse:
§ 4 Loven træder i kraft dagen efter bekendtgørelsen i  

 Lovtidende.6) Lov nr. 1101 af 22. december 1993 om ændring af lov  

 om radio- og fjernsynsvirksomhed og lov om visse forhold på  

 telekommunikationsområdet (Finansiering af kortbølgeudsendelser,  

 aktindsigt i programmateriale m.v.) indeholder følgende  

 bestemmelse:
§ 3 Loven træder i kraft den 1. januar 1994.
 Lov nr. 377 af 14. juni 1995 om ændring af lov om  

 radio- og fjernsynsvirksomhed (Vilkår for  

 fællesantenneanlæg m.v.) indeholder følgende  

 bestemmelser:
§ 2 Stk. 1. Loven træder i kraft den 1. juli 1995.
 Stk. 2. Samtidig bortfalder bekendtgørelse nr. 230 af  

 25. marts 1994 om hybridnettet m.v.
 Lov nr. 469 af 12. juni 1996 om ændring af lov om  

 visse forhold på telekommunikationsområdet og lov om radio- og  

 fjernsynsvirksomhed indeholder følgende bestemmelse:
§ 3 Loven træder i kraft den 1. juli 1996.
 Lov nr. 478 af 12. juni 1996 om ændring af lov om  

 radio- og fjernsynsvirksomhed (Spredning ved hjælp af satellit)  

 indeholder følgende bestemmelse:
§ 2 Loven træder i kraft dagen efter bekendtgørelse i  

 Lovtidende.7) Lov nr. 1208 af 27. december 1996 om ændring af lov  

 om radio- og fjernsynsvirksomhed og medieansvarsloven (Friere  

 økonomiske rammer for DR og TV 2, networking m.v.) indeholder  

 følgende bestemmelser:
§ 3 Stk. 1. Loven træder i kraft den 1. januar 1997. Dog  

 fastsættes tidspunktet for ikrafttræden af § 1, nr. 12 og  

 nr. 23, af kulturministeren.8) Stk. 2. Kulturministeren kan forlænge  

 beskikkelsesperioden for Danmarks Radios bestyrelse, der nedsattes den 1.  

 oktober 1995, indtil den 31. december 1999.
 Stk. 3. Kulturministeren kan forlænge  

 beskikkelsesperioden for TV2s bestyrelse, der nedsattes den 1.  

 september 1994, indtil den 31. december 1998.
Stk. 4. Kulturministeren kan forlænge eller afkorte  

 beskikkelsesperioderne for bestyrelserne for de regionale TV 2-virksomheder,  

 således at disse alle udløber den 31. december 1998 eller den  

 31. december år 2002. Kulturministeren kan i forbindelse med  

 forlængelse af en bestyrelses beskikkelsesperiode beslutte, at de  

 fastansatte medarbejdere skal vælge et medlem ud over de af  

 repræsentantskabet valgte bestyrelsesmedlemmer.
Kulturministeren kan  

 endvidere fravige bestemmelsen i § 21, stk. 5, i lov om radio- og  

 fjernsynsvirksomhed om, at bestyrelsen højst kan bestå af 7  

 medlemmer.
 Stk. 5. Afgiften efter § 60 a som indsat ved § 1,  

 nr. 43, fastsættes, for så vidt angår 1997, til 5 kr. pr.  

 indbygger i tilladelsesområdet.
 Stk. 6. Inden for de nuværende tilladelsers  

 gyldighedsperiode kan de lokale nævn ikke udstede nye tilladelser til  

 lokal fjernsynsvirksomhed, som er af længere varighed end den  

 tilladelse på den pågældende frekvens, som udløber  

 sidst.
 Lov nr. 399 af 10. juni 1997 om ændring af lov om  

 radio- og fjernsynsvirksomhed og lov om standarder for transmission af  

 tv-signaler m.v. (Ændringer som følge af lov om Telestyrelsen)  

 indeholder følgende bestemmelse:
§ 3 Loven træder i kraft den 1. juli 1997.
 Lov nr. 1095 af 29. december 1997 om ændring af lov  

 om radio- og fjernsynsvirksomhed (Tv-rettigheder til vigtige begivenheder og  

 forbud mod piratdekodere m.v.) indeholder følgende bestemmelser:
§ 2 Stk. 1. Loven træder i kraft den 1. januar 1998.
 Stk. 2. § 75, stk. 1, som affattet ved denne lovs  

 § 1, nr. 2, omfatter aftaler om udnyttelse af enerettigheder  

 indgået efter 30. juli 1997, som vedrører begivenheder, der  

 finder sted efter 1. januar 1998.
 Stk. 3. § 75, stk. 2, som affattet ved denne lovs  

 § 1, nr. 2, omfatter aftaler om udnyttelse af enerettigheder  

 indgået efter 30. juli 1997, som vedrører begivenheder, der  

 finder sted, efter at det pågældende andet EU-land eller det  

 land, som Fællesskabet har indgået aftale med, har  

 gennemført bestemmelser svarende til bestemmelser fastsat efter denne  

 lovs § 75, stk. 1.
 Lov nr. 1011 af 23. december 1998 om ændring af lov  

 om radio- og fjernsynsvirksomhed, lov om radiokommunikation og tildeling af  

 radiofrekvenser og lov om graveadgang og ekspropriation m.v. til  

 telekommunikationsformål (Deregulering af tekniske krav til  

 fællesantenneanlæg, typegodkendelse af radiokommunikationsudstyr,  

 erstatningsfastsættelse ved skader på telekabler m.v.) indeholder  

 følgende bestemmelse:
§ 4 Loven træder i kraft den 1. januar 1999.
 Lov nr. 367 af 2. juni 1999 om ændring af lov om  

 radio- og fjernsynsvirksomhed (Undtagelse af forsøgsvirksomhed fra  

 must carry-forpligtelsen og mulighed for oprettelse af  

 større fælles nævn) indeholder følgende  

 bestemmelse:
§ 2 Loven træder i kraft den 1. juli 1999.
 Lov nr. 446 af 31. maj 2000 om ændring af lov om  

 radio- og fjernsynsvirksomhed (Spredning af lydprogrammer i  

 trafikanlæg, fordeling af DRs og TV 2s digitale programmer  

 i fællesantenneanlæg, afskæring af klageadgangen til  

 Kulturministeriet i must carry-sager, præcisering af  

 bestemmelser om DRs og TV 2s regnskabsudarbejdelse, krav om  

 europæiske programmer i lokal-tv udsendt i netværk, hjemmel til  

 fastsættelse af inhabilitetsregler for lokale radio- og  

 fjernsynsnævn og forbud mod privat besiddelse af piratdekodere m.v.)  

 indeholder følgende bestemmelse:
§ 2 Loven træder i kraft den 15. juni 2000.
 Lov nr. 1272 af 20. december 2000 om ændring af lov  

 om radio- og fjernsynsvirksomhed og lov om indkomstbeskatning af  

 aktieselskaber m.v. (Gennemførelse af Medieaftale 2001  2004 m.v.)  

 indeholder følgende bestemmelser:
§ 3 Stk. 1. Loven træder i kraft den 1. januar 2001.
 Stk. 2. Lovens § 1, nr. 9, har virkning fra 1. januar  

 2004.
 Stk. 3. § 19, stk. 2-5, i lov om radio- og  

 fjernsynsvirksomhed som affattet ved § 1, nr. 15, har virkning fra 1.  

 januar 2003.
 Stk. 4. Lovens § 1, nr. 12, har virkning fra den 1.  

 februar 2002.
 Stk. 5. Kulturministeren kan forlænge  

 beskikkelsesperioden for DRs og TV 2s programråd, jf.  

 §§ 12 og 26 i lov om radio- og fjernsynsvirksomhed, indtil 1. april  

 2002.
 Stk. 6. Regler, der er udstedt med hjemmel i den  

 gældende lov om radio- og fjernsynsvirksomhed, jf.  

 lovbekendtgørelse nr. 551 af 20. juni 2000, forbliver i kraft, indtil  

 de ophæves eller afløses af regler udstedt efter denne lov.  

 Overtrædelser af reglerne straffes efter de hidtil gældende  

 regler.
 Lov nr. 474 af 7. juni 2001 om ændring af lov om  

 radio- og fjernsynsvirksomhed (Programfordeling i  

 fællesantenneanlæg) indeholder følgende bestemmelse:
§ 2 Loven træder i kraft den 15. juni 2001.
Kulturministeriet, den 15. juli 2001 Elsebeth Gerner Nielsen /Lars M.
Banke Lov nr. 259 af 8. maj 2002 Lov om ændring af lov om radio- og  

 fjernsynsvirksomhed (Nedlæggelse af Public Service Rådet og DR s og  

 TV 2 s programråd samt ophævelse af visse lokal-tv-stationers  

 forpligtelse til at betale afgift) VI MARGRETHE DEN ANDEN, af Guds Nåde Danmarks Dronning,  

 gør vitterligt:  

 Folketinget har vedtaget og Vi ved Vort samtykke stadfæstet  

 følgende lov:
 § 1. I lov om radio- og fjernsynsvirksomhed, jf.  

 lovbekendtgørelse nr. 701 af 15. juli 2001, foretages følgende  

 ændringer:
 1. § 12 ophæves.
 2. § 13 ophæves.
 3. § 26 ophæves.
 4. § 27 ophæves.
 5. § 33 b, stk. 1, nr. 6, affattes  

 således:
 »6)	opkræve afgifter, jf. § 42 c, og«.
 6. § 60 a ophæves.
 7. § 73 b ophæves.
 8. § 73 c ophæves.
 § 2. Loven træder i kraft den 15. maj 2002.
Givet på Christiansborg Slot, den 8. maj 2002 Under Vor Kongelige Hånd og Segl MARGRETHE R.
/ Brian Mikkelsen 5)   Bestemmelsen  

 trådte i kraft i forhold til Finland, Island, Norge, Sverige og  

 Østrig den 10. april 1994 og havde virkning fra 1. januar 1994, jf.  

 bekendtgørelse nr. 240 af 8. april 1994 om ikrafttræden af  

 bestemmelse i lov om radio- og fjernsynsvirksomhed.
 6)   Loven trådte i  

 kraft den 10. maj 1993.
 7)   Loven trådt i  

 kraft den 14. juni 1996.
 8)   Bestemmelserne  

 trådte i kraft den 1. marts 1999, jf. bekendtgørelse nr. 96 af  

 15. februar 1999 om ikrafttræden af § 1, nr. 12 og 23, i lov om  

 ændring af lov om radio- og fjernsynsvirksomhed og  

 medieansvarsloven.
