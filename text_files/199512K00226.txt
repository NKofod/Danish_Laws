Nr LSF 226 Forslag til Lov om indgåelse af dobbeltbeskatningsoverenskomst mellem  

 Kongeriget Danmarks regering og Republikken Argentinas regering Fremsat af skatteministeren (Carsten Koch) den 27. marts 1996 Vedtaget ved tredjebehandling den 7. maj 1996 Lov nr. 402 af 22/05/1996 § 1. Overenskomst af 12. december 1995 mellem Kongeriget Danmarks  

 regering og Republikken Argentinas regering til undgåelse af  

 dobbeltbeskatning og forhindring af skatteunddragelse, for så vidt angår  

 indkomst- og formueskatter, kan tiltrædes på Danmarks vegne.
Overenskomsten  

 er optaget som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 30.
 Stk. 3. Den mellem Danmark og Argentina den 15. december 1948  

 indgåede overenskomst til undgåelse af dobbeltbeskatning af indtægter, der  

 hidrører fra skibs- og luftfartsvirksomhed, skal ophøre med at have virkning  

 i overensstemmelse med artikel 30, stk. 3.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
OVERENSKOMST mellem Kongeriget Danmarks regering og Republikken Argentinas regering til undgåelse af dobbeltbeskatning og forhindring af skatteunddragelse for så vidt angår indkomst- og formueskatter OVERENSKOMST mellem Kongeriget Danmarks regering og Republikken Argentinas regering til undgåelse af dobbeltbeskatning og forhindring af skatteunddragelse for så vidt angår indkomst- og formueskatter Kongerigets Danmarks regering og Republikken Argentinas regering, der  

 ønsker at afslutte en overenskomst til undgåelse af dobbeltbeskatning og  

 forhindring af skatteunddragelse for så vidt angår indkomst- og  

 formueskatter, er blevet enige om følgende:
I.
Overenskomstens anvendelsesområde Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på indkomst- og formueskatter,  

 der pålignes på hver af de kontraherende staters, dens politiske  

 underafdelingers eller dens lokale myndigheders vegne, uden hensyn til  

 hvorledes de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen, eller dele af indkomsten eller formuen,  

 herunder skatter af fortjeneste ved afhændelse af rørlig formue eller fast  

 ejendom, skatter der pålignes den samlede lønsum, der udbetales af  

 foretagender, såvel som skatter på formueforøgelse.
 3. De pågældende skatter, på hvilke overenskomsten finder anvendelse, er  

 især:
 a) For Danmarks vedkommende:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) den særlige indkomstskat; (v) kirkeskatten; (vi) udbytteskatten; (vii) renteskatten; (viii) royaltyskatten; (ix) skatter i henhold til kulbrinteskatteloven; (x) formueskatten til staten; (herefter omtalt som »dansk skat«); b) For Argentinas vedkommende:
(i) indkomstskatten (impuesto a las ganancias); (ii) skatten på formuegoder (impuesto sobre los activos); og (iii) skatten på personlige formuegoder (impuesto personal sobre los  

 bienes no incorporados al proceso economico); (herefter omtalt som »argentisk skat«).
4. Overenskomsten skal også finde anvendelse også på alle skatter af samme  

 eller væsentlig samme art, der efter denne overenskomsts underskrivelse  

 pålignes som tillæg til eller i stedet for de gældende skatter.
De kompetente  

 myndigheder i de kontraherende stater skal give hinanden underretning om  

 væsentlige ændringer, som er foretaget i deres respek-tive skattelove.
II.
Definitioner Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) udtrykkene »en kontraherende stat« og »den anden  

 kontraherende stat« betyder Danmark eller Argentina alt efter  

 sammenhængen; b) udtrykket »Danmark« betyder Kongeriget Danmark, herunder de  

 havområder, der støder op til Danmarks kystlinie i den udstrækning, Danmark  

 kan udøve suverænitetsrettigheder eller jurisdiktion herover i  

 overensstemmelse med international ret; udtrykket omfatter ikke Færøerne og  

 Grønland; c) udtrykket »Argentina«, anvendt i geografisk betydning,  

 indbefatter de havområder, der støder op til Argentinas kystlinie i den  

 udstrækning, Argentina kan udøve suverænitetsrettigheder eller jurisdiktion  

 herover i overensstemmelse med international ret.
d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 et skib eller luftfartøj, der anvendes af en person, der er hjemmehørende i  

 en kontraherende stat, til transport af passagerer eller gods bortset fra  

 tilfælde, hvor hovedformålet med transporten er at befordre passagerer eller  

 gods mellem pladser i den anden kontraherende stat; h) udtrykket »kompetente myndighed« betyder:
(i) for så vidt angår Danmark, skatteministeren eller hans befuldmægtigede  

 stedfortræder; (ii) for så vidt angår Argentina, »the Ministry of Economy and Works  

 and Public Services, Secretary of Public Revenue«; i) udtrykket »statsborger« betyder; a) enhver fysisk person, der har indfødsret i en kontraherende stat; b) enhver juridisk person, ethvert interessentskab og enhver forening, der  

 består i kraft af den i en kontraherende stat gældende lovgivning.
 2. Ved anvendelsen af denne overenskomst i en kontraherende stat på et  

 hvilket som helst tidspunkt skal, medmindre andet følger af sammenhængen,  

 ethvert udtryk, som ikke er defineret deri, tillægges den betydning, som det  

 har på dette tidspunkt i dennes stats lovgivning om de skatter, hvorpå  

 overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde, registrering eller ethvert andet lignende kriterium.
Dette  

 udtryk omfatter dog ikke en person, hvis skattepligt i denne stat er  

 begrænset til indkomst fra kilder i denne stat eller der beroende formue.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) er han statsborger i begge stater, eller er han ikke statsborger i  

 nogen af dem, skal de kompetente myndigheder i de to kontraherende stater  

 afgøre spørgsmålet ved gensidig aftale.
 3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal de kompetente  

 myndigheder i de kontraherende stater bestræbe sig på at afgøre spørgsmålet  

 ved gensidig aftale og fastsætte de nærmere regler for overenskomstens  

 anvendelse på en sådan person.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor efterforskning af eller udvinding af naturforekomster finder sted.
 3. Udtrykket »fast driftssted« omfatter endvidere:
a) et bygnings-, anlægs-, montage- eller installationsarbejde eller  

 tilsynsførende virksomhed i forbindelse dermed, men kun hvor arbejdet,  

 projektet eller aktiviteten vedvarer i en periode på mere end 6 måneder; b) et foretagendes levering af tjenesteydelser, herunder tjenesteydelser  

 af rådgivende art, gennem ansatte eller andet personale, som er antaget af  

 foretagendet til det formål, men kun, hvor virksomhed af den omhandlede art  

 vedvarer (i forbindelse med samme eller et dermed forbundet projekt) i det  

 pågældende land i en eller flere perioder, som tilsammen overstiger 6 måneder  

 inden for en 12-månedersperiode.
 c) fiskerivirksomhed, men kun hvor sådan virksomhed vedvarer i en periode  

 på mere end 3 måneder inden for en 12-månedersperiode.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed for foretagendet af forberedende eller hjælpende  

 karakter; f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte virksomheder, forudsat at det  

 faste driftssteds samlede virksomhed, der er et resultat heraf, er af  

 forberedende eller hjælpende karakter.
 5. Uanset bestemmelserne i stykke 1 og 2 skal et foretagende, i tilfælde  

 hvor en person, der ikke er en sådan uafhængig repræsentant, som omhandles i  

 stykke 6, handler på foretagendets vegne og har og sædvanligvis udøver i den  

 anden kontraherende stat en fuldmagt til at indgå aftaler i foretagendets  

 navn, anses for at have et fast driftssted i denne anden stat med hensyn til  

 hele den virksomhed, som denne person påtager sig for foretagendet, medmindre  

 denne persons virksomhed er begrænset til sådanne forhold, som er nævnt i  

 stykke 4, som, hvis de var udøvet gennem et fast forretningssted, ikke ville  

 gøre dette faste forretningssted til et fast driftssted efter bestemmelserne  

 i nævnte stykke.
6. Et foretagende i en kontraherende stat skal ikke anses for at have et  

 fast driftssted i den anden kontraherende stat, blot fordi det driver  

 erhvervsvirksomhed i denne anden stat gennem en mægler, kommissionær eller  

 anden uafhængig repræsentant, forudsat at disse personer handler inden for  

 deres sædvanlige erhvervsvirksomheds rammer.
Hvor imidlertid en repræsentant  

 udelukkende eller næsten udelukkende udøver virksomhed på dette foretagendes  

 vegne, skal han ikke anses for en uafhængig repræsentant i dette stykkes  

 betydning.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori ejendommen er  

 beliggende og skal omfatte enhver option eller tilsvarende rettigheder med  

 hensyn til denne.
Udtrykket skal i alle tilfælde omfatte tilbehør til fast  

 ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse,  

 brugsrettigheder til fast ejendom, samt rettigheder til at efterforske eller  

 udnytte mineralforekomster, kilder og andre naturforekomster samt rettigheder  

 til beløb, beregnet på grundlag af mængden eller værdien af produktionen fra  

 sådanne forekomster; skibe og luftfartøjer skal ikke anses for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste indvundet af et foretagende i en kontraherende stat kan kun  

 beskattes i denne stat, medmindre foretagendet driver erhvervsvirksomhed i  

 den anden kontraherende stat gennem et der beliggende fast driftssted.  

 Såfremt foretagendet driver en sådan virksomhed, kan dets fortjeneste  

 beskattes i den anden stat, men dog kun for så vidt angår den del deraf, som  

 kan henføres til:
a) dette faste driftssted; eller b) salg i denne anden stat af varer af samme eller lignende art som dem,  

 der sælges gennem dette faste driftssted; eller c) anden erhvervsvirksomhed, der udøves i den anden stat af samme eller  

 lignende art som den, der udøves gennem dette faste driftssted.
 Bestemmelserne i litra b) og c) finder ikke anvendelse, hvis foretagendet  

 godtgør, at et sådant salg eller en sådan virksomhed ikke med rimelighed  

 kunne være foretaget af dette faste driftssted.
 2. Under iagttagelse af bestemmelserne i stykke 3 skal der i tilfælde,  

 hvor et foretagende i en kontraherende stat driver erhvervsvirksomhed i den  

 anden kontraherende stat gennem et der beliggende fast driftssted, i hver  

 kontraherende stat til dette faste driftssted henføres den fortjeneste, som  

 det kunne forventes at have opnået, hvis det havde været et frit og  

 uafhængigt foretagende, der udøvede den samme eller lignende virksomhed på  

 samme eller lignende vilkår, og som under fuldstændigt frie forhold  

 afsluttede forretninger med det foretagende, hvis faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage de fradragsberettigede omkostninger, som er afholdt for  

 det faste driftssted, herunder generalomkostninger til ledelse og  

 administration, hvad enten de er afholdt i den stat, hvori det faste  

 driftssted er beliggende, eller andre steder.
4. Uanset bestemmelserne i stykke 1 kan fortjeneste, der erhverves af et  

 foretagende i en kontraherende stat fra forsikringsvirksomhed (inklusive  

 genforsikring), der angår ejendom, der befinder sig i den anden kontraherende  

 stat eller personer, der er hjemmehørende i denne anden stat - på tidspunktet  

 for indgåelsen af forsikringskontrakten - beskattes i denne anden stat,  

 uafhængig af, om foretagendet udøver sin virksomhed i denne anden stat gennem  

 et der beliggende fast driftssted.
Den skat, der opkræves i denne anden stat,  

 skal imidlertid ikke overstige 2,5 pct. af bruttobeløbet af præmien.
 5. Såfremt det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 6. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 7. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 8. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibsfart, luftfart og containere 1. Fortjeneste ved skibs- eller luftfartsvirksomhed i international  

 trafik, der oppebæres af en person, der er hjemmehørende i en kontraherende  

 stat, kan kun beskattes i denne stat.
 2. Sådan fortjeneste omfatter også indkomst ved anvendelse,  

 rådighedsstillelse eller udleje af containere (herunder anhængere, pramme og  

 lignende materiel til transport af containere), anvendt til transport af  

 varer i international trafik, hvis denne indkomst udgør en del af den  

 fortjeneste, som er omhandlet i det foregående afsnit.
 3. Bestemmelserne i stykke 1 skal også finde anvendelse på fortjeneste ved  

 deltagelse i en pool, et konsortium eller en international  

 driftsorganisation.
 4. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 2 kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller b) samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver indkomst, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 indkomst og beskattes i overensstemmelse hermed.
2. I tilfælde, hvor en kontraherende stat i indkomsten for et foretagende  

 i denne stat medregner - og i overensstemmelse hermed beskatter - indkomst,  

 som et foretagende i den anden kontraherende stat er blevet beskattet af i  

 denne anden stat, og den således medregnede indkomst er indkomst, som ville  

 være tilfaldet foretagendet i den førstnævnte stat, hvis vilkårene mellem de  

 to foretagender havde været de samme, som ville være blevet aftalt mellem  

 uafhængige foretagender, skal denne anden stat foretage en dertil svarende  

 regulering af det skattebeløb, som er beregnet der af indkomsten.
Ved  

 reguleringen skal der tages hensyn til de øvrige bestemmelser i denne  

 overenskomst, og de kontraherende staters kompetente myndigheder skal om  

 nødvendigt rådføre sig med hinanden.
 3. Bestemmelserne i stykke 2 skal ikke finde anvendelse i tilfælde af  

 svig, forsætlig fejl eller forsømmelse.
Artikel 10 Udbytter 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvori det selskab, der betaler udbyttet, er hjemmehørende, og i henhold til  

 lovgivningen i denne stat, men den skat der pålignes må, såfremt modtageren  

 er udbyttets retmæssige ejer, ikke overstige:
a) 10 pct. af bruttobeløbet af udbyttet, hvis den retmæssige ejer er et  

 selskab, der direkte ejer mindst 25 pct. af kapitalen i det selskab, som  

 udbetaler udbyttet; b) 15 pct. af bruttobeløbet af udbyttet i alle andre tilfælde.
 De kontraherende staters kompetente myndigheder skal ved gensidig aftale  

 fastsætte de nærmere regler for gennemførelsen af disse begrænsninger.
 Dette stykke berører ikke adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, eller andre rettigheder, der ikke er gældsfordringer, og som giver  

 ret til andel i fortjeneste, såvel som indkomst fra andre  

 selskabsrettigheder, der er undergivet samme skattemæssige behandling som  

 indkomst af aktier i henhold til lovgivningen i den stat, i hvilken det  

 selskab, der foretager udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat, i  

 den anden kontraherende stat, i hvilken det selskab, der udbetaler udbyttet,  

 er hjemmehørende, driver erhvervsvirksomhed gennem et der beliggende fast  

 driftssted eller udøver frit erhverv i den anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 5. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, som ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
6. Intet i denne overenskomst skal forhindre en kontraherende stat i at  

 påligne et selskabs fortjeneste, der kan henføres til et fast driftssted i  

 denne stat, en skat, som er et tillæg til den skat, som ville blive pålignet  

 fortjenesten i et selskab, der er hjemmehørende i denne stat, forudsat, at  

 denne tillægsskat ikke overstiger 10 pct. af denne fortjeneste, som ikke er  

 blevet pålignet sådan tillægsskat i tidligere skatteår.
Ved anvendelsen af  

 denne bestemmelse betyder udtrykket »fortjeneste« den fortjeneste,  

 der kan henføres til et fast driftssted i en kontraherende stat i et år og  

 tidligere år efter fradrag for alle skatter - udover den omtalte  

 tillægsskat-, der er pålignet sådan fortjeneste af denne stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat,  

 hvorfra de hidrører, og i henhold til lovgivningen i denne stat, men den skat  

 på pålignes må, såfremt modtageren er rentebeløbets retmæssige ejer, ikke  

 overstige 12 pct. af bruttobeløbet af renten.
 De kompetente myndigheder i de kontraherende stater skal ved gensidig  

 aftale fastsætte de nærmere regler for gennemførelsen af denne begrænsning.
3. Uanset bestemmelserne i stykke 1 og 2, a) rente, der hidrører fra Argentina, skal være fritaget for argentinsk  

 beskatning, når renten betales til:
(i) den danske stat, en politisk underafdeling, en lokal myndighed eller  

 et dertil hørende offentligt organ; (ii) Danmarks Nationalbank; Industrialiseringsfonden for  

 Udviklingslandene; Dansk Eksportfinansieringsfond; Danmarks Skibskreditfond;  

 eller (iii) enhver anden institution, svarende til de under punkt (ii) nævnte,  

 og som fra gang til gang måtte blive aftalt mellem de kompetente myndigheder  

 i de kontraherende stater; b) rente, der hidrører fra Danmark, skal være fritaget for dansk  

 beskatning, når renten betales til:
(i) den argentinske stat, en politisk underafdeling, en lokal myndighed  

 eller et dertil hørende offentligt organ; (ii) Argentinas Nationalbank (Banco de la Nacion Argentina); og Banken i  

 Provinsen Buenos Aires (Banco de la Provincia de Buenos Aires); (iii) enhver organisation, der oprettes i staten Argentina efter  

 undertegnelsen af denne overenskomst, og som er af tilsvarende karakter som  

 de i litra a) (ii) nævnte, der er oprettet i Danmark, (de kompetente  

 myndigheder i de kontraherende stater skal ved gensidig aftale afgøre, om en  

 sådan organisation er af tilsvarende karakter); eller c) rente, der hidrører fra en kontraherende stat vedrørende et lån med  

 løbetid på ikke under 3 år, som en af de institutioner som er nævnt eller  

 henvist til i litra a) eller litra b) har garanteret for - og som betales til  

 en person, som er hjemmehørende i den anden kontraherende stat, og rente, der  

 hidrører fra en kontraherende stat og som betales til banker eller  

 kreditinstitutter i den anden kontraherende stat vedrørende lån med særlig  

 fordelagtige rentesatser og med en løbetid på mindst 3 år, kan kun beskattes  

 i denne anden stat; d) rente, der hidrører fra en kontraherende stat, kan kun beskattes i den  

 anden kontraherende stat i tilfælde, hvor:
(i) modtageren er hjemmehørende i denne anden stat, og (ii) denne modtager er et foretagende i denne anden stat, og er den  

 retmæssige ejer af renten, og (iii) renten er betalt i henhold til en gæld, der hidrører fra dette  

 foretagendes salg på kredit af enhver handelsvare eller ethvert udstyr af  

 industriel, kommerciel eller videnskabelig art til et foretagende i den  

 førstnævnte stat, undtagen i tilfælde, hvor salget har fundet sted mellem,  

 eller gælden består mellem forbundne personer.
4. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
5. Bestemmelserne i stykke 1 skal ikke finde anvendelse, såfremt renternes  

 retmæssige ejer, der er hjemmehørende i en kontraherende stat, i den anden  

 kontraherende stat, hvorfra renten hidrører, driver erhvervsvirksomhed gennem  

 et der beliggende fast driftssted eller udøver frit erhverv i denne anden  

 stat fra et der beliggende fast sted, og den fordring, som ligger til grund  

 for den udbetalte rente, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
6. Renter skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger eller  

 lokale myndigheder, eller af en person, der er hjemmehørende i denne stat.
I  

 tilfælde, hvor den person, der betaler renten, hvad enten han er  

 hjemmehørende i en kontraherende stat eller ej, imidlertid har et fast  

 driftssted eller et fast sted i en kontraherende stat, i forbindelse med  

 hvilket den gæld, hvoraf renten betales, er stiftet, og sådan rente afholdes  

 af dette faste driftssted eller faste sted, skal sådan rente anses for at  

 hidrøre fra den stat, hvori det faste driftssted eller det faste sted er  

 beliggende.
7. I tilfælde, hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, såfremt den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne royalties kan imidlertid også beskattes i den kontraherende  

 stat, hvorfra de hidrører, og i overensstemmelse med lovgivningen i denne  

 stat, men den skat der pålignes må, såfremt modtageren er den retmæssige ejer  

 af royaltybeløbet, ikke overstige:
a) 3 pct. af bruttobeløbet, der betales for anvendelsen af, eller retten  

 til at anvende nyheder; b) 5 pct. af bruttobeløbet, der betales for anvendelsen af, eller retten  

 til at anvende en ophavsret til et litterært, dramatisk, musikalsk eller  

 andet kunstnerisk arbejde (men ikke indbefattet royalties med hensyn til  

 spillefilm og optagelser på film eller videobånd eller andre  

 gengivelsesmidler til anvendelse i forbindelse med fjernsynsudsendelser); c) 10 pct. af bruttobeløbet, der betales for anvendelsen af, eller retten  

 til at anvende ethvert patent, varemærke, mønster eller model, tegning,  

 hemmelig formel eller fremstillingsmetode, eller for anvendelsen af, eller  

 retten til at anvende, industrielt eller videnskabeligt udstyr, eller for  

 oplysninger om industrielle eller videnskabelige erfaringer, og indbefatter  

 betalinger for ydelse af teknisk bistand som defineret i stykke 3; og d) 15 pct. af bruttobeløbet af royalties i alle andre tilfælde.
 De kontraherende staters kompetente myndigheder skal ved gensidig aftale  

 fastsætte de nærmere regler for anvendelsen af disse begrænsninger.
 3. Udtrykket »royalty« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende nyheder, enhver ophavsret til et litterært, dramatisk, musikalsk  

 eller andet kunstnerisk arbejde, ethvert patent, varemærke, mønster eller  

 model, tegning, hemmelig formel eller fremstillingsmetode, eller for  

 anvendelsen af, eller retten til at anvende, industrielt, kommercielt eller  

 videnskabeligt udstyr, eller for oplysninger om industrielle, kommercielle  

 eller videnskabelige erfaringer, og indbefatter betalinger for ydelse af  

 teknisk bistand, men kun såfremt sådan bistand er ydet uden for den stat,  

 hvorfra betalingerne hidrører, og betalinger af enhver art med hensyn til  

 spillefilm og optagelser på film eller videobånd eller andre  

 gengivelsesmidler til anvendelse i forbindelse med fjernsynsudsendelser.
4. Bestemmelserne i stykke 2 skal ikke finde anvendelse, såfremt  

 royaltybeløbets retmæssige ejer, der er hjemmehørende i en kontraherende  

 stat, i den anden kontraherende stat, hvorfra royaltybeløbet hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller ejendom, som ligger til grund for de udbetalte royalties, har direkte  

 forbindelse med et sådant fast driftssted eller fast sted.
I så fald skal  

 bestemmelserne henholdsvis i artikel 7 eller i artikel 14 finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger eller  

 lokale myndigheder, eller af en person, der er hjemmehørende i denne stat.
I  

 tilfælde, hvor den person, der betaler royalties, hvad enten han er  

 hjemmehørende i en kontraherende stat eller ej, imidlertid har et fast  

 driftssted eller et fast sted i en kontraherende stat, i forbindelse med  

 hvilket forpligtelsen til at betale royalties er påtaget, og sådanne  

 royalties afholdes af dette faste driftssted eller faste sted, skal sådanne  

 royalties anses for at hidrøre fra den kontraherende stat, hvori det faste  

 driftssted eller det faste sted er beliggende.
6. I tilfælde, hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når hensyn tages til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel alene finde anvendelse på det sidstnævnte beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af de kontraherende stater under hensyntagen til de øvrige bestemmelser  

 i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste ved afhændelse af ethvert formuegode, der er anvendt til  

 økonomiske formål i en kontraherende stat af en person, der er hjemmehørende  

 i den anden kontraherende stat, bortset fra de formuegoder, der er omfattet  

 af stykkerne 1 og 2, kan kun beskattes i den kontraherende stat, hvori  

 afhænderen er hjemmehørende.
 4. Fortjeneste oppebåret af en person, der er hjemmehørende i en  

 kontraherende stat, ved afhændelse af skibe eller luftfartøjer, der anvendes  

 i international trafik eller af rørlig formue, som er knyttet til driften af  

 sådanne skibe eller luftfartøjer, kan kun beskattes i denne stat.
5. Fortjeneste oppebåret af en person, der er hjemmehørende i en  

 kontraherende stat, ved afhændelse af aktier i et selskab, der er  

 hjemmehørende i den anden kontraherende stat, kan beskattes i denne anden  

 stat.
Den skat, der pålignes, må imidlertid ikke overstige:
a) 10 pct. af fortjenesten i tilfælde, hvor den direkte kapitalandel er på  

 mindst 25 pct.; b) 15 pct. i alle andre tilfælde.
 6. Med hensyn til kapitalgevinster oppebåret af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 3 kun finde anvendelse på den del af  

 kapitalgevinsterne, som svarer til den andel i konsortiet, der ejes af den  

 danske partner i Scandinavian Airlines System (SAS), Det Danske  

 luftfartsselskab (DDL).
 7. Fortjeneste, oppebåret af en person, der er hjemmehørende i en  

 kontraherende stat, ved afhændelse i den anden kontraherende stat af ethvert  

 formuegode, der befinder sig i denne anden stat, bortset fra de formuegoder,  

 der er omfattet af de foranstående stykker i denne artikel, kan beskattes i  

 begge de kontraherende stater i overensstemmelse med deres gældende  

 lovgivning.
 8. Fortjeneste ved afhændelse af ethvert formuegode, bortset fra de, der  

 er omfattet af de foranstående stykker, kan kun beskattes i den kontraherende  

 stat, hvori afhænderen er hjemmehørende.
 9. I tilfælde, hvor en fysisk person, der har været hjemmehørende i en  

 kontraherende stat for en periode af 5 år eller mere, er blevet hjemmehørende  

 i den anden kontraherende stat, skal intet i denne artikel berøre den  

 førstnævnte kontraherende stats ret til i henhold til dens nationale  

 lovgivning at beskatte formueforøgelse, som denne person har opnået i  

 forbindelse med aktier indtil tidspunktet for flytning af personens  

 skattemæssige hjemsted.
 I tilfælde, hvor aktierne derefter af afhændet og gevinsten ved en sådan  

 afhændelse er beskattet i den anden kontraherende stat i henhold til  

 bestemmelserne i denne artikel, skal denne anden stat indrømme fradrag i  

 skatten af indkomsten med et beløb svarende til den indkomstskat, som er  

 betalt i den førstnævnte stat.
 Et sådant fradrag skal imidlertid ikke kunne overstige den del af  

 indkomstskatten, således som denne skat er beregnet inden indrømmelsen af  

 fradraget, som kan henføres til den indkomst, som kan beskattes i den  

 førstnævnte stat i henhold til den første sætning i dette stykke.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat.
Sådan indkomst kan imidlertid beskattes  

 i den anden kontraherende stat, hvis:
a) han har et fast sted, som til stadighed står til rådighed for ham i den  

 anden stat med henblik på udøvelse af hans virksomhed, men kun i det omfang  

 indkomsten kan henføres til dette faste sted; eller b) han opholder sig i den anden kontraherende stat i en eller flere  

 perioder, der tilsammen udgør eller overstiger 90 dage inden for en  

 12-måneders-periode, men kun i det omfang indkomsten kan henføres til den  

 virksomhed, der er udført i sådan eller sådanne perioder.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19 ikke medfører andet,  

 kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) modtageren opholder sig i den anden stat i en eller flere perioder, der  

 tilsammen ikke overstiger en periode på 183 dage i nogen 12 måneders-periode,  

 der begynder eller slutter i det pågældende kalenderår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik og som drives af en person,  

 der er hjemmehørende i en kontraherende stat, beskattes i denne stat.
 4. I tilfælde, hvor en person, der er hjemmehørende i Danmark, modtager  

 vederlag for personligt arbejde udført på et af Scandinavian Airlines System  

 (SAS) i international trafik drevet luftfartøj, kan et sådant vederlag kun  

 beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen i et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en kontraherende, oppebærer som optrædende  

 kunstner, såsom teater-, film-, radio- eller fjernsynskunstner, eller musiker  

 eller som sportsmand, ved hans i denne egenskab i den anden kontraherende  

 stat udøvede virksomhed, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsmand i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, i hvilken kunstnerens eller sportsmandens virksomhed  

 udøves.
 3. Bestemmelserne i stykke 1 og 2 skal ikke finde anvendelse på indkomst  

 oppebåret ved virksomhed udøvet i en kontraherende stat af kunstnere eller  

 sportsmænd, hvis besøget i denne stat væsentligt er støttet af offentlige  

 midler fra den anden kontraherende stat, en politisk underafdeling eller en  

 lokal myndighed heraf.
Artikel 18 Pensioner og livrenter 1.
a) Pensioner (og andre lignende vederlag), der hidrører fra en  

 kontraherende stat og betales til en person, der er hjemmehørende i den anden  

 kontraherende stat; b) alle udbetalinger, periodiske såvel som ikke-periodiske, der foretages  

 i henhold til socialovgivningen i en kontraherende stat eller i henhold til  

 en ordning med socialt sigte, oprettet af en kontraherende stat; c) enhver livrente, der hidrører fra en kontraherende stat og betales til  

 en person, der er hjemmehørende i den anden kontraherende stat kan beskattes i begge kontraherende stater.
 2. Udtrykket »livrenter« betyder i denne artikel fastsatte  

 beløb, der er periodisk betalbare til fastsatte tidspunkter, enten for  

 livstid eller for et bestemt tidsrum eller et tidsrum, som lader sig  

 bestemme, i henhold til en forpligtelse til at præstere disse betalinger mod  

 rimeligt og fuldt vederlag i penge eller penges værdi (der ikke er  

 tjenesteydelser).
Artikel 19 Offentligt hverv 1.
 a) Vederlag, undtagen pensioner, der udbetales af en kontraherende stat,  

 dens politiske underafdelinger eller lokale myndigheder til en fysisk person  

 for udførelse af hverv for denne stat, dens underafdelinger eller  

 myndigheder, kan kun beskattes i denne stat.
 b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den pågældende er en i denne  

 stat hjemmehørende fysisk person, som:
(i) er statsborger i denne stat eller (ii) ikke blev hjemmehørende i denne stat alene med det formål at udføre  

 hvervet.
 2. Bestemmelserne i artiklerne 15 og 16 skal finde anvendelse på vederlag,  

 der udbetales for tjenesteydelser i forbindelse med erhvervsvirksomhed, der  

 drives af en kontraherende stat, dens politiske underafdelinger eller lokale  

 myndigheder.
Artikel 20 Studerende Beløb, som en studerende eller en erhvervspraktikant, der er, eller som,  

 umiddelbart før han besøger en kontraherende stat, var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en i en kontraherende stat hjemmehørende  

 person, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 end indkomst af fast ejendom som defineret i artikel 6, stykke 2, såfremt den  

 i en kontraherende stat hjemmehørende modtager af sådan indkomst driver  

 erhvervsvirksomhed i den anden kontraherende stat gennem et der beliggende  

 fast driftssted eller udøver frit erhverv i denne anden stat fra et der  

 beliggende fast sted, og den rettighed eller ejendom, som ligger til grund  

 for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
 3. Uanset bestemmelserne i stykke 1 og 2 kan indkomster, der oppebæres af  

 en i en kontraherende stat hjemmehørende person, og som ikke er behandlet i  

 de foranstående artikler i denne overenskomst, og som hidrører fra den anden  

 kontraherende stat, også beskattes i denne anden stat.
IV.
Beskatning af formue Artikel 22 Formue 1. Formue bestående af fast ejendom, omhandlet i artikel 6, som ejes af en  

 person, der er hjemmehørende i en kontraherende stat, og som er beliggende i  

 den anden kontraherende stat, kan beskattes i denne anden stat.
 2. Formue bestående af rørlig formue, der udgør en del af erhvervsformuen  

 i et fast driftssted, som et foretagende i en kontraherende stat har i den  

 anden kontraherende stat, eller af rørlig formue, der hører til et fast sted,  

 som en person, der er hjemmehørende i en kontraherende stat har til rådighed  

 til udøvelse af frit erhverv i den anden kontraherende stat, kan beskattes i  

 denne anden stat.
 3. Formue bestående af ethvert formuegode, der er anvendt til økonomiske  

 formål, bortset fra de formuegoder, der er omfattet af stykkerne 1 og 2, og  

 som ejes af en person, der er hjemmehørende i en kontraherende stat, kan kun  

 beskattes i denne kontraherende stat.
 4. Formue bestående af skibe eller luftfartøjer, der anvendes i  

 international trafik af en person, der er hjemmehørende i en kontraherende  

 stat, og af rørlig formue, som er knyttet til driften af sådanne skibe eller  

 luftfartøjer, kan kun beskattes i denne kontraherende stat.
 5. Formue, der befinder sig i en kontraherende stat og som ejes af en  

 person, der er hjemmehørende i den anden kontraherende stat, bortset fra  

 sådan formue, der er omfattet af de foranstående stykker i denne artikel, kan  

 beskattes i begge kontraherende stater i overensstemmelse med deres gældende  

 lovgivning.
 6. Al anden formue, tilhørende en person, der er hjemmehørende i en  

 kontraherende stat, kan kun beskattes i denne stat.
 7. Med hensyn til formue, der ejes af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 4 kun finde anvendelse på den del af formuen, som svarer til den andel  

 i konsortiet, der ejes af den danske partner i Scandinavian Airlines System  

 (SAS), Det Danske Luftfartsselskab (DDL).
Artikel 23 Virksomhed ud for kysten 1. Bestemmelserne i denne artikel skal finde anvendelse uden hensyn til  

 enhver anden bestemmelse i denne overenskomst.
 2. En person, der er hjemmehørende i en kontraherende stat og som ud for  

 kysten i den anden kontraherende stat udøver virksomhed i forbindelse med  

 efterforskning eller indvinding af naturforekomster i havbunden og  

 undergrunden i denne anden stat, skal, såfremt bestemmelserne i stykkerne 3  

 og 4 i denne artikel ikke finder anvendelse, anses for at udøve denne  

 virksomhed gennem et fast driftssted eller et fast sted i denne anden stat.
3. Bestemmelserne i stykke 2 skal ikke finde anvendelse i tilfælde, hvor  

 virksomheden udøves i en eller flere perioder, der sammenlagt ikke overstiger  

 30 dage inden for en 12 månedersperiode.
Med hensyn til dette stykke skal  

 imidlertid følgende gælde:
 a) virksomhed, der udøves af et foretagende, der er forbundet med et andet  

 foretagende, skal anses for udøvet af det foretagende, med hvilket det er  

 forbundet, hvis den pågældende virksomhed i det væsentlige er den samme som  

 den, der udøves af det sidstnævnte foretagende.
 b) to foretagender skal anses for at være forbundne, hvis det ene direkte  

 eller indirekte kontrolleres af det andet, eller begge direkte eller  

 indirekte kontrolleres af en eller flere tredjepersoner.
 4. Fortjeneste, oppebåret af et foretagende, der er hjemmehørende i en  

 kontraherende stat, ved transport af forsyninger eller mandskab til et sted,  

 eller mellem steder, hvor der i en kontraherende stat udøves virksomhed i  

 forbindelse med efterforskning eller indvinding af naturforekomster i  

 havbunden og undergrunden, eller ved drift af bugserbåde og andre  

 hjælpefartøjer, der er knyttet til sådan virksomhed, kan kun beskattes i den  

 kontraherende stat, hvori foretagendet er hjemmehørende.
 5.
 a) Såfremt bestemmelserne under litra b) i dette stykke ikke finder  

 anvendelse, kan gage, løn og lignende vederlag, der oppebæres af en i en  

 kontraherende stat hjemmehørende person for arbejde knyttet til  

 efterforskning eller indvinding af naturforekomster i havbunden og  

 undergrunden i den anden kontraherende stat, beskattes i denne anden stat i  

 den udstrækning, lønarbejdet er udført uden for kysten i denne anden stat.  

 Sådant vederlag kan imidlertid kun beskattes i den førstnævnte stat, hvis  

 arbejdet er udført uden for kysten for en arbejdsgiver, der ikke er  

 hjemmehørende i den anden stat og hvis det varer i en eller flere perioder,  

 der sammenlagt ikke overstiger 30 dage inden for en 12 måneders-periode.
 b) Gage, løn og lignende vederlag, der oppebæres af en i en kontraherende  

 stat hjemmehørende person for arbejde, udført om bord på et skib eller  

 luftfartøj, der transporterer forsyninger eller mandskab til et sted, eller  

 mellem steder, hvor der i en kontraherende stat udøves virksomhed i  

 forbindelse med efterforskning eller indvinding af naturforekomster i  

 havbunden eller undergrunden, eller for arbejde, der udføres om bord på  

 bugserbåde og andre hjælpefartøjer, der er knyttet til sådan virksomhed, kan  

 kun beskattes i den kontraherende stat, i hvilken foretagendet er  

 hjemmehørende.
 6. Fortjeneste, som en person, der er hjemmehørende i en kontraherende  

 stat, erhverver ved afhændelse af:
a) rettigheder til efterforskning eller indvinding; eller b) formuegoder, der befinder sig i den anden kontraherende stat og som  

 anvendes i forbindelse med efterforskning eller indvinding af  

 naturforekomster i havbunden og undergrunden, beliggende i denne anden stat kan beskattes i denne anden stat.
 I dette stykke betyder »rettigheder til efterforskning eller  

 indvinding« rettigheder til aktiver, som skal udvindes ved  

 efterforskningen eller indvindingen af naturforekomster i havbunden og  

 undergrunden i den anden kontraherende stat, herunder rettigheder til andele  

 i eller til fordele af sådanne aktiver.
V.
Metoder til undgåelse af dobbeltbeskatning Artikel 24 Ophævelse af dobbeltbeskatning 1. I Argentina:
a) I tilfælde, hvor en person, der er hjemmehørende i Argentina, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i Danmark, skal Argentina (i) indrømme fradrag i den pågældende persons indkomstskat med et beløb  

 svarende til den indkomstskat, som er betalt i Danmark; (ii) indrømme fradrag i den pågældende persons formueskat med et beløb  

 svarende til den formueskat, som er betalt i Danmark; b) Fradragsbeløbet skal imidlertid ikke i noget tilfælde kunne overstige  

 den del af indkomstskatten eller formueskatten, beregnet uden sådant fradrag,  

 der svarer til den indkomst, som kan beskattes i Danmark.
 2. I Danmark:
a) I tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i Argentina, skal Danmark, medmindre bestemmelserne i punkt c)  

 medfører andet, (i) indrømme fradrag i den pågældende persons indkomstskat med et beløb  

 svarende til den indkomstskat, som er betalt i Argentina; (ii) indrømme fradrag i den pågældende persons formueskat med et beløb  

 svarende til den formueskat, som er betalt i Argentina; b) Fradragsbeløbet skal imidlertid ikke i noget tilfælde kunne overstige  

 den del af indkomstskatten eller formueskatten, beregnet uden sådant fradrag,  

 der svarer til den indkomst, som kan beskattes i Argentina; c) I tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kun kan beskattes i Argentina, kan Danmark medregne denne indkomst eller  

 formue i beskatningsgrundlaget, men skal i skatten af indkomsten eller  

 formuen fradrage den del af indkomstskatten, henholdsvis formueskatten, som  

 svarer til den indkomst, der hidrører fra Argentina, eller den formue, der  

 ejes i Argentina.
d) Hvor der i medfør af lovgivningen i Argentina er indrømmet fritagelse  

 for eller nedsættelse af argentinsk skat, der, i overensstemmelse med  

 bestemmelserne i artikel 7 i denne overenskomst, skal betales af fortjeneste,  

 som et dansk foretagende har oppebåret fra et fast driftssted beliggende i  

 Argentina, skal der i henhold til litra a) (i) og litra b) indrømmes fradrag  

 i dansk skat for argentinsk skat, som om en sådan fritagelse eller  

 nedsættelse ikke var blevet indrømmet.
Det er en forudsætning herfor, at det  

 faste driftssted driver erhvervsmæssig virksomhed (bortset fra virksomhed  

 inden for den finansielle sektor), og at ikke mere end 25 pct. at sådan  

 fortjeneste består af renter og fortjeneste fra afhændelse af aktier og  

 obligationer eller består af fortjeneste, der hidrører fra tredjestater.
 e) Bestemmelserne i litra d) skal finde anvendelse under forudsætning af,  

 at nedsættelsen af eller fritagelsen for skat har hjemmel i nogle af de  

 følgende bestemmelser i argentinsk lovgivning:
- lovene 19.640 og 22.095, inklusive lovene 20.560, 21.608 og 22.021 (og  

 de love, der har udstrakt de ved lov 22.021 hjemlede skattebegunstigelser til  

 andre provinser end dem, der oprindeligt var omfattet af den sidstnævnte  

 lov), i det omfang de var gældende på datoen for undertegnelsen af denne  

 overenskomst og ikke er blevet ændret senere, eller kun er ændret i så  

 uvæsentligt omfang, at de ikke har ændret karakter generelt, eller - enhver anden bestemmelse, der efterfølgende måtte blive indført og som  

 hjemler en skattebegunstigelse, forudsat at der er truffet aftale mellem de  

 kontraherende staters kompetente myndigheder om, at sådanne bestemmelser er  

 af væsentlig tilsvarende karakter, på betingelse af, at de ikke senere er  

 blevet ændret, eller kun er ændret i så uvæsentligt omfang, at deres karakter  

 ikke er ændret generelt.
 f) I tilfælde, hvor udbytte er betalt af et selskab, der er hjemmehørende  

 i Argentina, til en person (som er et selskab), der er hjemmehørende i  

 Danmark, og som direkte eller indirekte ejer 25 pct. eller mere af  

 aktiekapitalen i det førstnævnte selskab, skal sådant udbytte være fritaget  

 for skat i Danmark, forudsat at det udbyttebetalende selskab driver  

 erhvervsmæssig virksomhed (bortset fra virksomhed inden for den finansielle  

 sektor), og at ikke over 25 pct. af selskabets indkomst består af renter og  

 fortjeneste fra afhændelse af aktier og obligationer eller består af  

 fortjeneste, der hidrører fra tredje stater.
g) Bestemmelserne i litra d) og f) skal finde anvendelse i de første 10  

 år, hvori overenskomsten er gældende.
De kompetente myndigheder skal rådføre  

 sig med hinanden for at afgøre, om denne periode skal forlænges.
En sådan  

 forlængelse skal være gældende fra den dato og under iagttagelse af sådanne  

 ændringer og betingelser, herunder betingelser vedrørende ophør, som  

 fastsættes ved forhandling mellem de kontraherende stater gennem udveksling  

 af noter ad diplomatisk vej eller på enhver anden måde, der er i  

 overensstemmelse med deres forfatningsmæssige procedurer.
VI.
Særlige bestemmelser Artikel 25 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, især  

 med hensyn til hjemsted, er eller måtte blive undergivet.
Uanset  

 bestemmelserne i artikel 1 skal denne bestemmelse også finde anvendelse på  

 personer, der ikke er hjemmehørende i en af eller begge de kontraherende  

 stater.
 2. Statsløse personer, der er hjemmehørende i en kontraherende stat, skal  

 ikke i nogen af de kontraherende stater kunne undergives nogen beskatning  

 eller dermed forbundne krav, som er anderledes eller mere byrdefulde end den  

 beskatning og dermed forbundne krav, som statsborgere i den pågældende stat  

 under samme forhold, især med hensyn til hjemsted, er eller måtte blive  

 undergivet.
3. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer  

 personer, der er hjemmehørende inden for dens eget område.
4. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
På samme måde skal enhver gæld, som et foretagende i en  

 kontraherende stat har til en person hjemmehørende i den anden kontraherende  

 stat, kunne fratrækkes ved opgørelsen af et sådant foretagendes  

 skattepligtige formue under samme betingelser, som hvis gælden var blevet  

 stiftet over for en person, hjemmehørende i den førstnævnte stat.
 5. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 6. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 26 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 såfremt tilfældet er omfattet af artikel 25, stykke 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham  

 underretning om den foranstaltning, der medfører beskatning, som ikke er i  

 overensstemmelse med bestemmelserne i overenskomsten.
 2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
3. En kontraherende stat skal ikke, efter udløbet af de tidsfrister, der  

 er fastsat i dens nationale lovgivning, og, i alle tilfælde efter 5 år fra  

 udløbet af den skatteperiode, i hvilken den pågældende indkomst er indtjent,  

 forhøje beskatningsgrundlaget for en person, der er hjemmehørende i en af de  

 kontraherende stater, ved i beskatningsgrundlaget at medtage  

 indkomstelementer, der også er blevet pålagt skat i den anden kontraherende  

 stat.
Dette stykke skal ikke finde anvendelse i tilfælde af svig, forsætlig  

 fejl eller forsømmelse.
4. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
5. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
Når det for tilvejebringelsen  

 af en aftale skønnes ønskeligt, at der finder en mundtlig forhandling sted,  

 kan en sådan finde sted i et udvalg bestående af repræsentanter for de  

 kompetente myndigheder i de kontraherende stater.
Artikel 27 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning, og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, eller klagebehandling i  

 forbindelse med de skatter, der er omfattet af overenskomsten.
Sådanne  

 personer eller myndigheder må kun benytte oplysningerne til de nævnte formål.  

 De kan meddele oplysningerne under offentlige retsforhandlinger eller i  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 28 Personer ansat ved diplomatiske og konsulære repræsentationer Intet i denne overenskomst berører de skattemæssige begunstigelser, som  

 ansatte ved diplomatiske eller konsulære repræsentationer måtte nyde i kraft  

 af folkerettens almindelige regler eller særlige aftaler.
Artikel 29 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til de områder, hvorover Danmark har suverænitet og som  

 specielt er holdt uden for denne overenskomsts anvendelse eller til ethvert  

 område, for hvis internationale forbindelser Danmark er ansvarlig, og som  

 påligner skatter af væsentlig samme art som de skatter, overenskomsten finder  

 anvendelse på.
Enhver sådan udvidelse skal have virkning fra det tidspunkt og  

 være undergivet sådanne ændringer og betingelser, herunder betingelser  

 vedrørende opsigelse, som måtte blive fastsat mellem de kontraherende stater  

 i noter, der skal udveksles ad diplomatisk vej og i overensstemmelse med  

 deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 31 også - på den måde, som  

 er angivet i nævnte artikel - bringe anvendelsen af overenskomsten til ophør  

 på ethvert område, til hvilket den er blevet udvidet i henhold til denne  

 artikel.
Artikel 30 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for overenskomstens ikrafttræden er  

 opfyldt.
 2. Overenskomsten skal træde i kraft 30 dage efter datoen for den sidste  

 af de i stykke 1 omhandlede underretninger, og dens bestemmelser skal have  

 virkning i begge kontraherende stater:
a) for så vidt angår skatter indeholdt ved kilden på indkomst som  

 oppebæres den 1. januar eller senere i det kalenderår, der følger umiddelbart  

 efter det år, i hvilket overenskomsten træder i kraft, og følgende  

 indkomstår; b) for så vidt angår andre skatter på indkomst og formue, på skatter, der  

 kan pålignes for ethvert skatteår, der begynder den 1. januar eller senere i  

 det kalenderår, der følger umiddelbart efter det kalenderår, i hvilket  

 overenskomsten træder i kraft.
 3. Overenskomsten mellem Kongeriget Danmarks regering og Republikken  

 Argentinas regering til undgåelse af dobbeltbeskatning af indtægter, der  

 hidrører fra skibsfarts- og luftfartsvirksomhed, indgået ved noteudveksling  

 den 15. december 1948, skal ikke have virkning for nogen periode, i hvilken  

 nærværende overenskomst har virkning.
Artikel 31 Opsigelse Denne overenskomst skal forblive i kraft, indtil den opsiges af en  

 kontraherende stat.
Hver af de kontraherende stater kan opsige overenskomsten  

 ved ad diplomatisk vej at give meddelelse om opsigelsen mindst 6 måneder før  

 udgangen af ethvert kalenderår, der følger efter et tidsrum på 6 år fra den  

 dato, hvor overenskomsten trådte i kraft.
I så fald skal overenskomsten  

 ophøre at have virkning i begge kontraherende stater:
a) for så vidt angår skatter indeholdt ved kilden på indkomst som  

 oppebæres den 1. januar eller senere i det kalenderår, der følger umiddelbart  

 efter det år, i hvilket underretningen er givet; b) for så vidt angår andre skatter på indkomst og formue, på skatter, der  

 kan pålignes for ethvert skatteår, der begynder den 1. januar eller senere i  

 det kalenderår, der følger umiddelbart efter det kalenderår, i hvilket  

 underretningen er givet.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i Buenos Aires, den 12. december 1995 i to originaleksemplarer  

 på dansk, spansk og engelsk, således at samtlige tekster har lige gyldighed.  

 I tilfælde, hvor der opstår uoverensstemmelser om fortolkningen, skal den  

 engelske tekst være afgørende.
For Kongeriget Danmarks regering Leif Donde For Republikken Argentinas regering Fernando Enrique Petrella PROTOKOL 1. Med hensyn til artikel 7:
a) For så vidt angår stykke 3 er der enighed om, at intet i dette stykke  

 skal pålægge en kontraherende stat at tillade fuldt fradrag for visse  

 udgifter, når sådanne på nogen måde i henhold til statens nationale  

 lovgivning er begrænset med henblik på fastsættelsen af fortjeneste, eller  

 tillade fradrag for nogen udgift, som der, på grund af dens art, ikke  

 generelt indrømmes fradrag for i henhold til denne stats skattelovgivning; b) For så vidt angår stykke 6 skal eksport af varer, der er indkøbt af et  

 foretagende, der er hjemmehørende i den anden kontraherende stat, uanset  

 bestemmelserne i artikel 5, stykke 4, litra d) i denne overenskomst, vedblive  

 at være underlagt gældende national lovgivning vedrørende eksport.
 2. Med hensyn til artiklerne 7 og 12:
 Leasing-betalinger, der hidrører fra en kontraherende stat og som betales  

 til en person, der er hjemmehørende i den anden kontraherende stat for  

 leasing med forkøbsret (leasing med ret til at erhverve maskinelt,  

 videnskabeligt eller industrielt udstyr), skal være fritaget for skat i den  

 førstnævnte kontraherende stat i henhold til de betingelser, der er fastsat i  

 dens interne lovgivning.
 3. Med hensyn til artikel 12:
 a) For så vidt angår Argentina skal den sats, der er fastsat i stykke 2,  

 litra b), kun finde anvendelse i tilfælde, hvor royaltybeløbet (for  

 ophavsret) betales til forfatteren selv eller hans efterkommere.
 b) (i) For så vidt angår Argentina skal den rate, der er fastsat i stykke  

 2, litra c) kun finde anvendelse, når de i henhold til den interne lovgivning  

 fastsatte krav (registrering, verifikation og autorisation), efter  

 omstændighederne, er opfyldt.
 (ii) For så vidt angår betalinger for teknisk bistand skal den skat, der  

 opkræves i henhold til stykke 2, litra c), fastsættes efter at der er  

 indrømmet fradrag for de udgifter, der direkte er forbundet med sådan  

 virksomhed.
 (iii) For så vidt angår betalinger for anvendelsen af eller retten til at  

 anvende boreplatforme, skal den skat, der opkræves i henhold til stykke 2,  

 litra c), fastsættes efter at der er indrømmet fradrag for de nødvendige  

 udgifter, der er betalt af udlejeren i forbindelse med udlejen af sådant  

 udstyr, i det omfang sådanne udgifter, i overensstemmelse med betingelserne i  

 kontrakten, skal udredes af den nævnte udlejer.
4. I tilfælde, hvor skatten er blevet opkrævet ved kilden med et højere  

 beløb end det, der kan pålignes i henhold til bestemmelserne i denne  

 overenskomst, skal ansøgning om refusion af det overskydende beløb indsendes  

 til den kompetente myndighed i den stat, der har opkrævet skatten, inden for  

 en periode af tre år efter udløbet af det kalenderår, i hvilket skatten er  

 blevet opkrævet.
Refusionen skal gives inden for en perioden af 12 måneder  

 fra den dato, på hvilken anmodningen om refusion er blevet forelagt den  

 kompetente myndighed.
Perioden på 12 måneder kan forlænges, hvis begge de  

 kontraherende stater er enige om, at fornøden dokumentation ikke er blevet  

 forelagt de kompetente myndigheder.
 5. Med hensyn til artikel 13:
Stykke 9 skal kun finde anvendelse på fortjeneste ved afhændelse af  

 hovedaktionæraktier.
En hovedaktionær er en person, der (alene eller med en  

 gruppe af nærtbeslægtede) på noget tidspunkt, inden for de sidste fem år før  

 afhændelsen, har ejet 25 pct. af aktiekapitalen eller kontrolleret mere end  

 50 pct. af stemmeretten, der er knyttet til aktiekapitalen.
 6. Med hensyn til artikel 24:
a) Der er enighed om, at bestemmelserne i denne overenskomst ikke skal  

 fortolkes således, at de forhindrer en kontraherende stat i at anvende de  

 bestemmelser om tynd kapitalisering, som måtte være fastsat i den nationale  

 lovgivning; b) Den metode, der er beskrevet i stykke 2, litra c) er eksemptionsmetoden  

 med progressionsforbehold.
7. Hvis Argentina efter den 25. marts 1994 undertegner en  

 dobbeltbeskatningsoverenskomst med en tredje stat, der er medlem af  

 Organisationen for Økonomisk Samarbejde og Udvikling (OECD), og som a) fastsætter regler vedrørende beskatning af et fast driftssted - som  

 anført i artikel 10, stykke 6 i denne overenskomst-, og som er mere favorable  

 end de regler, der er fastsat i det nævnte stykke, eller b) begrænser kildelandets beskatning af betalinger i form af udbytte,  

 renter og royalties, jf. artiklerne 10, 11 og 12, til en sats, der er lavere  

 end den, der er fastsat i denne overenskomst, skal de mere favorable regler  

 eller den lavere sats (inklusive en fritagelse) automatisk finde anvendelse  

 ved anvendelsen af denne overenskomst fra den dato, på hvilken den  

 førstnævnte overenskomst trådte i kraft.
 Det samme skal gælde, hvis Argentina accepterer at udelukke nogen art af  

 rettighed eller formuegode fra definitionen af royalties i artikel 15, stykke  

 3.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i Buenos Aires, den 12. december 1995 i to originaleksemplarer  

 på dansk, spansk og engelsk, således at samtlige tekster har lige gyldighed.  

 I tilfælde, hvor der opstår uoverensstemmelser om fortolkningen, skal den  

 engelske tekst være afgørende.
For Kongeriget Danmarks regering Leif Donde For Republikken Argentinas regering Fernando Enrique Petrella Oprindeligt fremsat forslag § 1. Overenskomst af 12. december 1995 mellem Kongeriget Danmarks Regering og Republikken Argentinas Regering til undgåelse af dobbeltbeskatning og forhindring af skatteunddragelse for så vidt angår indkomst- og formueskatter kan tiltrædes på Danmarks vegne.
 Overenskomsten er optaget som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 30.
 Stk. 3. Den mellem Danmark og Argentina den 15. december 1948  

 indgåede overenskomst til undgåelse af dobbeltbeskatning af indtægter, der  

 hidrører fra skibs- og luftfartsvirksomhed, skal ophøre med at have virkning  

 i overensstemmelse med artikel 30, stk. 3.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
OVERENSKOMST mellem Kongeriget Danmarks regering og Republikken Argentinas regering til undgåelse af dobbeltbeskatning og forhindring af skatteunddragelse for så vidt angår indkomst- og formueskatter OVERENSKOMST mellem Kongeriget Danmarks regering og Republikken Argentinas regering til undgåelse af dobbeltbeskatning og forhindring af skatteunddragelse for så vidt angår indkomst- og formueskatter Kongerigets Danmarks regering og Republikken Argentinas regering, der  

 ønsker at afslutte en overenskomst til undgåelse af dobbeltbeskatning og  

 forhindring af skatteunddragelse for så vidt angår indkomst- og  

 formueskatter, er blevet enige om følgende:
I.
Overenskomstens anvendelsesområde Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på indkomst- og formueskatter,  

 der pålignes på hver af de kontraherende staters, dens politiske  

 underafdelingers eller dens lokale myndigheders vegne, uden hensyn til  

 hvorledes de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen, eller dele af indkomsten eller formuen,  

 herunder skatter af fortjeneste ved afhændelse af rørlig formue eller fast  

 ejendom, skatter der pålignes den samlede lønsum, der udbetales af  

 foretagender, såvel som skatter på formueforøgelse.
 3. De pågældende skatter, på hvilke overenskomsten finder anvendelse, er  

 især:
 a) For Danmarks vedkommende:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) den særlige indkomstskat; (v) kirkeskatten; (vi) udbytteskatten; (vii) renteskatten; (viii) royaltyskatten; (ix) skatter i henhold til kulbrinteskatteloven; (x) formueskatten til staten; (herefter omtalt som »dansk skat«); b) For Argentinas vedkommende:
(i) indkomstskatten (impuesto a las ganancias); (ii) skatten på formuegoder (impuesto sobre los activos); og (iii) skatten på personlige formuegoder (impuesto personal sobre los  

 bienes no incorporados al proceso economico); (herefter omtalt som »argentisk skat«).
4. Overenskomsten skal også finde anvendelse også på alle skatter af samme  

 eller væsentlig samme art, der efter denne overenskomsts underskrivelse  

 pålignes som tillæg til eller i stedet for de gældende skatter.
De kompetente  

 myndigheder i de kontraherende stater skal give hinanden underretning om  

 væsentlige ændringer, som er foretaget i deres respek-tive skattelove.
II.
Definitioner Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) udtrykkene »en kontraherende stat« og »den anden  

 kontraherende stat« betyder Danmark eller Argentina alt efter  

 sammenhængen; b) udtrykket »Danmark« betyder Kongeriget Danmark, herunder de  

 havområder, der støder op til Danmarks kystlinie i den udstrækning, Danmark  

 kan udøve suverænitetsrettigheder eller jurisdiktion herover i  

 overensstemmelse med international ret; udtrykket omfatter ikke Færøerne og  

 Grønland; c) udtrykket »Argentina«, anvendt i geografisk betydning,  

 indbefatter de havområder, der støder op til Argentinas kystlinie i den  

 udstrækning, Argentina kan udøve suverænitetsrettigheder eller jurisdiktion  

 herover i overensstemmelse med international ret.
d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 et skib eller luftfartøj, der anvendes af en person, der er hjemmehørende i  

 en kontraherende stat, til transport af passagerer eller gods bortset fra  

 tilfælde, hvor hovedformålet med transporten er at befordre passagerer eller  

 gods mellem pladser i den anden kontraherende stat; h) udtrykket »kompetente myndighed« betyder:
(i) for så vidt angår Danmark, skatteministeren eller hans befuldmægtigede  

 stedfortræder; (ii) for så vidt angår Argentina, »the Ministry of Economy and Works  

 and Public Services, Secretary of Public Revenue«; i) udtrykket »statsborger« betyder; a) enhver fysisk person, der har indfødsret i en kontraherende stat; b) enhver juridisk person, ethvert interessentskab og enhver forening, der  

 består i kraft af den i en kontraherende stat gældende lovgivning.
 2. Ved anvendelsen af denne overenskomst i en kontraherende stat på et  

 hvilket som helst tidspunkt skal, medmindre andet følger af sammenhængen,  

 ethvert udtryk, som ikke er defineret deri, tillægges den betydning, som det  

 har på dette tidspunkt i dennes stats lovgivning om de skatter, hvorpå  

 overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde, registrering eller ethvert andet lignende kriterium.
Dette  

 udtryk omfatter dog ikke en person, hvis skattepligt i denne stat er  

 begrænset til indkomst fra kilder i denne stat eller der beroende formue.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) er han statsborger i begge stater, eller er han ikke statsborger i  

 nogen af dem, skal de kompetente myndigheder i de to kontraherende stater  

 afgøre spørgsmålet ved gensidig aftale.
 3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal de kompetente  

 myndigheder i de kontraherende stater bestræbe sig på at afgøre spørgsmålet  

 ved gensidig aftale og fastsætte de nærmere regler for overenskomstens  

 anvendelse på en sådan person.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor efterforskning af eller udvinding af naturforekomster finder sted.
 3. Udtrykket »fast driftssted« omfatter endvidere:
a) et bygnings-, anlægs-, montage- eller installationsarbejde eller  

 tilsynsførende virksomhed i forbindelse dermed, men kun hvor arbejdet,  

 projektet eller aktiviteten vedvarer i en periode på mere end 6 måneder; b) et foretagendes levering af tjenesteydelser, herunder tjenesteydelser  

 af rådgivende art, gennem ansatte eller andet personale, som er antaget af  

 foretagendet til det formål, men kun, hvor virksomhed af den omhandlede art  

 vedvarer (i forbindelse med samme eller et dermed forbundet projekt) i det  

 pågældende land i en eller flere perioder, som tilsammen overstiger 6 måneder  

 inden for en 12-månedersperiode.
 c) fiskerivirksomhed, men kun hvor sådan virksomhed vedvarer i en periode  

 på mere end 3 måneder inden for en 12-månedersperiode.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed for foretagendet af forberedende eller hjælpende  

 karakter; f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte virksomheder, forudsat at det  

 faste driftssteds samlede virksomhed, der er et resultat heraf, er af  

 forberedende eller hjælpende karakter.
 5. Uanset bestemmelserne i stykke 1 og 2 skal et foretagende, i tilfælde  

 hvor en person, der ikke er en sådan uafhængig repræsentant, som omhandles i  

 stykke 6, handler på foretagendets vegne og har og sædvanligvis udøver i den  

 anden kontraherende stat en fuldmagt til at indgå aftaler i foretagendets  

 navn, anses for at have et fast driftssted i denne anden stat med hensyn til  

 hele den virksomhed, som denne person påtager sig for foretagendet, medmindre  

 denne persons virksomhed er begrænset til sådanne forhold, som er nævnt i  

 stykke 4, som, hvis de var udøvet gennem et fast forretningssted, ikke ville  

 gøre dette faste forretningssted til et fast driftssted efter bestemmelserne  

 i nævnte stykke.
6. Et foretagende i en kontraherende stat skal ikke anses for at have et  

 fast driftssted i den anden kontraherende stat, blot fordi det driver  

 erhvervsvirksomhed i denne anden stat gennem en mægler, kommissionær eller  

 anden uafhængig repræsentant, forudsat at disse personer handler inden for  

 deres sædvanlige erhvervsvirksomheds rammer.
Hvor imidlertid en repræsentant  

 udelukkende eller næsten udelukkende udøver virksomhed på dette foretagendes  

 vegne, skal han ikke anses for en uafhængig repræsentant i dette stykkes  

 betydning.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori ejendommen er  

 beliggende og skal omfatte enhver option eller tilsvarende rettigheder med  

 hensyn til denne.
Udtrykket skal i alle tilfælde omfatte tilbehør til fast  

 ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse,  

 brugsrettigheder til fast ejendom, samt rettigheder til at efterforske eller  

 udnytte mineralforekomster, kilder og andre naturforekomster samt rettigheder  

 til beløb, beregnet på grundlag af mængden eller værdien af produktionen fra  

 sådanne forekomster; skibe og luftfartøjer skal ikke anses for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste indvundet af et foretagende i en kontraherende stat kan kun  

 beskattes i denne stat, medmindre foretagendet driver erhvervsvirksomhed i  

 den anden kontraherende stat gennem et der beliggende fast driftssted.  

 Såfremt foretagendet driver en sådan virksomhed, kan dets fortjeneste  

 beskattes i den anden stat, men dog kun for så vidt angår den del deraf, som  

 kan henføres til:
a) dette faste driftssted; eller b) salg i denne anden stat af varer af samme eller lignende art som dem,  

 der sælges gennem dette faste driftssted; eller c) anden erhvervsvirksomhed, der udøves i den anden stat af samme eller  

 lignende art som den, der udøves gennem dette faste driftssted.
 Bestemmelserne i litra b) og c) finder ikke anvendelse, hvis foretagendet  

 godtgør, at et sådant salg eller en sådan virksomhed ikke med rimelighed  

 kunne være foretaget af dette faste driftssted.
 2. Under iagttagelse af bestemmelserne i stykke 3 skal der i tilfælde,  

 hvor et foretagende i en kontraherende stat driver erhvervsvirksomhed i den  

 anden kontraherende stat gennem et der beliggende fast driftssted, i hver  

 kontraherende stat til dette faste driftssted henføres den fortjeneste, som  

 det kunne forventes at have opnået, hvis det havde været et frit og  

 uafhængigt foretagende, der udøvede den samme eller lignende virksomhed på  

 samme eller lignende vilkår, og som under fuldstændigt frie forhold  

 afsluttede forretninger med det foretagende, hvis faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage de fradragsberettigede omkostninger, som er afholdt for  

 det faste driftssted, herunder generalomkostninger til ledelse og  

 administration, hvad enten de er afholdt i den stat, hvori det faste  

 driftssted er beliggende, eller andre steder.
4. Uanset bestemmelserne i stykke 1 kan fortjeneste, der erhverves af et  

 foretagende i en kontraherende stat fra forsikringsvirksomhed (inklusive  

 genforsikring), der angår ejendom, der befinder sig i den anden kontraherende  

 stat eller personer, der er hjemmehørende i denne anden stat - på tidspunktet  

 for indgåelsen af forsikringskontrakten - beskattes i denne anden stat,  

 uafhængig af, om foretagendet udøver sin virksomhed i denne anden stat gennem  

 et der beliggende fast driftssted.
Den skat, der opkræves i denne anden stat,  

 skal imidlertid ikke overstige 2,5 pct. af bruttobeløbet af præmien.
 5. Såfremt det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 6. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 7. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 8. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibsfart, luftfart og containere 1. Fortjeneste ved skibs- eller luftfartsvirksomhed i international  

 trafik, der oppebæres af en person, der er hjemmehørende i en kontraherende  

 stat, kan kun beskattes i denne stat.
 2. Sådan fortjeneste omfatter også indkomst ved anvendelse,  

 rådighedsstillelse eller udleje af containere (herunder anhængere, pramme og  

 lignende materiel til transport af containere), anvendt til transport af  

 varer i international trafik, hvis denne indkomst udgør en del af den  

 fortjeneste, som er omhandlet i det foregående afsnit.
 3. Bestemmelserne i stykke 1 skal også finde anvendelse på fortjeneste ved  

 deltagelse i en pool, et konsortium eller en international  

 driftsorganisation.
 4. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 2 kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller b) samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver indkomst, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 indkomst og beskattes i overensstemmelse hermed.
2. I tilfælde, hvor en kontraherende stat i indkomsten for et foretagende  

 i denne stat medregner - og i overensstemmelse hermed beskatter - indkomst,  

 som et foretagende i den anden kontraherende stat er blevet beskattet af i  

 denne anden stat, og den således medregnede indkomst er indkomst, som ville  

 være tilfaldet foretagendet i den førstnævnte stat, hvis vilkårene mellem de  

 to foretagender havde været de samme, som ville være blevet aftalt mellem  

 uafhængige foretagender, skal denne anden stat foretage en dertil svarende  

 regulering af det skattebeløb, som er beregnet der af indkomsten.
Ved  

 reguleringen skal der tages hensyn til de øvrige bestemmelser i denne  

 overenskomst, og de kontraherende staters kompetente myndigheder skal om  

 nødvendigt rådføre sig med hinanden.
 3. Bestemmelserne i stykke 2 skal ikke finde anvendelse i tilfælde af  

 svig, forsætlig fejl eller forsømmelse.
Artikel 10 Udbytter 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvori det selskab, der betaler udbyttet, er hjemmehørende, og i henhold til  

 lovgivningen i denne stat, men den skat der pålignes må, såfremt modtageren  

 er udbyttets retmæssige ejer, ikke overstige:
a) 10 pct. af bruttobeløbet af udbyttet, hvis den retmæssige ejer er et  

 selskab, der direkte ejer mindst 25 pct. af kapitalen i det selskab, som  

 udbetaler udbyttet; b) 15 pct. af bruttobeløbet af udbyttet i alle andre tilfælde.
 De kontraherende staters kompetente myndigheder skal ved gensidig aftale  

 fastsætte de nærmere regler for gennemførelsen af disse begrænsninger.
 Dette stykke berører ikke adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, eller andre rettigheder, der ikke er gældsfordringer, og som giver  

 ret til andel i fortjeneste, såvel som indkomst fra andre  

 selskabsrettigheder, der er undergivet samme skattemæssige behandling som  

 indkomst af aktier i henhold til lovgivningen i den stat, i hvilken det  

 selskab, der foretager udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat, i  

 den anden kontraherende stat, i hvilken det selskab, der udbetaler udbyttet,  

 er hjemmehørende, driver erhvervsvirksomhed gennem et der beliggende fast  

 driftssted eller udøver frit erhverv i den anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 5. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, som ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
6. Intet i denne overenskomst skal forhindre en kontraherende stat i at  

 påligne et selskabs fortjeneste, der kan henføres til et fast driftssted i  

 denne stat, en skat, som er et tillæg til den skat, som ville blive pålignet  

 fortjenesten i et selskab, der er hjemmehørende i denne stat, forudsat, at  

 denne tillægsskat ikke overstiger 10 pct. af denne fortjeneste, som ikke er  

 blevet pålignet sådan tillægsskat i tidligere skatteår.
Ved anvendelsen af  

 denne bestemmelse betyder udtrykket »fortjeneste« den fortjeneste,  

 der kan henføres til et fast driftssted i en kontraherende stat i et år og  

 tidligere år efter fradrag for alle skatter - udover den omtalte  

 tillægsskat-, der er pålignet sådan fortjeneste af denne stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat,  

 hvorfra de hidrører, og i henhold til lovgivningen i denne stat, men den skat  

 på pålignes må, såfremt modtageren er rentebeløbets retmæssige ejer, ikke  

 overstige 12 pct. af bruttobeløbet af renten.
 De kompetente myndigheder i de kontraherende stater skal ved gensidig  

 aftale fastsætte de nærmere regler for gennemførelsen af denne begrænsning.
3. Uanset bestemmelserne i stykke 1 og 2, a) rente, der hidrører fra Argentina, skal være fritaget for argentinsk  

 beskatning, når renten betales til:
(i) den danske stat, en politisk underafdeling, en lokal myndighed eller  

 et dertil hørende offentligt organ; (ii) Danmarks Nationalbank; Industrialiseringsfonden for  

 Udviklingslandene; Dansk Eksportfinansieringsfond; Danmarks Skibskreditfond;  

 eller (iii) enhver anden institution, svarende til de under punkt (ii) nævnte,  

 og som fra gang til gang måtte blive aftalt mellem de kompetente myndigheder  

 i de kontraherende stater; b) rente, der hidrører fra Danmark, skal være fritaget for dansk  

 beskatning, når renten betales til:
(i) den argentinske stat, en politisk underafdeling, en lokal myndighed  

 eller et dertil hørende offentligt organ; (ii) Argentinas Nationalbank (Banco de la Nacion Argentina); og Banken i  

 Provinsen Buenos Aires (Banco de la Provincia de Buenos Aires); (iii) enhver organisation, der oprettes i staten Argentina efter  

 undertegnelsen af denne overenskomst, og som er af tilsvarende karakter som  

 de i litra a) (ii) nævnte, der er oprettet i Danmark, (de kompetente  

 myndigheder i de kontraherende stater skal ved gensidig aftale afgøre, om en  

 sådan organisation er af tilsvarende karakter); eller c) rente, der hidrører fra en kontraherende stat vedrørende et lån med  

 løbetid på ikke under 3 år, som en af de institutioner som er nævnt eller  

 henvist til i litra a) eller litra b) har garanteret for - og som betales til  

 en person, som er hjemmehørende i den anden kontraherende stat, og rente, der  

 hidrører fra en kontraherende stat og som betales til banker eller  

 kreditinstitutter i den anden kontraherende stat vedrørende lån med særlig  

 fordelagtige rentesatser og med en løbetid på mindst 3 år, kan kun beskattes  

 i denne anden stat; d) rente, der hidrører fra en kontraherende stat, kan kun beskattes i den  

 anden kontraherende stat i tilfælde, hvor:
(i) modtageren er hjemmehørende i denne anden stat, og (ii) denne modtager er et foretagende i denne anden stat, og er den  

 retmæssige ejer af renten, og (iii) renten er betalt i henhold til en gæld, der hidrører fra dette  

 foretagendes salg på kredit af enhver handelsvare eller ethvert udstyr af  

 industriel, kommerciel eller videnskabelig art til et foretagende i den  

 førstnævnte stat, undtagen i tilfælde, hvor salget har fundet sted mellem,  

 eller gælden består mellem forbundne personer.
4. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
5. Bestemmelserne i stykke 1 skal ikke finde anvendelse, såfremt renternes  

 retmæssige ejer, der er hjemmehørende i en kontraherende stat, i den anden  

 kontraherende stat, hvorfra renten hidrører, driver erhvervsvirksomhed gennem  

 et der beliggende fast driftssted eller udøver frit erhverv i denne anden  

 stat fra et der beliggende fast sted, og den fordring, som ligger til grund  

 for den udbetalte rente, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
6. Renter skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger eller  

 lokale myndigheder, eller af en person, der er hjemmehørende i denne stat.
I  

 tilfælde, hvor den person, der betaler renten, hvad enten han er  

 hjemmehørende i en kontraherende stat eller ej, imidlertid har et fast  

 driftssted eller et fast sted i en kontraherende stat, i forbindelse med  

 hvilket den gæld, hvoraf renten betales, er stiftet, og sådan rente afholdes  

 af dette faste driftssted eller faste sted, skal sådan rente anses for at  

 hidrøre fra den stat, hvori det faste driftssted eller det faste sted er  

 beliggende.
7. I tilfælde, hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, såfremt den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne royalties kan imidlertid også beskattes i den kontraherende  

 stat, hvorfra de hidrører, og i overensstemmelse med lovgivningen i denne  

 stat, men den skat der pålignes må, såfremt modtageren er den retmæssige ejer  

 af royaltybeløbet, ikke overstige:
a) 3 pct. af bruttobeløbet, der betales for anvendelsen af, eller retten  

 til at anvende nyheder; b) 5 pct. af bruttobeløbet, der betales for anvendelsen af, eller retten  

 til at anvende en ophavsret til et litterært, dramatisk, musikalsk eller  

 andet kunstnerisk arbejde (men ikke indbefattet royalties med hensyn til  

 spillefilm og optagelser på film eller videobånd eller andre  

 gengivelsesmidler til anvendelse i forbindelse med fjernsynsudsendelser); c) 10 pct. af bruttobeløbet, der betales for anvendelsen af, eller retten  

 til at anvende ethvert patent, varemærke, mønster eller model, tegning,  

 hemmelig formel eller fremstillingsmetode, eller for anvendelsen af, eller  

 retten til at anvende, industrielt eller videnskabeligt udstyr, eller for  

 oplysninger om industrielle eller videnskabelige erfaringer, og indbefatter  

 betalinger for ydelse af teknisk bistand som defineret i stykke 3; og d) 15 pct. af bruttobeløbet af royalties i alle andre tilfælde.
 De kontraherende staters kompetente myndigheder skal ved gensidig aftale  

 fastsætte de nærmere regler for anvendelsen af disse begrænsninger.
 3. Udtrykket »royalty« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende nyheder, enhver ophavsret til et litterært, dramatisk, musikalsk  

 eller andet kunstnerisk arbejde, ethvert patent, varemærke, mønster eller  

 model, tegning, hemmelig formel eller fremstillingsmetode, eller for  

 anvendelsen af, eller retten til at anvende, industrielt, kommercielt eller  

 videnskabeligt udstyr, eller for oplysninger om industrielle, kommercielle  

 eller videnskabelige erfaringer, og indbefatter betalinger for ydelse af  

 teknisk bistand, men kun såfremt sådan bistand er ydet uden for den stat,  

 hvorfra betalingerne hidrører, og betalinger af enhver art med hensyn til  

 spillefilm og optagelser på film eller videobånd eller andre  

 gengivelsesmidler til anvendelse i forbindelse med fjernsynsudsendelser.
4. Bestemmelserne i stykke 2 skal ikke finde anvendelse, såfremt  

 royaltybeløbets retmæssige ejer, der er hjemmehørende i en kontraherende  

 stat, i den anden kontraherende stat, hvorfra royaltybeløbet hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller ejendom, som ligger til grund for de udbetalte royalties, har direkte  

 forbindelse med et sådant fast driftssted eller fast sted.
I så fald skal  

 bestemmelserne henholdsvis i artikel 7 eller i artikel 14 finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger eller  

 lokale myndigheder, eller af en person, der er hjemmehørende i denne stat.
I  

 tilfælde, hvor den person, der betaler royalties, hvad enten han er  

 hjemmehørende i en kontraherende stat eller ej, imidlertid har et fast  

 driftssted eller et fast sted i en kontraherende stat, i forbindelse med  

 hvilket forpligtelsen til at betale royalties er påtaget, og sådanne  

 royalties afholdes af dette faste driftssted eller faste sted, skal sådanne  

 royalties anses for at hidrøre fra den kontraherende stat, hvori det faste  

 driftssted eller det faste sted er beliggende.
6. I tilfælde, hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når hensyn tages til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel alene finde anvendelse på det sidstnævnte beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af de kontraherende stater under hensyntagen til de øvrige bestemmelser  

 i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste ved afhændelse af ethvert formuegode, der er anvendt til  

 økonomiske formål i en kontraherende stat af en person, der er hjemmehørende  

 i den anden kontraherende stat, bortset fra de formuegoder, der er omfattet  

 af stykkerne 1 og 2, kan kun beskattes i den kontraherende stat, hvori  

 afhænderen er hjemmehørende.
 4. Fortjeneste oppebåret af en person, der er hjemmehørende i en  

 kontraherende stat, ved afhændelse af skibe eller luftfartøjer, der anvendes  

 i international trafik eller af rørlig formue, som er knyttet til driften af  

 sådanne skibe eller luftfartøjer, kan kun beskattes i denne stat.
5. Fortjeneste oppebåret af en person, der er hjemmehørende i en  

 kontraherende stat, ved afhændelse af aktier i et selskab, der er  

 hjemmehørende i den anden kontraherende stat, kan beskattes i denne anden  

 stat.
Den skat, der pålignes, må imidlertid ikke overstige:
a) 10 pct. af fortjenesten i tilfælde, hvor den direkte kapitalandel er på  

 mindst 25 pct.; b) 15 pct. i alle andre tilfælde.
 6. Med hensyn til kapitalgevinster oppebåret af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 3 kun finde anvendelse på den del af  

 kapitalgevinsterne, som svarer til den andel i konsortiet, der ejes af den  

 danske partner i Scandinavian Airlines System (SAS), Det Danske  

 luftfartsselskab (DDL).
 7. Fortjeneste, oppebåret af en person, der er hjemmehørende i en  

 kontraherende stat, ved afhændelse i den anden kontraherende stat af ethvert  

 formuegode, der befinder sig i denne anden stat, bortset fra de formuegoder,  

 der er omfattet af de foranstående stykker i denne artikel, kan beskattes i  

 begge de kontraherende stater i overensstemmelse med deres gældende  

 lovgivning.
 8. Fortjeneste ved afhændelse af ethvert formuegode, bortset fra de, der  

 er omfattet af de foranstående stykker, kan kun beskattes i den kontraherende  

 stat, hvori afhænderen er hjemmehørende.
 9. I tilfælde, hvor en fysisk person, der har været hjemmehørende i en  

 kontraherende stat for en periode af 5 år eller mere, er blevet hjemmehørende  

 i den anden kontraherende stat, skal intet i denne artikel berøre den  

 førstnævnte kontraherende stats ret til i henhold til dens nationale  

 lovgivning at beskatte formueforøgelse, som denne person har opnået i  

 forbindelse med aktier indtil tidspunktet for flytning af personens  

 skattemæssige hjemsted.
 I tilfælde, hvor aktierne derefter af afhændet og gevinsten ved en sådan  

 afhændelse er beskattet i den anden kontraherende stat i henhold til  

 bestemmelserne i denne artikel, skal denne anden stat indrømme fradrag i  

 skatten af indkomsten med et beløb svarende til den indkomstskat, som er  

 betalt i den førstnævnte stat.
 Et sådant fradrag skal imidlertid ikke kunne overstige den del af  

 indkomstskatten, således som denne skat er beregnet inden indrømmelsen af  

 fradraget, som kan henføres til den indkomst, som kan beskattes i den  

 førstnævnte stat i henhold til den første sætning i dette stykke.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat.
Sådan indkomst kan imidlertid beskattes  

 i den anden kontraherende stat, hvis:
a) han har et fast sted, som til stadighed står til rådighed for ham i den  

 anden stat med henblik på udøvelse af hans virksomhed, men kun i det omfang  

 indkomsten kan henføres til dette faste sted; eller b) han opholder sig i den anden kontraherende stat i en eller flere  

 perioder, der tilsammen udgør eller overstiger 90 dage inden for en  

 12-måneders-periode, men kun i det omfang indkomsten kan henføres til den  

 virksomhed, der er udført i sådan eller sådanne perioder.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19 ikke medfører andet,  

 kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) modtageren opholder sig i den anden stat i en eller flere perioder, der  

 tilsammen ikke overstiger en periode på 183 dage i nogen 12 måneders-periode,  

 der begynder eller slutter i det pågældende kalenderår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik og som drives af en person,  

 der er hjemmehørende i en kontraherende stat, beskattes i denne stat.
 4. I tilfælde, hvor en person, der er hjemmehørende i Danmark, modtager  

 vederlag for personligt arbejde udført på et af Scandinavian Airlines System  

 (SAS) i international trafik drevet luftfartøj, kan et sådant vederlag kun  

 beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen i et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en kontraherende, oppebærer som optrædende  

 kunstner, såsom teater-, film-, radio- eller fjernsynskunstner, eller musiker  

 eller som sportsmand, ved hans i denne egenskab i den anden kontraherende  

 stat udøvede virksomhed, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsmand i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, i hvilken kunstnerens eller sportsmandens virksomhed  

 udøves.
 3. Bestemmelserne i stykke 1 og 2 skal ikke finde anvendelse på indkomst  

 oppebåret ved virksomhed udøvet i en kontraherende stat af kunstnere eller  

 sportsmænd, hvis besøget i denne stat væsentligt er støttet af offentlige  

 midler fra den anden kontraherende stat, en politisk underafdeling eller en  

 lokal myndighed heraf.
Artikel 18 Pensioner og livrenter 1.
a) Pensioner (og andre lignende vederlag), der hidrører fra en  

 kontraherende stat og betales til en person, der er hjemmehørende i den anden  

 kontraherende stat; b) alle udbetalinger, periodiske såvel som ikke-periodiske, der foretages  

 i henhold til socialovgivningen i en kontraherende stat eller i henhold til  

 en ordning med socialt sigte, oprettet af en kontraherende stat; c) enhver livrente, der hidrører fra en kontraherende stat og betales til  

 en person, der er hjemmehørende i den anden kontraherende stat kan beskattes i begge kontraherende stater.
 2. Udtrykket »livrenter« betyder i denne artikel fastsatte  

 beløb, der er periodisk betalbare til fastsatte tidspunkter, enten for  

 livstid eller for et bestemt tidsrum eller et tidsrum, som lader sig  

 bestemme, i henhold til en forpligtelse til at præstere disse betalinger mod  

 rimeligt og fuldt vederlag i penge eller penges værdi (der ikke er  

 tjenesteydelser).
Artikel 19 Offentligt hverv 1.
 a) Vederlag, undtagen pensioner, der udbetales af en kontraherende stat,  

 dens politiske underafdelinger eller lokale myndigheder til en fysisk person  

 for udførelse af hverv for denne stat, dens underafdelinger eller  

 myndigheder, kan kun beskattes i denne stat.
 b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den pågældende er en i denne  

 stat hjemmehørende fysisk person, som:
(i) er statsborger i denne stat eller (ii) ikke blev hjemmehørende i denne stat alene med det formål at udføre  

 hvervet.
 2. Bestemmelserne i artiklerne 15 og 16 skal finde anvendelse på vederlag,  

 der udbetales for tjenesteydelser i forbindelse med erhvervsvirksomhed, der  

 drives af en kontraherende stat, dens politiske underafdelinger eller lokale  

 myndigheder.
Artikel 20 Studerende Beløb, som en studerende eller en erhvervspraktikant, der er, eller som,  

 umiddelbart før han besøger en kontraherende stat, var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en i en kontraherende stat hjemmehørende  

 person, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 end indkomst af fast ejendom som defineret i artikel 6, stykke 2, såfremt den  

 i en kontraherende stat hjemmehørende modtager af sådan indkomst driver  

 erhvervsvirksomhed i den anden kontraherende stat gennem et der beliggende  

 fast driftssted eller udøver frit erhverv i denne anden stat fra et der  

 beliggende fast sted, og den rettighed eller ejendom, som ligger til grund  

 for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
 3. Uanset bestemmelserne i stykke 1 og 2 kan indkomster, der oppebæres af  

 en i en kontraherende stat hjemmehørende person, og som ikke er behandlet i  

 de foranstående artikler i denne overenskomst, og som hidrører fra den anden  

 kontraherende stat, også beskattes i denne anden stat.
IV.
Beskatning af formue Artikel 22 Formue 1. Formue bestående af fast ejendom, omhandlet i artikel 6, som ejes af en  

 person, der er hjemmehørende i en kontraherende stat, og som er beliggende i  

 den anden kontraherende stat, kan beskattes i denne anden stat.
 2. Formue bestående af rørlig formue, der udgør en del af erhvervsformuen  

 i et fast driftssted, som et foretagende i en kontraherende stat har i den  

 anden kontraherende stat, eller af rørlig formue, der hører til et fast sted,  

 som en person, der er hjemmehørende i en kontraherende stat har til rådighed  

 til udøvelse af frit erhverv i den anden kontraherende stat, kan beskattes i  

 denne anden stat.
 3. Formue bestående af ethvert formuegode, der er anvendt til økonomiske  

 formål, bortset fra de formuegoder, der er omfattet af stykkerne 1 og 2, og  

 som ejes af en person, der er hjemmehørende i en kontraherende stat, kan kun  

 beskattes i denne kontraherende stat.
 4. Formue bestående af skibe eller luftfartøjer, der anvendes i  

 international trafik af en person, der er hjemmehørende i en kontraherende  

 stat, og af rørlig formue, som er knyttet til driften af sådanne skibe eller  

 luftfartøjer, kan kun beskattes i denne kontraherende stat.
 5. Formue, der befinder sig i en kontraherende stat og som ejes af en  

 person, der er hjemmehørende i den anden kontraherende stat, bortset fra  

 sådan formue, der er omfattet af de foranstående stykker i denne artikel, kan  

 beskattes i begge kontraherende stater i overensstemmelse med deres gældende  

 lovgivning.
 6. Al anden formue, tilhørende en person, der er hjemmehørende i en  

 kontraherende stat, kan kun beskattes i denne stat.
 7. Med hensyn til formue, der ejes af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 4 kun finde anvendelse på den del af formuen, som svarer til den andel  

 i konsortiet, der ejes af den danske partner i Scandinavian Airlines System  

 (SAS), Det Danske Luftfartsselskab (DDL).
Artikel 23 Virksomhed ud for kysten 1. Bestemmelserne i denne artikel skal finde anvendelse uden hensyn til  

 enhver anden bestemmelse i denne overenskomst.
 2. En person, der er hjemmehørende i en kontraherende stat og som ud for  

 kysten i den anden kontraherende stat udøver virksomhed i forbindelse med  

 efterforskning eller indvinding af naturforekomster i havbunden og  

 undergrunden i denne anden stat, skal, såfremt bestemmelserne i stykkerne 3  

 og 4 i denne artikel ikke finder anvendelse, anses for at udøve denne  

 virksomhed gennem et fast driftssted eller et fast sted i denne anden stat.
3. Bestemmelserne i stykke 2 skal ikke finde anvendelse i tilfælde, hvor  

 virksomheden udøves i en eller flere perioder, der sammenlagt ikke overstiger  

 30 dage inden for en 12 månedersperiode.
Med hensyn til dette stykke skal  

 imidlertid følgende gælde:
 a) virksomhed, der udøves af et foretagende, der er forbundet med et andet  

 foretagende, skal anses for udøvet af det foretagende, med hvilket det er  

 forbundet, hvis den pågældende virksomhed i det væsentlige er den samme som  

 den, der udøves af det sidstnævnte foretagende.
 b) to foretagender skal anses for at være forbundne, hvis det ene direkte  

 eller indirekte kontrolleres af det andet, eller begge direkte eller  

 indirekte kontrolleres af en eller flere tredjepersoner.
 4. Fortjeneste, oppebåret af et foretagende, der er hjemmehørende i en  

 kontraherende stat, ved transport af forsyninger eller mandskab til et sted,  

 eller mellem steder, hvor der i en kontraherende stat udøves virksomhed i  

 forbindelse med efterforskning eller indvinding af naturforekomster i  

 havbunden og undergrunden, eller ved drift af bugserbåde og andre  

 hjælpefartøjer, der er knyttet til sådan virksomhed, kan kun beskattes i den  

 kontraherende stat, hvori foretagendet er hjemmehørende.
 5.
 a) Såfremt bestemmelserne under litra b) i dette stykke ikke finder  

 anvendelse, kan gage, løn og lignende vederlag, der oppebæres af en i en  

 kontraherende stat hjemmehørende person for arbejde knyttet til  

 efterforskning eller indvinding af naturforekomster i havbunden og  

 undergrunden i den anden kontraherende stat, beskattes i denne anden stat i  

 den udstrækning, lønarbejdet er udført uden for kysten i denne anden stat.  

 Sådant vederlag kan imidlertid kun beskattes i den førstnævnte stat, hvis  

 arbejdet er udført uden for kysten for en arbejdsgiver, der ikke er  

 hjemmehørende i den anden stat og hvis det varer i en eller flere perioder,  

 der sammenlagt ikke overstiger 30 dage inden for en 12 måneders-periode.
 b) Gage, løn og lignende vederlag, der oppebæres af en i en kontraherende  

 stat hjemmehørende person for arbejde, udført om bord på et skib eller  

 luftfartøj, der transporterer forsyninger eller mandskab til et sted, eller  

 mellem steder, hvor der i en kontraherende stat udøves virksomhed i  

 forbindelse med efterforskning eller indvinding af naturforekomster i  

 havbunden eller undergrunden, eller for arbejde, der udføres om bord på  

 bugserbåde og andre hjælpefartøjer, der er knyttet til sådan virksomhed, kan  

 kun beskattes i den kontraherende stat, i hvilken foretagendet er  

 hjemmehørende.
 6. Fortjeneste, som en person, der er hjemmehørende i en kontraherende  

 stat, erhverver ved afhændelse af:
a) rettigheder til efterforskning eller indvinding; eller b) formuegoder, der befinder sig i den anden kontraherende stat og som  

 anvendes i forbindelse med efterforskning eller indvinding af  

 naturforekomster i havbunden og undergrunden, beliggende i denne anden stat kan beskattes i denne anden stat.
 I dette stykke betyder »rettigheder til efterforskning eller  

 indvinding« rettigheder til aktiver, som skal udvindes ved  

 efterforskningen eller indvindingen af naturforekomster i havbunden og  

 undergrunden i den anden kontraherende stat, herunder rettigheder til andele  

 i eller til fordele af sådanne aktiver.
V.
Metoder til undgåelse af dobbeltbeskatning Artikel 24 Ophævelse af dobbeltbeskatning 1. I Argentina:
a) I tilfælde, hvor en person, der er hjemmehørende i Argentina, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i Danmark, skal Argentina (i) indrømme fradrag i den pågældende persons indkomstskat med et beløb  

 svarende til den indkomstskat, som er betalt i Danmark; (ii) indrømme fradrag i den pågældende persons formueskat med et beløb  

 svarende til den formueskat, som er betalt i Danmark; b) Fradragsbeløbet skal imidlertid ikke i noget tilfælde kunne overstige  

 den del af indkomstskatten eller formueskatten, beregnet uden sådant fradrag,  

 der svarer til den indkomst, som kan beskattes i Danmark.
 2. I Danmark:
a) I tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i Argentina, skal Danmark, medmindre bestemmelserne i punkt c)  

 medfører andet, (i) indrømme fradrag i den pågældende persons indkomstskat med et beløb  

 svarende til den indkomstskat, som er betalt i Argentina; (ii) indrømme fradrag i den pågældende persons formueskat med et beløb  

 svarende til den formueskat, som er betalt i Argentina; b) Fradragsbeløbet skal imidlertid ikke i noget tilfælde kunne overstige  

 den del af indkomstskatten eller formueskatten, beregnet uden sådant fradrag,  

 der svarer til den indkomst, som kan beskattes i Argentina; c) I tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kun kan beskattes i Argentina, kan Danmark medregne denne indkomst eller  

 formue i beskatningsgrundlaget, men skal i skatten af indkomsten eller  

 formuen fradrage den del af indkomstskatten, henholdsvis formueskatten, som  

 svarer til den indkomst, der hidrører fra Argentina, eller den formue, der  

 ejes i Argentina.
d) Hvor der i medfør af lovgivningen i Argentina er indrømmet fritagelse  

 for eller nedsættelse af argentinsk skat, der, i overensstemmelse med  

 bestemmelserne i artikel 7 i denne overenskomst, skal betales af fortjeneste,  

 som et dansk foretagende har oppebåret fra et fast driftssted beliggende i  

 Argentina, skal der i henhold til litra a) (i) og litra b) indrømmes fradrag  

 i dansk skat for argentinsk skat, som om en sådan fritagelse eller  

 nedsættelse ikke var blevet indrømmet.
Det er en forudsætning herfor, at det  

 faste driftssted driver erhvervsmæssig virksomhed (bortset fra virksomhed  

 inden for den finansielle sektor), og at ikke mere end 25 pct. at sådan  

 fortjeneste består af renter og fortjeneste fra afhændelse af aktier og  

 obligationer eller består af fortjeneste, der hidrører fra tredjestater.
 e) Bestemmelserne i litra d) skal finde anvendelse under forudsætning af,  

 at nedsættelsen af eller fritagelsen for skat har hjemmel i nogle af de  

 følgende bestemmelser i argentinsk lovgivning:
- lovene 19.640 og 22.095, inklusive lovene 20.560, 21.608 og 22.021 (og  

 de love, der har udstrakt de ved lov 22.021 hjemlede skattebegunstigelser til  

 andre provinser end dem, der oprindeligt var omfattet af den sidstnævnte  

 lov), i det omfang de var gældende på datoen for undertegnelsen af denne  

 overenskomst og ikke er blevet ændret senere, eller kun er ændret i så  

 uvæsentligt omfang, at de ikke har ændret karakter generelt, eller - enhver anden bestemmelse, der efterfølgende måtte blive indført og som  

 hjemler en skattebegunstigelse, forudsat at der er truffet aftale mellem de  

 kontraherende staters kompetente myndigheder om, at sådanne bestemmelser er  

 af væsentlig tilsvarende karakter, på betingelse af, at de ikke senere er  

 blevet ændret, eller kun er ændret i så uvæsentligt omfang, at deres karakter  

 ikke er ændret generelt.
 f) I tilfælde, hvor udbytte er betalt af et selskab, der er hjemmehørende  

 i Argentina, til en person (som er et selskab), der er hjemmehørende i  

 Danmark, og som direkte eller indirekte ejer 25 pct. eller mere af  

 aktiekapitalen i det førstnævnte selskab, skal sådant udbytte være fritaget  

 for skat i Danmark, forudsat at det udbyttebetalende selskab driver  

 erhvervsmæssig virksomhed (bortset fra virksomhed inden for den finansielle  

 sektor), og at ikke over 25 pct. af selskabets indkomst består af renter og  

 fortjeneste fra afhændelse af aktier og obligationer eller består af  

 fortjeneste, der hidrører fra tredje stater.
g) Bestemmelserne i litra d) og f) skal finde anvendelse i de første 10  

 år, hvori overenskomsten er gældende.
De kompetente myndigheder skal rådføre  

 sig med hinanden for at afgøre, om denne periode skal forlænges.
En sådan  

 forlængelse skal være gældende fra den dato og under iagttagelse af sådanne  

 ændringer og betingelser, herunder betingelser vedrørende ophør, som  

 fastsættes ved forhandling mellem de kontraherende stater gennem udveksling  

 af noter ad diplomatisk vej eller på enhver anden måde, der er i  

 overensstemmelse med deres forfatningsmæssige procedurer.
VI.
Særlige bestemmelser Artikel 25 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, især  

 med hensyn til hjemsted, er eller måtte blive undergivet.
Uanset  

 bestemmelserne i artikel 1 skal denne bestemmelse også finde anvendelse på  

 personer, der ikke er hjemmehørende i en af eller begge de kontraherende  

 stater.
 2. Statsløse personer, der er hjemmehørende i en kontraherende stat, skal  

 ikke i nogen af de kontraherende stater kunne undergives nogen beskatning  

 eller dermed forbundne krav, som er anderledes eller mere byrdefulde end den  

 beskatning og dermed forbundne krav, som statsborgere i den pågældende stat  

 under samme forhold, især med hensyn til hjemsted, er eller måtte blive  

 undergivet.
3. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer  

 personer, der er hjemmehørende inden for dens eget område.
4. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
På samme måde skal enhver gæld, som et foretagende i en  

 kontraherende stat har til en person hjemmehørende i den anden kontraherende  

 stat, kunne fratrækkes ved opgørelsen af et sådant foretagendes  

 skattepligtige formue under samme betingelser, som hvis gælden var blevet  

 stiftet over for en person, hjemmehørende i den førstnævnte stat.
 5. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 6. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 26 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 såfremt tilfældet er omfattet af artikel 25, stykke 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham  

 underretning om den foranstaltning, der medfører beskatning, som ikke er i  

 overensstemmelse med bestemmelserne i overenskomsten.
 2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
3. En kontraherende stat skal ikke, efter udløbet af de tidsfrister, der  

 er fastsat i dens nationale lovgivning, og, i alle tilfælde efter 5 år fra  

 udløbet af den skatteperiode, i hvilken den pågældende indkomst er indtjent,  

 forhøje beskatningsgrundlaget for en person, der er hjemmehørende i en af de  

 kontraherende stater, ved i beskatningsgrundlaget at medtage  

 indkomstelementer, der også er blevet pålagt skat i den anden kontraherende  

 stat.
Dette stykke skal ikke finde anvendelse i tilfælde af svig, forsætlig  

 fejl eller forsømmelse.
4. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
5. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
Når det for tilvejebringelsen  

 af en aftale skønnes ønskeligt, at der finder en mundtlig forhandling sted,  

 kan en sådan finde sted i et udvalg bestående af repræsentanter for de  

 kompetente myndigheder i de kontraherende stater.
Artikel 27 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning, og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, eller klagebehandling i  

 forbindelse med de skatter, der er omfattet af overenskomsten.
Sådanne  

 personer eller myndigheder må kun benytte oplysningerne til de nævnte formål.  

 De kan meddele oplysningerne under offentlige retsforhandlinger eller i  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 28 Personer ansat ved diplomatiske og konsulære repræsentationer Intet i denne overenskomst berører de skattemæssige begunstigelser, som  

 ansatte ved diplomatiske eller konsulære repræsentationer måtte nyde i kraft  

 af folkerettens almindelige regler eller særlige aftaler.
Artikel 29 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til de områder, hvorover Danmark har suverænitet og som  

 specielt er holdt uden for denne overenskomsts anvendelse eller til ethvert  

 område, for hvis internationale forbindelser Danmark er ansvarlig, og som  

 påligner skatter af væsentlig samme art som de skatter, overenskomsten finder  

 anvendelse på.
Enhver sådan udvidelse skal have virkning fra det tidspunkt og  

 være undergivet sådanne ændringer og betingelser, herunder betingelser  

 vedrørende opsigelse, som måtte blive fastsat mellem de kontraherende stater  

 i noter, der skal udveksles ad diplomatisk vej og i overensstemmelse med  

 deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 31 også - på den måde, som  

 er angivet i nævnte artikel - bringe anvendelsen af overenskomsten til ophør  

 på ethvert område, til hvilket den er blevet udvidet i henhold til denne  

 artikel.
Artikel 30 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for overenskomstens ikrafttræden er  

 opfyldt.
 2. Overenskomsten skal træde i kraft 30 dage efter datoen for den sidste  

 af de i stykke 1 omhandlede underretninger, og dens bestemmelser skal have  

 virkning i begge kontraherende stater:
a) for så vidt angår skatter indeholdt ved kilden på indkomst som  

 oppebæres den 1. januar eller senere i det kalenderår, der følger umiddelbart  

 efter det år, i hvilket overenskomsten træder i kraft, og følgende  

 indkomstår; b) for så vidt angår andre skatter på indkomst og formue, på skatter, der  

 kan pålignes for ethvert skatteår, der begynder den 1. januar eller senere i  

 det kalenderår, der følger umiddelbart efter det kalenderår, i hvilket  

 overenskomsten træder i kraft.
 3. Overenskomsten mellem Kongeriget Danmarks regering og Republikken  

 Argentinas regering til undgåelse af dobbeltbeskatning af indtægter, der  

 hidrører fra skibsfarts- og luftfartsvirksomhed, indgået ved noteudveksling  

 den 15. december 1948, skal ikke have virkning for nogen periode, i hvilken  

 nærværende overenskomst har virkning.
Artikel 31 Opsigelse Denne overenskomst skal forblive i kraft, indtil den opsiges af en  

 kontraherende stat.
Hver af de kontraherende stater kan opsige overenskomsten  

 ved ad diplomatisk vej at give meddelelse om opsigelsen mindst 6 måneder før  

 udgangen af ethvert kalenderår, der følger efter et tidsrum på 6 år fra den  

 dato, hvor overenskomsten trådte i kraft.
I så fald skal overenskomsten  

 ophøre at have virkning i begge kontraherende stater:
a) for så vidt angår skatter indeholdt ved kilden på indkomst som  

 oppebæres den 1. januar eller senere i det kalenderår, der følger umiddelbart  

 efter det år, i hvilket underretningen er givet; b) for så vidt angår andre skatter på indkomst og formue, på skatter, der  

 kan pålignes for ethvert skatteår, der begynder den 1. januar eller senere i  

 det kalenderår, der følger umiddelbart efter det kalenderår, i hvilket  

 underretningen er givet.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i Buenos Aires, den 12. december 1995 i to originaleksemplarer  

 på dansk, spansk og engelsk, således at samtlige tekster har lige gyldighed.  

 I tilfælde, hvor der opstår uoverensstemmelser om fortolkningen, skal den  

 engelske tekst være afgørende.
For Kongeriget Danmarks regering Leif Donde For Republikken Argentinas regering Fernando Enrique Petrella PROTOKOL 1. Med hensyn til artikel 7:
a) For så vidt angår stykke 3 er der enighed om, at intet i dette stykke  

 skal pålægge en kontraherende stat at tillade fuldt fradrag for visse  

 udgifter, når sådanne på nogen måde i henhold til statens nationale  

 lovgivning er begrænset med henblik på fastsættelsen af fortjeneste, eller  

 tillade fradrag for nogen udgift, som der, på grund af dens art, ikke  

 generelt indrømmes fradrag for i henhold til denne stats skattelovgivning; b) For så vidt angår stykke 6 skal eksport af varer, der er indkøbt af et  

 foretagende, der er hjemmehørende i den anden kontraherende stat, uanset  

 bestemmelserne i artikel 5, stykke 4, litra d) i denne overenskomst, vedblive  

 at være underlagt gældende national lovgivning vedrørende eksport.
 2. Med hensyn til artiklerne 7 og 12:
 Leasing-betalinger, der hidrører fra en kontraherende stat og som betales  

 til en person, der er hjemmehørende i den anden kontraherende stat for  

 leasing med forkøbsret (leasing med ret til at erhverve maskinelt,  

 videnskabeligt eller industrielt udstyr), skal være fritaget for skat i den  

 førstnævnte kontraherende stat i henhold til de betingelser, der er fastsat i  

 dens interne lovgivning.
 3. Med hensyn til artikel 12:
 a) For så vidt angår Argentina skal den sats, der er fastsat i stykke 2,  

 litra b), kun finde anvendelse i tilfælde, hvor royaltybeløbet (for  

 ophavsret) betales til forfatteren selv eller hans efterkommere.
 b) (i) For så vidt angår Argentina skal den rate, der er fastsat i stykke  

 2, litra c) kun finde anvendelse, når de i henhold til den interne lovgivning  

 fastsatte krav (registrering, verifikation og autorisation), efter  

 omstændighederne, er opfyldt.
 (ii) For så vidt angår betalinger for teknisk bistand skal den skat, der  

 opkræves i henhold til stykke 2, litra c), fastsættes efter at der er  

 indrømmet fradrag for de udgifter, der direkte er forbundet med sådan  

 virksomhed.
 (iii) For så vidt angår betalinger for anvendelsen af eller retten til at  

 anvende boreplatforme, skal den skat, der opkræves i henhold til stykke 2,  

 litra c), fastsættes efter at der er indrømmet fradrag for de nødvendige  

 udgifter, der er betalt af udlejeren i forbindelse med udlejen af sådant  

 udstyr, i det omfang sådanne udgifter, i overensstemmelse med betingelserne i  

 kontrakten, skal udredes af den nævnte udlejer.
4. I tilfælde, hvor skatten er blevet opkrævet ved kilden med et højere  

 beløb end det, der kan pålignes i henhold til bestemmelserne i denne  

 overenskomst, skal ansøgning om refusion af det overskydende beløb indsendes  

 til den kompetente myndighed i den stat, der har opkrævet skatten, inden for  

 en periode af tre år efter udløbet af det kalenderår, i hvilket skatten er  

 blevet opkrævet.
Refusionen skal gives inden for en perioden af 12 måneder  

 fra den dato, på hvilken anmodningen om refusion er blevet forelagt den  

 kompetente myndighed.
Perioden på 12 måneder kan forlænges, hvis begge de  

 kontraherende stater er enige om, at fornøden dokumentation ikke er blevet  

 forelagt de kompetente myndigheder.
 5. Med hensyn til artikel 13:
Stykke 9 skal kun finde anvendelse på fortjeneste ved afhændelse af  

 hovedaktionæraktier.
En hovedaktionær er en person, der (alene eller med en  

 gruppe af nærtbeslægtede) på noget tidspunkt, inden for de sidste fem år før  

 afhændelsen, har ejet 25 pct. af aktiekapitalen eller kontrolleret mere end  

 50 pct. af stemmeretten, der er knyttet til aktiekapitalen.
 6. Med hensyn til artikel 24:
a) Der er enighed om, at bestemmelserne i denne overenskomst ikke skal  

 fortolkes således, at de forhindrer en kontraherende stat i at anvende de  

 bestemmelser om tynd kapitalisering, som måtte være fastsat i den nationale  

 lovgivning; b) Den metode, der er beskrevet i stykke 2, litra c) er eksemptionsmetoden  

 med progressionsforbehold.
7. Hvis Argentina efter den 25. marts 1994 undertegner en  

 dobbeltbeskatningsoverenskomst med en tredje stat, der er medlem af  

 Organisationen for Økonomisk Samarbejde og Udvikling (OECD), og som a) fastsætter regler vedrørende beskatning af et fast driftssted - som  

 anført i artikel 10, stykke 6 i denne overenskomst-, og som er mere favorable  

 end de regler, der er fastsat i det nævnte stykke, eller b) begrænser kildelandets beskatning af betalinger i form af udbytte,  

 renter og royalties, jf. artiklerne 10, 11 og 12, til en sats, der er lavere  

 end den, der er fastsat i denne overenskomst, skal de mere favorable regler  

 eller den lavere sats (inklusive en fritagelse) automatisk finde anvendelse  

 ved anvendelsen af denne overenskomst fra den dato, på hvilken den  

 førstnævnte overenskomst trådte i kraft.
 Det samme skal gælde, hvis Argentina accepterer at udelukke nogen art af  

 rettighed eller formuegode fra definitionen af royalties i artikel 15, stykke  

 3.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i Buenos Aires, den 12. december 1995 i to originaleksemplarer  

 på dansk, spansk og engelsk, således at samtlige tekster har lige gyldighed.  

 I tilfælde, hvor der opstår uoverensstemmelser om fortolkningen, skal den  

 engelske tekst være afgørende.
For Kongeriget Danmarks regering Leif Donde For Republikken Argentinas regering Fernando Enrique Petrella Bemærkninger til lovforslaget Almindelige bemærkninger Lovforslaget går ud på at gennemføre den nye dansk-argentinske  

 dobbeltbeskatningsoverenskomst ved lov.
Overenskomsten har til formål at undgå international dobbeltbeskatning som  

 følge af, at de to stater beskatter samme person, herunder selskaber, af  

 samme indkomst.
Dette sker typisk, når en person, der er hjemmehørende i den  

 ene stat, modtager indkomst fra den anden stat.
Overenskomsten indeholder derfor regler, som regulerer hvilken stat, der  

 kan beskatte forskellige typer indkomst, som en person, der er hjemmehørende  

 i den ene stat (bopælsstaten), modtager fra den anden stat (kildestaten).  

 Desuden indeholder overenskomsten en bestemmelse om, hvordan bopælsstaten  

 skal lempe dobbeltbeskatningen, når overenskomsten tillægger  

 kildestaten beskatningsretten til en given type indkomst.
Denne bestemmelse,  

 kaldet »metodebestemmelsen«, er nødvendig som følge af, at  

 dobbeltbeskatningsoverenskomsten ikke afskærer bopælsstaten fra at medregne  

 indkomsten i sit beskatningsgrundlag.
Dobbeltbeskatningen ophæves således  

 »efterfølgende«.
Hovedprincippet i metodebestemmelsen er ordinær credit, hvilket  

 fremgår af artikel 24. Dette indebærer for Danmarks vedkommende, at hvis en  

 fysisk person eller et selskab, der er hjemmehørende i Danmark, modtager  

 indkomst fra en kilde i Argentina, og Argentina efter overenskomsten har ret  

 til at beskatte denne indkomst, skal Danmark som bopælsstat nedsætte sin skat  

 af indkomsten med den skat, der er betalt i Argentina.
Nedsættelsen kan dog  

 ikke overstige den danske skat af den pågældende indkomst.
Lempelsen sker  

 således efter helt det samme princip, som findes i de interne danske regler  

 om creditlempelse, jf.
Ligningslovens § 33.
 Overenskomsten indeholder dog visse undtagelser fra dette hovedprincip,  

 jfr. gennemgangen af aftalens artikel 24 nedenfor.
 Endvidere indeholder overenskomsten bestemmelser, hvorefter de to stater  

 skal bistå hinanden med udveksling af oplysninger.
Den foreliggende dobbeltbeskatningsoverenskomst, der blev undertegnet i  

 Buenos Aires den 12. december 1995, er den første fuldstændige skatteaftale  

 mellem Danmark og Argentina.
Tidligere har alene foreligget en aftale til  

 undgåelse af dobbeltbeskatning af indkomst, oppebåret ved skibs- og  

 luftfartsvirksomhed.
Denne aftale ophører samtidig med, at nærværende  

 overenskomst får virkning.
 Overenskomsten følger i vidt omfang det danske forhandlingsoplæg, der,  

 bortset fra bestemmelserne om pensioner og renter, baserer sig på den af OECD  

 udarbejdede aftalemodel, i det følgende kaldet OECD - modellen.  

 Overenskomsten indeholder dog på flere punkter elementer fra den aftalemodel,  

 der er udarbejdet af FN som model for overenskomster, indgået mellem  

 industrilande og udviklingslande, i det følgende kaldet FN - modellen.
 Disse elementer vil nærmere blive omtalt under gennemgangen af de enkelte  

 artikler.
 Forslaget skønnes ikke at ville have nævneværdige administrative  

 konsekvenser for ToldaSkat.
 Lovforslaget indeholder ikke EU-retlige aspekter.
 Lovforslagets økonomiske og erhvervsmæssige konsekvenser:
Formålet med dobbeltbeskatningsaftaler er at fjerne de hindringer, som  

 dobbeltbeskatning kan medføre for udviklingen af de økonomiske relationer  

 mellem aftalelandene.
Hermed får virksomheder og personer i det ene land  

 bedre skattemæssige betingelser for investering, etablering eller arbejde i  

 det andet land både som følge af, at dobbeltbeskatning undgås, og som følge  

 af større klarhed om de skattemæssige konsekvenser af økonomiske  

 dispositioner.
Aftalen med Argentina indeholder skattemæssige incitamenter til  

 investering i Argentina.
Blandt incitamenterne er, at Danmark i en 10-årig  

 periode indrømmer matching credit vedrørende indkomster fra Argentina til  

 Danmark i form af fortjeneste fra et fast driftssted, bortset fra virksomhed  

 inden for den finansielle sektor.
Endvidere indrømmer Danmark skattefrihed  

 for udbytte fra argentinske datterselskaber, når danske moderselskaber ejer  

 mindst 25 pct. af aktierne i argentinske selskaber, bortset fra udbytte fra  

 finansielle virksomheder.
 Endvidere indeholder aftalen mest-begunstigelsesbestemmelser, der sikrer,  

 at danske virksomheder ikke i konkurrencemæssig henseende stilles ringere end  

 udenlandske konkurrenter.
Endelig er der medtaget regler, der regulerer beskatningen af indkomst fra  

 virksomhed i forbindelse med efterforskning og udvinding af kulbrinter og  

 mineraler.
Disse regler er i vidt omfang udformet i overensstemmelse med  

 danske ønsker.
 På denne baggrund vurderes overenskomsten at være til fordel for både  

 dansk erhvervsliv og det danske samfund, men der er antagelig tale om  

 begrænsede beløbsstørrelser for nærværende.
Bemærkninger til lovforslagets enkelte bestemmelser Til § 1 Den foreslåede § 1, stk. 1, foreskriver, at  

 dobbeltbeskatningsoverenskomsten skal gælde som lov her i landet.  

 Dobbeltbeskatningsoverenskomsten er derfor optaget som bilag til loven.
a.
Dette medfører, at beskatningen efter den almindelige  

 skattelovgivning kun kan gennemføres i det omfang, det er i overensstemmelse  

 med overenskomsten.
b.
Overenskomsten indeholder forbud mod diskrimination på  

 skatteområdet, baseret på skatteyderens statsborgerskab.
Dette gælder både  

 for fysiske personer og selskaber.
Der kan således ikke gennemføres dansk  

 skattelovgivning, der diskriminerer argentinske statsborgere eller  

 argentinske virksomheders faste driftssteder her i landet eller  

 argentinsk-ejede foretagender her i landet.
 Bestemmelsen forpligter dog ikke den ene stat til at indrømme personer,  

 der bor i den anden stat, de personlige begunstigelser, lempelser eller  

 nedsættelser, som den som følge af ægteskabelig stilling eller forsørgerpligt  

 over for familie indrømmer personer, der er hjemmehørende inden for dens eget  

 område. (artikel 25).
 c. § 1, stk. 1, medfører desuden, at de danske og argentinske  

 myndigheder er berettiget til at yde og modtage administrativ bistand efter  

 bestemmelserne i overenskomstens artikel 27.
 Dette omfatter administrativ bistand i form af udveksling af sådanne  

 oplysninger der er nødvendige for at gennemføre bestemmelserne i  

 overenskomsten eller i de to staters interne lovgivning vedrørende skatter,  

 der omfattes af overenskomsten.
Ingen af de to stater kan pålægges forpligtelser i denne forbindelse, der  

 strider mod staternes lovgivning og forvaltningspraksis.
Ejheller er de  

 forpligtet til at udlevere oplysninger, når disse ville afsløre  

 forretningshemmeligheder m.v.
 Efter § 1,stk. 2, træder overenskomsten i kraft, og får virkning i  

 overensstemmelse med bestemmelsen i artikel 30.
I henhold til artikel 30, stk. 1, skal de to staters regeringer give  

 hinanden underretning, når de forfatningsmæssige betingelser for  

 overenskomstens ikrafttræden er opfyldt.
For Danmarks vedkommende vil dette  

 sige, når det foreliggende lovforslag er endeligt vedtaget.
 I henhold til artikel 30, stk. 2, træder overenskomsten i kraft 30 dage  

 efter den dag, udvekslingen af den sidste af de to i stk. 1 omhandlede  

 underretniger sker.
 Overenskomsten skal derefter have virkning for så vidt angår de skatter,  

 der er omfattet af overenskomsten, for enhver skattepligtsperiode, der  

 begynder den 1. januar eller senere, og som følger umiddelbart efter det år,  

 i hvilket overenskomsten er trådt i kraft.
 Efter § 1, stk. 3, ophører den nugældende aftale vedr. skibs- og  

 luftfartsvirksomhed med at have virkning i overensstemmelse med bestemmelsen  

 i artikel 30, stk. 3. Dette vil sige, at den nugældende aftale ophører med at  

 have virkning fra den dato, på hvilken den foreliggende overenskomst får  

 virkning.
Indholdet af overenskomstens enkelte artikler Artikel 1. De af overenskomsten omfattede personer.
 Stk. 1 indeholder den almindelige bestemmelse om, at overenskomsten finder  

 anvendelse på personer, der er hjemmehørende i en eller begge stater.
 Dette indebærer, at en person skal være fuldt skattepligtig i en eIler  

 begge stater for at være omfattet af overenskomsten.Den typiske situation er  

 f. eks. den, at en person er fuldt skattepligtig til Danmark, og samtidig  

 begrænset skattepligtig til Argentina af en indkomst med argentinsk kilde.
 Overenskomsten gælder således ikke for personer, der kun er begrænset  

 skattepligtige i begge stater.
 Artikel 2. De af overenskomsten omfattede skatter.
 Overenskomsten dækker såvel indkomst- som formueskatter.
 I stk. 4 er bestemt, at overenskomsten skal finde anvendelse på skatter af  

 væsentlig samme karakter, der efter undertegnelsen af aftalen pålægges som  

 tillæg til eller i stedet for de i artiklen angivne skatter.
 Artikel 3. Almindelige definitioner.
Bestemmelsen indeholder en række almindelige definitioner af udtryk, der  

 anvendes i overenskomsten.
I artiklen defineres bl.a. hvad der skal forstås  

 ved Danmark og Argentina, d.v.s. hvilket geografisk område overenskomsten er  

 gældende for.
Udtrykket »Danmark« omfatter i denne forbindelse ikke  

 Færøerne og Grønland.
 Udtrykket: »person« omfatter fysiske personer, selskaber og  

 andre personsammenslutninger.
 Udtrykket: »selskab« betyder enhver juridisk person eller  

 sammenslutning, der i skattemæssig sammenhæng behandles som en juridisk  

 person.
Bestemmelsen definerer endvidere »foretagende i en kontraherende  

 stat«, »international trafik«, »kompetent myndighed«  

 og »statsborger«.
Begrebet statsborger har ikke blot den  

 traditionelle betydning vedrørende fysiske personer.
I overenskomstsammenhæng  

 omfatter det også juridiske personer m.v., som er dannet i henhold til, eller  

 består i kraft af, den gældende lovgivning i en kontraherende stat.
Man kan  

 derfor udmærket tale om et dansk selskab, som en dansk statsborger.
 Når disse definitioner er generelle, betyder det, at alle steder hvor  

 disse begreber optræder i overenskomsten, skal de forstås i overensstemmelse  

 med definitionerne i denne artikel.
 Stk. 2 indeholder den vigtige bestemmelse, at alle udtryk, der ikke er  

 defineret i overenskomsten, skal have den betydning, det har i  

 skattelovgivningen i den stat, der skal lægge begrebet til grund ved sin  

 anvendelse af overenskomsten.
 Artikel 4. Skattemæssigt hjemsted.
 Stk. 1 fastlægger hvad der skal forstås ved udtrykket »en person, der  

 er hjemmehørende i en kontraherende stat«.
 »Hjemmehørende« er en person, der er fuldt skattepligtig til en  

 stat i medfør af dennes lovgivning på basis af kriterier som bopæl, hjemsted,  

 ledelsens sæde o.l. og som globalbeskattes, d.v.s. beskattes af indkomster,  

 hvad enten de hidrører fra bopælslandet eller fra udlandet.
 Hvis en person i henhold til stk. 1 anses for hjemmehørende i begge  

 stater, er det nødvendigt at afgøre, i hvilken stat personen er hjemmehørende  

i overenskomstens forstand.
Dette hænger sammen med, at beskatningsretten til de forskellige typer  

 indkomst, der er nævnt i de efterfølgende artikler, tillægges henholdsvis  

 bopælsstaten eller kildestaten.
Beskatningsretten kan også være delt mellen  

 bopæls- og kildestat.
Også i de tilfælde er det afgørende at vide, hvilken  

 status hver af staterne har.
 I tilfælde af fuld skattepligt til begge stater, indeholder resten af  

 artiklen en række kriterier for, hvilken stat, der skal have forrang som  

 hjemmehørende-stat (bopælsstat).
 Synspunktet er, at skatteyderen er hjemmehørende der, hvor  

 tilknytningskriterierne er de stærkeste.
 For fysiske personer afgøres spørgsmålet i henhold til bestemmelserne i  

 stk. 2.
 Der nævnes en række kriterier i litra a-d.
Kriterierne skal anvendes i den rækkefølge de nævnes.
Kun hvis det  

 foranstående kriterium ikke giver en løsning, kan man gå videre til det  

 næste.
 For selskaber m.v. afgøres spørgsmålet i henhold til bestemmelsen i stk.  

 3.
 Artikel 5. Fast driftssted.
 Artiklen definerer, hvad der skal forstås ved fast driftssted.
 Bestemmelsen er af stor vigtighed, idet det er en betingelse for, at  

 kildestaten kan beskatte fortjeneste ved erhvervsvirksomhed, som drives der  

 af et foretagende i den anden stat, at erhvervsvirksomheden udøves gennem et  

 fast driftssted i kildestaten, jf. artikel 7, stk. 1.
 Bestemmelsen indeholder flere elementer fra FN- modellen, hvilket betyder,  

 at der statueres fast driftssted i videre omfang end efter OECD - modellen.
 Ifølge stk. 1, jf. stk. 2 omfatter udtrykket »fast driftssted«  

 især et sted, hvorfra et foretagende ledes, en filial, et kontor, en fabrik,  

 et værksted eller en mine, olie- eller gaskilde.
I stykke 3 er bestemt, at et bygnings-, anlægs-, installations- eller  

 montagearbejde eller tilsynsførende virksomhed i forbindelse hermed, skal  

 udgøre et fast driftssted, hvis aktiviteten varer mere end 6 måneder.
Fristen  

 på 6 måneder følger af FN - modellen.
Den er 12 måneder i OECD - modellen.
Endvidere får et foretagende, der leverer tjenesteydelser, herunder  

 rådgivning, gennem ansatte eller andet personale, fast driftssted efter 6  

 måneder.
Dette er en bestemmelse fra FN - modellen.
Endelig udgør fiskeri et fast driftssted, hvis fiskeriet varer i mere end  

 3 måneder.
Bestemmelsen, der ikke er sædvanlig, omfatter fiskeri, der udøves  

 i Argentinas økonomiske zone, der strækker sig 200 sømil ud fra kysten.  

 Gældende regler i international ret giver ikke en stat ret til at beskatte  

 sådan virksomhed uden for territorialfarvandet (strækker sig 12 sømil ud fra  

 kysten), og det er fra argentinsk side oplyst, at man ikke vil gennemføre en  

 beskatning, der er i strid med folkeretten.
En tilsvarende bestemmelse findes  

 ikke i aftalemodellerne.
 I stk. 4 opregnes en række aktiviteter, der ikke udgør et fast driftssted.
 I stk. 5 bestemmes, at et foretagende, der har en afhængig agent, der  

 handler på foretagendets vegne og som har og sædvanligvis udøver en fuldmagt  

 i kildestaten til at indgå aftaler på foretagendets vegne, skal anses for at  

 have et fast driftssted i kildestaten med hensyn til agentens virksomhed.
I stk. 6 bestemmes, at en uafhængig agent i kildestaten ikke medfører, at  

 der opstår et fast driftssted for det foretagende, der driver virksomhed der  

 gennem en sådan uafhængig repræsentant.
I overensstemmelse med FN - modellen  

 er det tilføjet, at en sådan repræsentant ikke skal anses for uafhængig, hvis  

 han udelukkende eller næsten udelukkende udøver virksomhed for foretagendet.
 Endelig er det bestemt i stk. 7, at det forhold, at et moderselskab i en  

 af staterne har et datterselskab i den anden stat, ikke i sig selv skal  

 medføre, at det ene selskab skal anses for et fast driftssted for det andet.
 Artikel 6. Indkomst af fast ejendom.
 Artiklen bestemmer, at når en person, der er hjemmehørende i den ene stat,  

 ejer fast ejendom i den anden stat, kan den stat, i hvilken ejendommen er  

 beliggende, beskatte indkomster fra denne.
 Artiklen definerer, hvad der nærmere skal forstås ved fast ejendom.
 Artiklen er i overensstemmelse med OECD - modellen.
 Artikel 7. Fortjeneste ved erhvervsvirksomhed.
 Denne artikel skal ses i sammenhæng med artikel 5.
 Stk. 1 fastslår, at erhvervsvirksomhed, som et foretagende hjemmehørende i  

 den ene stat driver i den anden stat, ikke kan beskattes der, medmindre  

 erhvervsvirksomheden udøves gennem et fast driftssted i den anden stat.
 Såfremt dette er tilfældet, kan den anden stat beskatte, men kun den del  

 af foretagendets fortjeneste, der kan henføres til det faste driftssted.
 Herudover er det i overensstemmelse med FN - modellen bestemt, at  

 foretagendet i den anden stat også kan beskattes af 1) fortjeneste ved salg  

 af varer af samme eller lignende art som dem, der sælges gennem driftsstedet,  

 og af 2) fortjeneste ved anden erhvervsvirksomhed i denne anden stat, når  

 denne virksomhed er af samme eller lignende art som den, der udøves gennem  

 driftsstedet.
 Baggrunden for disse regler, der benævnes »force of attraction«,  

 er et ønske om at hindre omgåelse af reglen om, at kun selve det faste  

 driftssteds virksomhed kan beskattes.
 »Force of attraction« - princippet er dog modificeret i forhold  

 til FN - modellen, idet det er bestemt, at reglen ikke skal finde anvendelse,  

 hvis foretagendet kan godtgøre, at det omhandlede salg eller den omhandlede  

 virksomhed ikke med rimelighed kunne være foretaget af driftsstedet.
Stk. 2 fastslår, at »arm's length« - princippet skal være  

 gældende ved fordelingen af beskatningsretten mellem det faste driftssted og  

 hovedkontoret.
Dette betyder, at der til det faste driftssted skal henføres  

 den fortjeneste, som det forventes at ville have opnået, hvis det - i stedet  

 for at afslutte forretninger med hovedkontoret - havde afsluttet forretninger  

 med et uafhængigt foretagende.
 Ifølge stk. 3 kan der ved fastsættelsen af et fast driftssteds fortjeneste  

 fratrækkes udgifter, der er afholdt til gavn for driftsstedet, uanset i  

 hvilken af staterne sådanne udgifter er afholdt.
I stk. 4 er indsat en bestemmelse, hvorefter fortjeneste, der opnås ved  

forsikring af formuegoder i en stat, kan beskattes i denne stat, dog  

 højst med 2,5 pct. af bruttopræmien.
En tilsvarende bestemmelse er ikke  

 indeholdt i aftalemodellerne, men er accepteret i flere tidligere  

 overenskomster.
 Stk. 5 og 6 indeholder yderligere regler om opgørelsen af det faste  

 driftssteds fortjeneste.
 Stk. 8 fastslår, at hvis en fortjeneste omfatter indkomster, som er  

 særskilt omhandlet i andre artikler, skal de pågældende indkomster behandles  

 efter bestemmelserne i disse artikler.
 Stykke 7 fastlægger denne artikels forhold til andre artikler, der  

 særskilt behandler indkomster, der også indgår i den her nævnte fortjeneste.
Artikel 8. Skibsfart, luftfart og containere Iflg. stk. 1 kan fortjeneste, der oppebæres af et foretagende i en stat  

 ved skibs- eller luftfartsvirksomhed i international trafik, kun beskattes i  

 denne stat.
 I henhold til stk. 2 skal fortjeneste ved udleje m.v. af containere  

 behandles i overensstemmelse med reglen i stk. 1. Det er en betingelse, at  

 denne virksomhed knytter sig til skibs- og luftfartsvirksomheden.
 Endelig er i stk. 3 indsat en bestemmelse, hvorefter fortjeneste, som  

 oppebæres af SAS, vil blive beskattet i Danmark i forhold til Det Danske  

 Luftfartsselskabs andel i SAS.
 Artikel 9. Forbundne foretagender.
 Såfremt forbundne foretagender handler indbyrdes til andre priser eller  

 under andre vilkår end de vilkår, der gælder mellem uafhængige parter, kan  

 hver stat justere indkomstansættelsen for foretagendet i den pågældende stat  

 efter det såkaldte »arms length« princip, jf. stk. 1.
 Den anden stat skal i henhold til stk. 2 foretage en korresponderende  

 justering for foretagendet i denne stat, hvis den anser reguleringen for  

 berettiget.
 Ifølge stk. 3 er en stat ikke forpligtet til at foretage regulering, hvis  

 der foreligger svig m.v.
 Artikel 10. Udbytte.
 Beskatningsretten til udbyttet er delt mellem bopæls- og kildestat.
 Udbyttet kan som udgangspunkt beskattes i aktionærens bopælsstat, jf. stk.  

 1.
 Udbyttet kan imidlertid også beskattes i den stat, hvor det  

 udbyttebetalende selskab er hjemmehørende, d.v.s. kildestaten, jf. stk. 2.
 Kildestaten beskatter udbyttet på bruttobasis.
Når aktionæren er et moderselskab, hvilket i den foreliggende overenskomst  

 er defineret i stk. 2 som et selskab, der direkte ejer mindst 25 pct. af  

 kapitalen i det udloddende selskab, kan kildestaten beskatte med 10 pct. af  

 udbyttets bruttobeløb.
I OECD - modellen er skattesatsen i  

 moder/datterselskabsforhold fastsat til 5 pct.
 I alle andre tilfælde kan kildestaten beskatte med 15 pct. af udbyttets  

 bruttobeløb.
 Begrebet: »udbytte« defineres i bestemmelsen i stk. 3.
Heraf fremgår, at udbytte ud over den gængse forståelse af begrebet også  

 omfatter »indkomst af andre selskabsrettigheder, der er undergivet samme  

 skattemæssige behandling som indkomst af aktier i henhold til lovgivningen i  

 den stat, hvor det selskab, der foretager udlodningen, er  

 hjemmehørende.« Såfremt udbytter indgår i et fast driftssteds indkomst, og  

 aktiebesiddelsen, som ligger til grund for udlodningerne, har direkte  

 forbindelse med det faste driftssted, skal sådanne udbytter i henhold til  

 stk. 4 imidlertid beskattes som indkomst ved erhvervsmæssig virsomhed, og  

 følgelig behandles efter bestemmelserne i artikel 7.
Stk. 5 indeholder et forbud mod, at en stat, med henvisning til, at et  

 selskabs indkomst er oppebåret derfra, beskatter udbytter, der udloddes af et  

 selskab i den anden stat, ud over de tilfælde, hvor aktionæren er bosiddende  

 i den førstnævnte stat, eller udbytterne tilfalder et fast driftssted i denne  

 stat.
Dette gælder både udloddet og ikke-udloddet fortjeneste.
Stk. 6 indeholder adgang for en stat til at beskatte en filial af et  

 selskab i den anden stat med, ud over selskabsskat, en form for udbytteskat  

 på højst 10 pct.
En tilsvarende bestemmelse går igen i Argentinas senere  

 overenskomster.
 Artikel 11. Renter.
 Efter hovedreglerne i stk. 1 og stk. 2, er beskatningsretten delt mellem  

 bopælsstaten og kildestaten.
Udgangspunktet er, at bopælsstaten beskatter renteindtægten.
Kildestaten  

 kan dog også beskatte denne, men skatten må ikke overstige 10 pct.
I stk. 3 er opregnet tilfælde, hvor renten kun kan beskattes i  

 »långiverstaten«.
Således fritages renter af statslån og lån fra  

 hel- og halvoffentlige institutioner fra beskatning i kildestaten.
I Danmark  

 er denne bestemmelse til gavn for Industrialiseringsfonden for  

 Udviklingslandene, Dansk Eksportfinansieringsfond og Danmarks  

 Skibskreditfond.
Bestemmelsen gælder også, hvis et lån er garanteret af en af  

 de ovennævnte institutioner, eller hvis renten betales for lån, der er ydet  

 på særlig fordelagtige rentevilkår.
 Endelig kan renten ikke beskattes i »kildestaten«, hvis den er  

 betalt i henhold til en gæld, der hidrører fra et foretagendes salg på kredit  

 af handelsvarer eller udstyr af industriel, kommerciel eller videnskabelig  

 art til et foretagende i den anden stat.
 Begrebet »renter« defineres i stk. 4, medens stk. 5 bestemmer,  

 at renter af fordringer, der har direkte forbindelse med et fast driftssted  

 eller et fast sted, beskattes som erhvervsindkomst i henhold til artiklerne 7  

 eller 14.
 Stk. 6 indeholder en definition af, hvilken stat der skal anses for at  

 være kildestat, og stk. 7 indeholder det »arm's length«-princip,  

 der er omhandlet i artikel 9.
Artikel 12. Royalties I henhold til stk. 1 og 2, er beskatningsretten fordelt mellem  

 bopælsstaten og kildestaten.
Udgangspunktet er, at bopælsstaten beskatter royaltyindtægten.
Kildestaten  

 kan dog også beskatte denne indtægt på basis af bruttobeløbet, men med  

 forskellige satser alt efter hvilke royalties, der er tale om.
 Satserne varierer fra 3 - 15 pct., men udgør 5 eller 10 pct. for de  

 almindeligst forekommende royaltybetalinger.
Ifølge OECD - modellen kan royalties kun beskattes i bopælsstaten, men i  

 overenskomster med udviklingslande er det helt almindeligt, at der er tillagt  

 kildestaten en beskatningsret.
Dette er også forudsat i FN - modellen.
Begrebet »royalties« er defineret i stk. 3. Definitionen er på  

 tre punkter videre end definitionen i OECD - modellen.
Den omfatter således  

 også a) betalinger for nyheder, b) betalinger for anvendelsen af industrielt,  

 kommercielt eller videnskabeligt udstyr og c) betalinger for ydelse af  

 teknisk bistand, men kun når denne bistand er ydet uden for den stat, fra  

 hvilken betalingerne hidrører.
Royaltyskatten indeholdes på grundlag af bruttobeløbet.
Der kan være tale  

 om en meget hård beskatning i de tilfælde, hvor der er store udgifter  

 forbundet med indtægtserhvervelsen.
Dette gælder især for de under b) og c)  

 nævnte betalinger.
For at afbøde dette forhold er det for det første bestemt, at  

 royaltyskatten på betalinger for anvendelsen af borerigge skal beregnes på  

 nettobasis.
For det andet er det bestemt, at betalinger for teknisk bistand  

 skal beregnes efter fradrag for udgifter, der direkte er forbundne med  

 aktiviteten.
Den bredere definition af royalties er således mindre belastende  

 for danske virksomheder end tilfældet er i flere ældre aftaler.
Der er endelig med hensyn artiklerne 10, 11 og 12 indsat en såkaldt  

mestbegunstigelses - klausul.
Ifølge denne skal Argentina, hvis der  

 efter den 25. marts 1994 med et tredjeland aftales gunstigere bestemmelser  

 end dem, der er indeholdt i art. 10, stk. 6, accepteres lavere rater end dem,  

 der er fastsat vedr. udbytte, renter eller royalties eller accepteres en  

 snævrere royalty - definition, automatisk indrømme Danmark disse gunstigere  

 vilkår.
Herved er sikret, at danske virksomheder ikke i konkurrencemæssig  

 henseende stilles ringere end andre lande.
 Artikel 13. Kapitalgevinster.
 Efter stk. 1 tillægges beskatningsretten til fortjeneste ved salg af fast  

 ejendom kildestaten d.v.s. den stat, hvor ejendommen er beliggende.
Efter stk. 2 tillægges beskatningsretten til fortjeneste ved afståelse af  

 rørlig formue, der indgår i et fast driftssted eler fast sted, kildestaten,  

 dvs den stat, hvori det faste driftssted er beliggende.
Tilsvarende gælder,  

 hvis det faste driftssted eller faste sted afhændes.
Ifølge stk. 3 kan fortjeneste ved afhændelse af forretningsaktiver, der  

 anvendes i økonomisk øjemed og som ikke er omfattet af stk. 1 og 2, kun  

 beskattes i den stat, hvori afhænderen er hjemmehørende.
Denne bestemmelse  

 omfatter f. eks. leaset udstyr og containere.
 I henhold til stk. 4 kan fortjeneste ved afhændelse af skibe og  

 luftfartøjer kun beskattes i den stat, hvori foretagendet er hjemmehørende.
I stk. 5 er bestemt, at fortjeneste ved afhændelse af aktier i et selskab,  

 der er hjemmehørende i den anden stat, kan beskattes i denne anden stat.  

 Denne skat skal ikke kunne overstige de i art. 10, stk. 2, anførte satser.
En  

 lignende bestemmelse er anbefalet i FN - modellen.
 Ifølge stk. 7 kan fortjeneste ved afhændelse af alle andre formuegoder,  

 der befinder sig i den anden, stat end den, hvor afhænderen er  

 hjemmehørende, beskattes i begge stater.
 Det følger af stk. 8, at fortjeneste ved afhændelse af øvrige formuegoder  

 kun kan beskattes i den stat, hvori afhænderen er hjemmehørende.
 Bortset fra stk. 5 følger bestemmelsen OECD - modellen med hensyn til de  

 vigtigste kapitalgevinster.
 Artikel 14. Frit erhverv.
 Indkomst fra frit erhverv, som en person - såsom en selvstændig læge,  

 advokat, ingeniør, arkitekt, tandlæge og revisor - fra den ene stat udøver i  

 den anden stat, kan beskattes i den anden stat, under forudsætning af:
- at den pågældende har et fast sted til sin rådighed i den anden stat;  

 eller - han opholder sig sammenlagt i denne anden stat 90 dage i nogen  

 12-måneders periode.
Den sidste bestemmelse er en afvigelse fra OECD-modellen.
Bestemmelsen går  

 imidliertid igen, med varierende dageantal, i en række  

 dobbeltbeskatningsoverenskomster, også mellem industrialiserede lande.
Begrebet »fast sted« er, i modsætning til begrebet »fast  

 driftssted«, ikke defineret i selve overenskomsten.
Normalt vil der til  

 fast sted blive krævet, at der er en lokalitet, som kunder kan henvende sig  

 på.
Liberalt erhverv kan imidlertid udøves i en række tilfælde, uden at der  

 er en sådan lokalitet.
Her er det blevet fundet rimeligt at anse udøvere af  

 liberale erhverv, der tilbringer mere end 90 dage inden for 12 måneder i den  

 anden stat, for at have en så nær erhvervsmæssig tilknytning til denne stat,  

 at beskatning kan finde sted der.
 Artikel 15. Personligt arbejde i tjenesteforhold.
 Hvis en person udfører lønarbejde i den anden stat, kan denne stat  

 beskatte lønnen (kildestatsbeskatning).
 Dette gælder dog ikke, hvis arbejdstageren opholder sig i arbejdsstaten i  

 en eller flere perioder, der tilsammen ikke overstiger 183 dage i en  

 12-måneders periode, og lønnen betales af en arbejdsgiver, der er  

 hjemmehørende i bopælsstaten, og vederlaget ikke udredes af et fast  

 driftssted eller fast sted, som arbejdsgiveren har i arbejdsstaten, jf. stk.  

 1 og 2.
 I henhold til stk. 3 kan løn ved arbejde ombord på skib eller luftfartøj,  

 der anvendes i international trafik, beskattes i den stat, hvori skibs- eller  

 luftfartsforetagendet er hjemmehørende.
 Stykke 5 indeholder en bestemmelse om, at ansatte i SAS, der er bosiddende  

 i Danmark, kun kan beskattes her.
 Bestemmelsen er i det alt væsentlige i overensstemmelse med OECD -  

 modellen.
 Artikel 16. Bestyrelseshonorarer.
 I tilfælde, hvor en person, der bor i den ene stat, får  

 bestyrelseshonorarer som medlem af bestyrelsen i et selskab i den anden stat,  

 kan denne anden stat beskatte honoraret (kildestatsbeskatning).
 Artikel 17. Kunstnere og sportsfolk.
 Efter stk. 1, kan den stat, hvor den pågældende optræder, beskatte  

 vederlaget (kildestatsbeskatning).
 Hvis vederlaget tilfalder en anden end kunstneren eller sportsmanden selv  

 - det vil ofte være et selskab, der beherskes af vedkommende -, kan  

 kildestaten også beskatte, jf. stk. 2.
 Danmark har kun ringe mulighed for at udnytte denne beskatningsret, idet  

 dette kræver, at den udenlandske kunstner eller sportsmand har et så  

 langvarigt engagement med en dansk arbejdsgiver, at der opstår et egentligt  

 lønmodtagerforhold.
 Stk. 3 bestemmer, at kildestaten ikke kan beskatte, når den pågældendes  

 besøg i kildestaten i væsentligt omfang er støttet af offentlige midler fra  

 bopælsstaten.
 Dette afviger fra OECD-modellen, men er en meget praktisk regel der  

 sikrer, at officielle kulturarrangementer ikke beskattes i kildestaten.
 Artikel 18. Pensioner og livrenter.
Denne artikel omhandler alle pensioner, livrenter o. lign. ydelser.  

 Artiklen omfatter også alle betalinger, der ydes i henhold til en stats  

 sociallovgivning.
Det er bestemt, at disse ydelser kan beskattes i begge  

 stater.
Artiklen afviger således væsentligt fra OECD - modellen, men er i  

 overensstemmelse med det danske forhandlingsoplæg, hvorefter disse  

 ydelser som almindelig regel bør kunne beskattes i den stat, hvorfra ydelsen  

 betales.
 Artikel 19. Offentligt hverv.
 Vederlag m.v., der udbetales af staten, amter og kommuner for hverv,  

 udført for denne stat m.v., kan kun beskattes i denne stat.
 Hvis vederlaget imidlertid udbetales til en person, der er hjemmehørende i  

 og arbejder i den anden stat, samt er statsborger i denne anden stat, eller  

 ikke blev hjemmehørende i denne stat med det formål at udføre hvervet, kan  

 bopælsstaten dog beskatte vederlaget.
 Som et praktisk eksempel kan nævnes en lokalansat ved en ambassade.
Bestemmelsen gælder dog ikke for vederlag, der udbetales af en stat m.v.  

 for varetagelse af hverv i forbindelse med erhvervsvirksomhed, som staten  

 driver.
I så fald skal bestemmelserne i artiklerne 15 og 16 finde anvendelse.
Bestemmelsen er i overensstemmelse med OECD-modellen bortset fra, at den  

 ikke indeholder specielle bestemmelser om beskatningen af pensioner.
Alle  

 pensioner er omfattet af den foregående artikel.
Artikel 2o.
Studerende.
 Bestemmelsen svarer indholdsmæssigt til OECD-modellen.
 Efter denne beskattes studerende og lærlinge ikke i den stat hvor de  

 midlertidigt opholder sig for at studere, af de midler, de modtager fra  

 udlandet til deres ophold eller uddannelse.
 Den stat, hvori studierne mv. foregår, kan altså ikke beskatte beløb som  

 den studerende f. eks. modtager fra forældre eller som modtages i form af  

 udenlandske legater.
 Artikel 21. Andre indkomster.
 Der er tale om en opsamlingsbestemmelse, der styrer, hvad der skal ske med  

 de indkomstarter, der ikke udtrykkeligt er nævnt i de forudgående artikler.
Artiklens stk. 1 og 2 er i overensstemmelse med OECD - modellen.
Ifølge  

 stk. 1 kan sådanne indkomstarter kun beskattes i den stat, hvori  

 indkomstmodtageren er hjemmehørende.
I stk. 3 er det imidlertid bestemt, at sådanne indkomster også kan  

 beskattes i den anden stat under forudsætning af, at de hidrører fra denne  

 anden stat.
Reglen i stk. 3 findes i FN - modellen og er tidligere accepteret  

 af Danmark i flere overenskomster.
Artikel 22. Formue Artiklen er i det væsentlige opbygget som artikel 13 (om  

 »kapitalgevinster«).
 Ifølge stk. 1 og 2 kan formue i form af fast ejendom og rørlig formue, der  

 er en del af formen i et fast driftssted, beskattes i den stat, hvori  

 ejendommen eller driftsstedet er beliggende.
 I stk. 3 er bestemt, at formuegoder, der bruges forretningsmæssigtog som  

 ikke er omfattet af stk. 1 og 2, kun kan beskattes i den stat, hvori ejeren  

 er hjemmehørende.
 Ligeledes kan formue, bestående af skibe og luftfartøjer i international  

 trafik, kun beskattes i den stat, hvor foretagendet er hjemmehørende.
 Anden formue, der ejes af en person, der bor i en stat, kan ifølge stk. 5  

 beskattes i begge stater forudsat, at formuen befinder sig i den anden stat.  

 Hvis dette ikke er tilfældet kan formuen kun beskattes i den stat, hvor  

 ejeren er bosat, jf. stk. 6.
 Artikel 23. Virksomhed ud for kysten.
 Denne bestemmelse findes ikke i OECD - modellen, men er medtaget efter  

 dansk ønske.
I OECD - modellen er kun selve udvindingen af naturforekomster dækket,  

 idet det fremgår af artikel 5, stk. 2, at en mine, en olie- eller gaskilde,  

 et stenbrud eller ethvert andet sted, hvor naturforekomster udvindes, skal  

 anses for at være et fast driftssted.
Det er imidlertid ønskeligt, at også  

 forundersøgelses- og efterforskningsvirksomhed, der ofte involverer  

 betydelige beløb, er reguleret i aftalen.
 Ifølge stk. 2 skal den omhandlede virksomhed medføre, at der foreligger  

 fast driftssted i den stat, hvor aktiviteten udøves.
I henhold til stk. 2 gælder dette dog ikke for virksomhed, der udøves i  

 mindre end 30 dage inden for en 12 - måneders periode.
Denne bestemmelse er  

 fordelagtig i administrativ henseende.
Der er i stykket indsat en  

 bestemmelse, der tilsigter at hindre, at 30-dages reglen bliver omgået.
Fortjeneste ved forsyningssejlads m.v., såkaldt supply - virksomhed, der  

 af et foretagende udøves til eller mellem steder ud for den anden stats kyst,  

 hvor virksomhed i forbindelse med forundersøgelser, efterforskning eller  

 udvinding af naturforekomster i havbunden eller undergrunden udøves, kan i  

 henhold til stk. 4 kun beskattes i den stat, hvor foretagendet er  

 hjemmehørende.
Denne virksomhed er ikke omfattet af artikel 8 (Skibs- og  

 luftfart), da der ikke er tale om international trafik.
Bestemmelsen er helt  

 i overensstemmelse med dansk ønske.
 Ifølge stk. 5, a) kan personer, der udfører arbejde i forbindelse med  

 efterforskning eller udvinding af naturforekomster ud for kysten, beskattes i  

 arbejdsstaten, hvis arbejdet varer i mere end 30 dage inden for en 12 -  

 måneders periode.
 I henhold til stk. 5, b) kan personer, der er beskæftiget med supply -  

 virksomhed om bord på skibe eller luftfartøjer, jf. stk. 4, kun beskattes i  

 den stat, hvor foretagendet er hjemmehørende.
 I stk. 6 er bestemt, at fortjeneste ved afhændelse af 1) efterforsknings-  

 og udnyttelsesrettigheder og 2) aktiver i den anden stat, der anvendes i  

 forbindelse med den omhandlede virksomhed, kan beskattes i denne anden stat.
 Artikel 24. Ophævelse af dobbeltbeskatning.
 Artiklen fastlægger, efter hvilken metode der skal lempes, når der  

 foreligger et tilfælde af dobbeltbeskatning.
 Det påhviler bopælsstaten at lempe i alle de tilfælde, hvor kildestaten  

 efter overenskomsten har en beskatningsret.
 Danmark lemper som hovedregel efter metoden ordinær credit, svarende til  

 den lempelsesmetode, der er indeholdt i ligningslovens § 33.
Efter creditmetoden sker lempelsen ved, at argentinsk skat, betalt af en  

 indkomst, som Argentina har beskatningsretten til, fratrækkes i den danske  

 skatteyders danske skat af den samme indkomst.
Der kan dog ikke lempes med  

 mere end den danske skat af den udenlandske indkomst.
 Metodebestemmelsen indeholder foruden den ordinære creditbestemmelse, også  

 en bestemmelse om eksemption.
Ved eksemption lempes skatten i bopælsstaten med den del af denne stats  

 skat, der forholdsmæssigt falder på den udenlandske indkomst.
Lempelsen er  

 således uafhængig af størrelsen af den udenlandske skat.
 Eksemptionslempelse gives i de tilfælde, hvor en indkomst kun kan  

 beskattes i den stat hvor den stammer fra (kildestaten).
Der er tale om den såkaldte »eksemption med progressionsforbehold  

 efter ny metode.« Heri ligger, at indkomsten fra udlandet indgår i  

 beregningsgrundlaget.
Ved den skatteberegning, der herefter skal foretages,  

 får disse indkomster derfor progressionsvirkning for beskatningen som helhed.
 Dette lempelsesprincip svarer til lempelsen for udenlandsk lønindkomst i  

 henhold til ligningslovens § 33A.
 Herudover giver Danmark i et begrænset omfang såkaldt matching  

 credit, jf. stk. 2, litra d) - g). Ved begrebet »matching  

 credit« forstås eksempelvis den situation, at et udviklingsland med  

 henblik på at tiltrække udenlandske investeringer nedsætter skatten for  

 nyetablerede udenlandske virksomheder, samtidig med at virksomhedens  

 bopælsstat alligevel giver credit, som om virksomheden havde betalt fuld skat  

 i kildestaten.
Danmark indrømmer matching credit i forbindelse med erhvervsvirksomhed  

 uden for den finansielle sektor, udøvet gennem et fast driftssted i  

 Argentina.
Det er en betingelse, at højst 25 pct. af fortjenesten består af  

 renter og fortjeneste ved afhændelse af aktier og obligationer eller af  

 fortjeneste fra tredjeland.
 Endvidere indrømmes på samme betingelser, som der gives matching credit  

 til faste driftssteder, dansk skattefritagelse for udbytter, der betales fra  

 et argentinsk datterselskab til et dansk moderselskab (ejerandel mindst 25  

 pct.).
 De nævnte bestemmelser om matching credit og skattefritagelse for udbytter  

 gælder i 10 år fra aftalens ikrafttræden med mulighed for forlængelse.
 Artikel 25. Ikke-diskriminering.
Bestemmelsen går ud på, at Danmark og Argentina ikke må diskriminere  

 hinandens statsborgere.
Dette gælder både personer og selskaber.
 Forbudet gælder såvel beskatning som de vilkår, der er knyttet hertil,  

 f.eks. regnskabskrav, frister m.v.
 Statsløse personer, der er hjemmehørende i en af staterne, kan ligeledes  

 påberåbe sig ikke-diskrimineringsbestemmelsen.
 Artikel 26. Fremgangsmåden ved indgåelse af gensidige aftaler.
 Såfremt en person mener, at han udsættes for en beskatning, der ikke er i  

 overensstemmelse med overenskomsten, kan han henvende sig til den kompetente  

 myndighed i stat, hvor han er hjemmehørende.
Bopælsstaten skal, hvis den mener, at indsigelsen er begrundet, først søge  

 selv at løse problemet.
Hvis dette ikke er muligt, skal problemet søges løst  

 ved gensidig aftale med den anden stat.
Overenskomsten pålægger ikke de to staters kompetente myndigheder nogen  

 pligt til at blive enige, og den indeholder intet om voldgiftsprocedurer.
I  

 praksis når man dog i langt de fleste tilfælde frem til en løsning, som er  

 acceptabel for alle parter, men aftalen rummer altså ingen garanti for, at  

 alle dobbeltbeskatningskonflikter vil kunne løses.
I stk. 4 er det bestemt, at de kompetente myndigheder kan løse  

 vanskeligheder eller tvivlsspørgsmål, der måtte opstå med hensyn til  

 fortolkning eller anvendelse af overenskomsten.
De kan også forhandle om  

 undgåelse af dobbeltbeskatning i tilfælde, som ikke er omhandlet i  

 overenskomsten.
 Artikel 26. Udveksling af oplysninger.
 Efter bestemmelsen skal de to stater udveksle oplysninger om de skatter,  

 der er dækket af overenskomsten, og som er nødvendige for at gennemføre  

 bestemmelserne i overenskomsten eller i intern lovgivning vedrørende disse  

 skatter.
 De modtagne oplysninger må kun bruges til skatteformål, og må kun meddeles  

 til personer eller myndigheder, der er beskæftiget med påligning, opkrævning,  

 inddrivelse, retsforfølgning eller klagebehandling.
 Dette omfatter også domstole og forvaltningsmyndigheder.
 De udvekslede oplysninger skal behandles som fortrolige på samme måde som  

 oplysninger, der er indhentet efter intern lovgivning.
 De modtagne oplysninger kan meddeles i offentlige retshandlinger eller i  

 retsafgørelser.
Ingen af staterne kan i denne forbindelse pålægges en forpligtelse til -at udføre forvaltningsakter, der strider mod lovgivning og  

 forvaltningspraksis i de to stater, -at meddele oplysninger, som ikke kan opnås ifølge lovgivning og normal  

 forvaltningspraksis i de to stater, eller -at meddele oplysninger, der ville røbe erhvervsmæssige o.l.  

 hemmeligheder, eller oplysninger, der ville stride mod almene interesser  

 (ordre public).
Artikel 28. Medlemmer af diplomatiske og konsulære repræsentationer.
 Overenskomsten berører ikke de skattemæssige begunstigelser, som disse  

 medlemmer nyder i kraft af folkeretten eller særlige aftaler.
Artikel 29. Territorial udvidelse Artiklen indeholder for Danmarks vedkommende hjemmel til en geografisk  

 udvidelse af overenskomstens anvendelsesområde.
 I praksis betyder det, at overenskomsten kan udvides til at gælde for  

 Færøerne eller Grønland, der udtrykkeligt er holdt uden for definitionen af  

 Danmark i artikel 3.
 En sådan udvidelse forudsætter, at den ønskes af Færøernes eller Grønlands  

 hjemmestyrer, og vil i givet fald ikke blive forelagt Folketinget, da  

 skattekompetencen hører under hjemmestyrerne.
 Artikel 30. Ikrafttræden.
 Overenskomsten træder i kraft ved modtagelsen af underretning om, at de  

 forfatningsmæssige betingelser herfor er opfyldt i begge stater.
 Overenskomsten får herefter virkning for indkomst for enhver  

 skattepligtsperiode, der begynder den 1. januar eller senere, og som følger  

 umiddelbart efter det år, hvor den nævnte underretning er sket.
 Fra samme dato ophører den gældende overenskomst med at have virkning.
 Artikel 31. Opsigelse.
 Den nye overenskomst kan tidligst opsiges 6 år efter dens ikrafttræden.
 Til § 2.
 Efter § 2 træder denne lov i kraft dagen efter bekendtgørelsen i  

 Lovtidende.
 Til § 3.
 Efter § 3 gælder loven ikke for Færøerne og Grønland.
 Skatter er et område, der er undergivet hjemmestyrernes kompetence.
De dobbeltbeskatningsoverenskomster, der indgås mellem Danmark og andre  

 stater, er lige så lidt gældende for Færøerne og Grønland som anden dansk  

 skattelovgivning.
Færøerne og Grønland kan imidlertid have en interesse i, at  

 en given dansk overenskomst også skal gælde for deres respektive områder.
 Som selvstyrende områder inden for det danske rigsfællesskab, kan Færøerne  

 og Grønland ikke umiddelbart indgå en international aftale.
 Dobbeltbeskatningsoverenskomsten indeholder derfor en bestemmelse om  

 »territorial udvidelse« (artikel 30).
 Med hjemmel i denne kan den foreliggende aftale i sin helhed eller med de  

 fornødne ændringer udvides til at gælde for Færøerne og/eller Grønland.
 Om en sådan udvidelse skal foretages, og hvilke ændringer, der om  

 fornødent skal foretages, besluttes helt af hjemmestyrerne.
 Ændringer vil selvsagt kun være gældende mellem det pågældende udland og  

 Færøerne og/eller Grønland.
 En sådan udvidelse vil ikke blive forelagt Folketinget til godkendelse  

 under hensyn til, at området er omfattet af Færøernes og Grønlands  

 hjemmestyrer.
