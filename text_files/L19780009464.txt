 I tilslutning til udenrigsministeriets bekendtgørelse nr. 5 af 18. maj  

 1946 og nr. 104 af 6. november 1969, Lovtidende C, meddeles det, at Danmark  

 ved kgl. resolution af 26. maj 1977, og efter at folketinget den 22. april  

 s.å. havde meddelt sit samtykke dertil, har ratificeret en af Den  

 internationale Valutafonds repræsentantskab den 30. april 1976 godkendt 2.  

 ændring af overenskomsten af 22. juli 1944 om Den internationale Valutafond.
 Overenskomstens herefter gældende ordlyd er som følger:
OVERENSKOMST VEDRØRENDE DEN INTERNATIONALE VALUTAFOND De regeringer, på hvis vegne nærværende overenskomst er undertegnet, er  

 kommet overens om følgende:
Indledende artikel 1. Den internationale Valutafond er oprettet og skal  

 virke i overensstemmelse med bestemmelserne i denne overenskomst som  

 oprindeligt vedtaget og senere ændret.
2. Til gennemførelse af sin virksomhed og sine  

 transaktioner skal fonden oprette en almindelig afdeling og en afdeling for  

 særlige trækningsrettigheder.
Medlemskab af fonden skal berettige til  

 deltagelse i afdelingen for særlige trækningsrettigheder.
 3. Den virksomhed og de transaktioner, der har hjemmel  

 i denne overenskomst, skal afvikles over den almindelige afdeling, der i  

 medfør af denne overenskomsts bestemmelser omfatter kontoen for fondens  

 almindelige midler, den særlige udbetalingskonto og investeringskontoen, dog  

 således, at den virksomhed og de transaktioner, der vedrører særlige  

 trækningsrettigheder, afvikles over afdelingen for særlige  

 trækningsrettigheder.
Artikel I Formål Den internationale Valutafonds formål er:
1. at fremme internationalt valutarisk samarbejde ved  

 gennem en permanent institution at muliggøre rådslagninger og samarbejde om  

 internationale valutaproblemer; 2. at lette den internationale handels udvikling og  

 harmoniske vækst for derigennem at bidrage til fremme og opretholdelse af et  

 højt beskæftigelses- og realindkomstniveau, som sammen med udviklingen af  

 samtlige medlemmers produktive ressourcer må være de vigtigste mål for al  

 økonomisk politik; 3. at fremme stabiliteten og opretholde ordnede  

 forhold på medlemmernes valutmarkeder og at undgå konkurrende deprecieringer; 4. at medvirke til oprettelse af et system til  

 multilateral udligning af betalinger for løbende transaktioner mellem  

 medlemmerne og til afskaffelse af valutarestriktioner, der hæmmer  

 verdenshandelens udvikling; 5. at styrke tilliden mellem medlemmerne ved  

 midlertidigt og under iagttagelse af passende sikkerhedsforanstaltninger at  

 stille fondens almindelige midler til deres rådighed og derved give dem  

 mulighed for at korrigere uligevægt på deres betalingsbalancer uden at gribe  

 til forholdsregler, der er ødelæggende for den nationale eller internationale  

 velstand; 6. i overensstemmelse med det i det foregående anførte  

 at forkorte varigheden og formindske størrelsen af uligevægt på medlemmernes  

 betalingsbalancer.
 Fonden skal i sin politik og i alle afgørelser lade sig lede af de i denne  

 artikel angivne formål.
Artikel II Medlemskab Afsnit 1. Oprindelige medlemmer Fondens oprindelige medlemmer er de ved De forende Nationers monetære og  

 finansielle konference repræsenterede lande, hvis regeringer inden den 31.  

 december 1945 erklærer at ville være medlemmer.
Afsnit 2. Øvrige medlemmer Andre lande vil kunne optages som medlemmer på sådanne tidspunkter og på  

 sådanne vilkår, som fastsættes af fondens repræsentantskab.
Disse vilkår,  

 herunder vilkårene for indskud, skal være i overensstemmelse med de  

 principper, der anvendes for de lande, som allerede er medlemmer.
Artikel III Kvoter og indskud Afsnit 1. Kvoter og betaling af indskud Der tildeles hvert medlem en kvote udtrykt i særlige trækningsrettigheder.  

 Kvoterne for de ved De forenede Nationers monetære og finansielle konference  

 repræsenterede medlemmer, der inden den 31. december 1945 erklærer at ville  

 være medlemmer, er anført i tillæg A.
De øvrige medlemmers kvoter fastsættes  

 af fondens repræsentantskab.
Hvert medlems indskud skal svare til dets kvote  

 og skal fuldt ud indbetales til fonden på det behørige indbetalingssted.
Afsnit 2. Regulering af kvoter a.
Fondens repræsentantskab skal mindst hvert femte år foretage en  

 almindelig gennemgang af medlemmernes kvoter og, dersom det anser det for  

 formålstjeneligt, foreslå en regulering af disse.
Repræsentantskabet kan  

 endvidere, dersom det finder det påkrævet, på ethvert andet tidspunkt efter  

 anmodning fra et medlem overveje en regulering af det pågældende medlems  

 kvote.
b.
Fonden kan til enhver tid foreslå en forhøjelse af kvoterne for de af  

 fondens medlemmer, der den 31. august 1975 var medlemmer, fastsat i forhold  

 til de på denne dato gældende kvoter; den samlede forhøjelse må ikke  

 overstige de beløb, der i henhold til artikel V, afsnit 12, pkr. f, i og j,  

 er overført fra den særlige udbetalingskonto til kontoen for fodens  

 almindelige midler.
c.
Enhver ændring af kvoterne kræver en majoritet på 85 pct. af det  

 samlede stemmetal.
d.
Et medlems kvote kan ikke ændres, før medlemmet har godkendt ændringen,  

 og før indbetalingen er sket, medmindre indbetalingen anses for at have  

 fundet sted i henhold til dennes artikels afsnit 3, pkt. b.
Afsnit 3. Betalinger ved ændring af kvoter a.
Hvert medlem, der godkender en forhøjelse af sin kvote i henhold til  

 dennes artikels afsnit 2, pkt. a, skal inden for en af fonden fastsat periode  

 til fonden indbetale 25 pct. af forhøjelsen i særlige trækningsrettigheder,  

 men repræsentantskabet kan fastsætte, at beløbet kan erlægges, efter samme  

 regler for alle medlemmer, helt eller delvist i andre af fonden nærmere  

 angivne medlemmers valutater, når disse medlemmers samtykke foreligger, eller  

 i medlemmets egen valuta.
Et medlem, der ikke deltager i afdelingen for  

 særlige trækningsrettigheder, skal indbetale den del af forhøjelsen, der af  

 de i afdelingen deltagende medlemmer indbetales i særlige  

 trækningsrettigheder i andre af fonden nærmere angivne medlemmers valutater,  

 når disse medlemmers samtykke foreligger.
Den resterende del af forhøjelsen  

 skal indbetales i medlemmets egen valuta.
Fondens beholdning af et medlems  

 valuta må ikke som et resultat af andre medlemmers indbetalinger i  

 overensstemmelse med denne bestemmelse overskride det niveau, udover hvilket  

 der ville blive pålagt afgifter i henhold til artikel V, afsnit 8, pkt. b,  

 stk. 2.
b.
Hvert medlem, der godkender en forhøjelse af sin kvote i henhold til  

 denne artikels afsnit 2, pkt. b, anses for til fonden at have indbetalt et  

 til forhøjelsen svarende beløb.
c.
Dersom et medlem godkender en nedsættelse af sin kvote, skal fonden  

 inden 60 dage betale medlemmet et til nedsættelsen svarende beløb.
Beløbet  

 skal erlægges i medlemmets valuta og i særlige trækningsrettigheder eller i  

 andre af fonden nærmere angivne medlemmers valutater, når disse medlemmers  

 samtykke foreligger, i en størrelsesorden, der er nødvendig for at forhindre,  

 at fondens beholdning af medlemmets valuta reduceres til et beløb, der er  

 mindre end den nye kvote; dog kan fonden under ganske særlige omstændigheder  

 ved betaling til et medlem i dets egen valuta mindske sin beholdning af det  

 pågældende medlems valuta til et mindre beløb end svarende til den nye kvote.
d.
Der kræves en majoritet på 70 pct. af det samlede stemmetal til enhver  

 beslutning under punkt a ovenfor; undtaget er dog fastsættelsen af perioden  

 og den nærmere angivelse af de i denne bestemmelse nævnte valutater.
Afsnit 4. Værdipapirer kan træde i stedet for valuta I stedet for et sådant beløb i medlemmets egen valuta indestående på  

 kontoen for fondens almindelige midler, som efter fondens skøn er ufornødent  

 for dens virksomhed og transaktioner, skal fonden modtage skatkammerbeviser  

 eller lignende forskrivninger, udstedt af medlemmet eller det af dette i  

 henhold til artikel XIII, afsnit 2, udpegede forvaringssted; disse  

 forskrivninger skal være ikke-negotiable og ikke-rentebærende papirer, der på  

 anfordring indfries til deres nominelle værdi ved kreditering af fondens  

 konto i det af medlemmet udpegede forvaringssted.
Bestemmelserne i dette  

 stykke gælder ikke blot den valuta, der af medlemmet indbetales i form af  

 indskud, men tillige anden til fonden skyldig eller af denne erhvervet  

 valuta, der indestår på kontoen for fondens almindelige midler.
Artikel IV Forpligtelser vedrørende valutakurssystemer Afsnit 1. Medlemmernes almindelige forpligtelser I erkendelse af, at det internationale valutasystems vigtigste formål er  

 at tilvbejebringe rammer til fremme af udvekslingen af varer, tjeneydelser og  

 kapital imellem landene og til fremme af sund økonomisk vækst, samt at et  

 overordnet mål er den for finansiel og økonomisk stabilitet nødvendige  

 fortsatte udvikling af velordnede, underliggende forhold, påtager hvert  

 medlem sig at samarbejde med fonden og andre medlemmer om at sikre  

 opretholdelsen af velordnede valutaforhold og at fremme et system med stabile  

 valutakursrelationer.
Hvert medlem skal især:
1. under hensyn til dets særlige omstændigheder  

 bestræbe sig på at føre en økonomisk og finansiel politik med det formål at  

 fremme en ordnet økonomisk vækst med rimelig prisstabilitet; 2. søge at fremme stabilitet ved at skabe velordnede  

 underliggende økonomiske og finansielle forhold og et monetært system, der  

 ikke bidrager til tilfældige og midlertidige forstyrrelser i de økonomiske  

 forhold; 3. undgå manipulation af valutakurser eller af det  

 internationale valutasystem for at forhindre en effektiv  

 betalingsbalancetilpasning eller for at opnå en uretmæssig konkurrencefordel  

 på bekostning af andre medlemmer og 4. føre en valutapolitik, der er i overensstemmelse  

 med de i dette afsnit indeholdte tilsagn.
Afsnit 2. Almindelige valutakurssystemer a.
Hvert medlem skal senest 30 dage efter ikrafttrædelsen af den anden  

 ændring af denne overenskomst meddele fonden, hvilket valutakurssystem det  

 agter at anvende til opfyldelse af sine forpligtelser i henhold til denne  

 artikels afsnit 1, og skal straks underrette fonden om ændringer i sit  

 valutakurssystem.
b.
Under et internationalt valutasystem som det, der rådede den 1. januar  

 1976, kan et medlem anvende følgende valutakurssystemer: (1) Opretholdelse af  

 værdien af sin valuta i forhold til særlige trækningsrettigheder eller til en  

 anden af medlemmet valgt enhed bortset fra guld eller (2)  

 samarbejdsordninger, hvorved medlemmerne opretholder værdien af deres valuta  

 i forhold til værdien af et andet medlems valuta eller andre medlemmers  

 valutater, eller (3) andre valutakurssystemer, som et medlem måtte vælge.
c.
For at kunne være i overensstemmelse med udviklingen i det  

 internationale valutasystem kan fonden med en majoritet på 85 pct. af det  

 samlede stemmetal træffe forholdsregler til indførelse af et almindeligt  

 gældende valutakurssystem uden herved at begrænse medlemmernes ret til at  

 vælge egne valutakurssystemer, når blot disse er i overensstemmelse med  

 fondens formål og forpligtelserne i henhold til denne artikels afsnit 1.
Afsnit 3. Overvågning af valutakurssystemer a.
Fonden skal overvåge det internationale valutasystem for at sikre, at  

 det virker effektivt, og skal overvåge, at hvert medlem handler i  

 overensstemmelse med dets forpligtelser i henhold til denne artikels afsnit  

 1.
b.
Med henblik på at opfylde de under pkt. a nævnte opgaver skal fonden  

 nøje overvåge medlemmernes valutakurspolitik og vedtage specifikke  

 retningslinier, som skal tjene til vejledning for medlemmerne ved  

 tilrettelæggelsen af deres valutakurspolitik.
Hvert medlem skal forsyne  

 fonden med de for overvågningen nødvendige oplysninger og skal, efter  

 anmodning fra fonden, rådføre sig med denne om dets valutakurspolitik.
De af  

 fonden vedtagne retningslinier skal være forenelige med de  

 samarbejdsordninger, hvorved medlemmerne opretholder værdien af deres valuta  

 i forhold til værdien af et andet medlems valuta eller andre medlemmers  

 valutater såvel som med andre af et medlems valgte valutakurssystemer, der er  

 i overensstemmelse med fondens formål og denne artikels afsnit 1. Disse  

 retningslinier skal respektere medlemmernes indenlandske samfundsmæssige  

 eller politiske forhold, og fonden skal ved deres anvendelse tage  

 medlemmernes særlige forhold i betragtning.
Afsnit 4. Pariværdier Fonden kan med en majoritet på 85 pct. af det samlede stemmetal beslutte,  

 at den internationale økonomiske situation tillader indførelsen af et  

 almindeligt gældende valutakurssystem baseret på faste, men justerbare  

 pariværdier.
Fonden skal tage sin beslutning på grundlag af en vurdering af  

 den underliggende stabilitet i verdensøkonomien og skal til dette formål tage  

 hensyn til prisudviklingen og væksten i medlemmernes økonomier.
Beslutningen  

 skal tages i lyset af udviklingen i det internationale valutasystem.
I den  

 forbindelse skal der tages særligt hensyn til følgende faktorer: kilder til  

 skabelse af likviditet og, med henblik på at sikre, at et system med  

 pariværdier fungerer effektivt, ordninger hvorefter både medlemmer med  

 overskud og medlemmer med underskud på betalingsbalancen griber ind hurtigt,  

 effektivt og symmetrisk for at opnå en tilpasning, såvel som  

 interventionsarrangementer og ordninger til imødegåelse af uligevægt.
Fonden  

 skal, efter at en sådan beslutning er taget, underrette medlemmerne om, at de  

 i tillæg C nævnte bestemmelser er gældende.
Afsnit 5. Forskellige valutater inden for samme medlems landområder a.
Ethvert skridt, som et medlem foretager over for sin valuta i henhold  

 til denne artikel, anses for at omfatte de forskellige valutater, der måtte  

 være gældende i samtlige landområder, på hvis vegne det i henhold til artikel  

 XXXI, afsnit 2, pkt. g, har tiltrådt denne overenskomst, medmindre medlemmet  

 erklærer, at det foretagne skridt alene angår enten moderlandets valuta eller  

 udelukkende en eller flere nærmere angivne særlige valutater eller  

 moderlandets valuta eller udelukkende en eller flere nærmere angivne særlige  

 valutater.
b.
Ethvert skridt foretaget af fonden i henhold til denne artikel skal,  

 medmindre fonden afgiver anden erklæring, anses for at gælde samtlige et  

 medlems valutater omfattet af pkt. a ovenfor.
Artikel V Fondens virksomhed og transaktioner Afsnit 1. Fondens forbindelser med medlemmerne Et medlem må kun have forbindelse med fonden gennem sit finansministerium,  

 sin centralbank, sin stabiliseringsfond eller andet lignende fiskalt organ,  

 og fonden må ligeledes kun have forbindelse med disse organer.
Afsnit 2. Begrænsning i fondens virksomhed og transaktioner a.
Medmindre andet er bestemt i denne overenskomst, kan transaktioner for  

 fondens regning kun foretages med det formål på et medlems foranledning at  

 forsyne dette med særlige trækningsrettigheder eller andre medlemmers  

 valutater fra fondens almindelige midler, der indestår på kontoen for fondens  

 almindelige midler, mod betaling i valutaen for det medlemsland, der ønsker  

 at foretage købet.
b.
Efter anmodning kan fonden beslutte at yde finansielle og tekniske  

 tjenester, herunder administration af midler indbetalt af medlemmerne, når  

 disse tjenester er i overensstemmelse med fondens formål.
Den virksomhed, der  

 er forbundet med ydelsen af sådanne finansielle tjenester, må ikke ske for  

 fondens regning.
Tjenesteydelser i henhold til dette punkt kan ikke uden et  

 medlems samtykke pålægge dette nogen forpligtelser.
Afsnit 3. Betingelser for benyttelse af fondens almindelige midler a.
Fonden skal fastlægge en politik for benyttelsen af dens almindelige  

 midler, herunder en politik for beredskabsarrangementer eller lignende  

 arrangementer, og kan med hensyn til særlige betalingsbalanceproblemer  

 fastlægge en særlig politik.
Den således fastlagte politik skal bistå  

 medlemmer ved løsning af deres betalingsbalanceproblemer på en måde, der er i  

 overensstemmelse med denne overenskomsts bestemmelser, og skal skabe den  

 nødvendige sikkerhed for den midlertidige benyttelse af fondens almindelige  

 midler.
b.
Et medlem har ret til at købe et andet medlems valuta af fonden mod  

 betaling af et tilsvarende beløb i egen valuta på betingelse af:
1. at medlemmets anvendelse af fondens almindelige  

 midler er forenelige med denne overenskomsts bestemmelser og den under  

 henvisning hertil fastlagte politik; 2. at medlemmet gør gældende, at det har behov for at  

 foretage købet på grund af sin betalingsbalancesituation, sin  

 valutareservestilling eller udviklingen i sine valutareserver; 3. at det påtænkte køb er et reservetranchekøb, eller  

 et køb, der ikke bevirker, at fondens beholdning af det købende medlems  

 valuta kommer til at overstige 200 pct. af dets kvote; 4. at fonden ikke tidligere, i henhold til denne  

 artikels afsnit 5, artikel VI, afsnit 1, eller artikel XXVI, afsnit 2, pkt.  

 a, har erklæret, at det medlem, der ønsker at foretage købet, har fortabt  

 retten til at benytte fondens almindelige midler.
c.
En anmodning om køb skal undersøges af fonden med henblik på at afgøre,  

 om det påtænkte køb er i overensstemmelse med denne overenskomsts  

 bestemmelser og den i henhold hertil fastsatte politik, dog skal anmodninger  

 om køb i reservetranchen ikke kunne anfægtes.
d.
Ved fastlæggelsen af de retningslinier og fremgangsmåder, der skal  

 anvendes ved udvælgelsen af de valutater, som skal sælges, skal der, efter  

 samråd med medlemmerne, tages hensyn til medlemmernes  

 betalingsbalancesituation, valutareservestilling samt til udviklingen på  

 valutamarkederne såvel som ønskværdigheden af på længere sigt at udjævne  

 medlemmernes stilling i fonden.
Hvis imidlertid et medlem erklærer at det  

 ønsker at købe et andet medlems valuta, fordi det købende medlem ønsker at  

 erhverve et tilsvarende beløb af dets egen valuta, som tilbydes det af det  

 andet medlem, skal det kunne købe det pågældende medlems valuta, medmindre  

 fonden i henhold til artikel VII, afsnit 3, har erklæret, at dens beholdning  

 af den pågældende valuta er knap.
 e.
 1. Hvert medlem skal sikre, at beløb i dets egen  

 valuta købt fra fonden er frit anvendelige eller på købstidspunktet kan  

 omveksles til en efter medlemmets eget valg frit anvendelig valuta til en  

 omvekslingskurs mellem de to valutater, der svarer til den på grundlag af  

 artikel XIX, afsnit 7, pkt. a, beregnede kurs.
 2. Hvert medlem, hvis valuta er købt fra fonden eller  

 modtaget ved omveksling af valuta købt fra fonden, skal samarbejde med fonden  

 og dens medlemmer for at muliggøre, at disse beløb i dets valuta kan  

 omveksles med andre medlemmers frit anvendelige valutater på købstidspunktet.
 3. En i henhold til pkt. 1 ovenfor foretaget  

 omveksling af en valuta, der ikke er frit anvendelig, skal foretages af det  

 medlem, hvis valuta købes, medmindre dette medlem og det købende medlem  

 aftaler en anden fremgangsmåde.
4. Et medlem, der i fonden køber et andet medlems frit  

 anvendelige valuta, og som på købstidspunktet ønsker at omveksle den med en  

 anden frit anvendelig valuta, skal foretage omvekslingen med det andet  

 medlem, hvis dette medlem anmoder herom.
Omvekslingen skal ske til en af det  

 andet medlem valgt frit anvendelig valuta til den kurs, som er angivet under  

 stk. 1 ovenfor.
f.
I henhold til retningslinier og fremgangsmåder, som skal fastlægges af  

 fonden, kan denne give sin tilslutning til, at et medlem, der er deltager i  

 afdelingen for særlige trækningsrettigheder, og som foretaget et køb i  

 henhold til dette afsnit, modtager særlige trækningsrettigheder i stedet for  

 andre medlemmers valutater.
Afsnit 4. Dispensationsadgang Fonden kan frit på vilkår, der sikrer dens interesser, dispensere fra  

 enhver af de i denne artikels afsnit 3, pkt. b, 3 og 4, foreskrevne  

 betingelser, specielt for så vidt angår medlemmer, der ikke i større  

 udstrækning eller til stadighed har gjort brug af fondens almindelige midler.  

 Ved dispensation skal der tages hensyn til periodiske eller ekstraordinære  

 behov hos det medlem, der anmoder om dispensation.
Fonden skal også tage  

 hensyn til den omstændighed, at et medlem eventuelt er villig til at yde  

 supplerende sikkerhed i tilfredsstillende aktiver, der af fonden skønnes at  

 være af tilstrækkelig værdi til sikring af dens rettigheder, og den kan som  

 vilkår for dispensation forlange, at sådan supplerende sikkerhed ydes.
Afsnit 5. Fortabelse af retten til benyttelse af fondens almindelige  

 midler I alle tilfælde, hvor fonden skønner, at et medlem anvender fondens  

 almindelige midler på en måde, der er stridende mod fondens formål, skal den  

 tilstille medlemmet en redegørelse for sine synspunkter og i denne fastsætte  

 en passende frist for afgivelse af svar.
Når fonden har tilstillet et medlem  

 en sådan redegørelse, kan den begrænse medlemmets ret til at benytte fondens  

 almindelige midler.
Hvis redegørelsen ikke er besvaret af medlemmet inden  

 udløbet af den fastsatte frist, eller hvis det afgivne svar ikke er  

 tilfredsstillende, kan fonden fortsat begrænse medlemmets ret til at benytte  

 fondens almindelige midler, eller kan, efter at have givet medlemmet et  

 passende varsel, afgive erklæring om, at det har fortabt sin ret til at  

 benytte fondens almindelige midler.
Afsnit 6. Fondens andre køb og salg af særlige trækningsrettigheder a.
Fonden kan modtage de af en deltager i afdelingen for særlige  

 trækningsrettigheder tilbudte særlige trækningsrettigheder som betaling for  

 et tilsvarende beløb af andre medlemmers valutater.
b.
Efter anmodning fra en deltager kan fonden overdrage denne særlige  

 trækningsrettigheder som betaling for et tilsvarende beløb af andre  

 medlemmers valutater.
Fondens beholdning af et medlems valuta må ikke som et  

 resultat af disse transaktioner overstige det niveau, udover hvilket der  

 ville blive pålagt afgifter i henhold til denne artikels afsnit i, pkt. b, 2.
c.
De valutater, som fonden i henhold til dette afsnit har leveret eller  

 modtaget, skal udvælges i overensstemmelse med en politik, der tager hensyn  

 til principperne i denne artikels afsnit 3, pkt. d, eller afsnit 7, pkt. i.  

 Fonden kan alene gennemføre transaktioner i henhold til dette afsnit, dersom  

 det medlem, hvis valuta er leveret eller modtaget af fonden, samtykker i en  

 sådan anvendelse af dets valuta.
Afsnit 7. Et medlems tilbagekøb af sin valuta fra fondens  

 beholdning a.
Et medlem skal på ethvert tidspunkt kunne tilbagekøbe den del af  

 fondens beholdning af dets valuta, der er pålagt afgifter i henhold til denne  

 artikels afsnit 8, pkt. b.
b.
Et medlem, der har foretaget et køb i henhold til denne artikels afsnit  

 3, forventes normalt, når der sker en forbedring af dets betalingsbalance og  

 dets valutareservestilling, at tilbagekøbe den del af fondens beholdning af  

 dets valuta, der er et resultat af købet, og som er pålagt afgifter i henhold  

 til denne artikels afsnit 8, pkt. b.
Et medlem skal tilbagekøbe disse  

 beholdninger, hvis fonden i overensstemmelse med den tilbagekøbspolitik, som  

 fonden fastlægger efter at have rådført sig med medlemmet, erklæret over for  

 medlemmet, at det bør foretage tilbagekøbet som følge af en forbedring af  

 dets betalingsbalance og valutareservestilling.
c.
Et medlem, som har foretaget et køb i henhold til denne artikels afsnit  

 3, skal senest fem år efter købstidspunktet tilbagekøbe den del af fondens  

 beholdning af dets valuta, der er et resultat af købet, og som er pålagt  

 afgifter i henhold til denne artikels afsnit i, pkt. b.
Fonden kan fastsætte,  

 at et medlem skal foretage tilbagekøbet afdragsvis over en periode, der  

 begynder 3 år efter og afsluttes 5 år efter dagen for købet.
Fonden kan med  

 en majoritet på 85 pct. af det samlede stemmetal ændre de i henhold til dette  

 punkt gældende perioder for tilbagekøb; en sådan beslutning skal gælde for  

 alle medlemmer.
d.
Fonden kan, i henhold til en særligt fastlagt politik for benyttelsen  

 af dens almindelige midler, med en majoritet på 85 pct. af det samlede  

 stemmetal vedtage, at andre perioder end de under pkt. c ovenfor anførte skal  

 være gældende for tilbagekøb af fondens beholdninger af valutater.
En sådan  

 beslutning skal gælde for alle medlemmer.
e.
Et medlem skal, i overensstemmelse med retningslinier, der fastsættes  

 af fonden med en majoritet på 70 pct. af det samlede stemmetal, tilbagekøbe  

 den del af fondens beholdninger af dets valuta, der ikke er erhvervet som et  

 resultat af køb, og som er pålagt afgifter i henhold til denne artikels  

 afsnit 8, pkt. b, 2.
f.
En beslutning, der foreskriver, at perioden for tilbagekøb under pkt. c  

 eller d ovenfor skal være kortere end den i henhold til den for benyttelsen  

 af fondens almindelige midler gældende, skal alene vedrøre midler, der er  

 erhvervet af fonden efter dagen for beslutningens ikrafttræden.
g.
Fonden kan efter anmodning fra et medlem udsætte datoen for  

 effektuering af en tilbagekøbsforpligtelse, men ikke udover den maksimale  

 periode, der er angivet under pkt. c eller d ovenfor, eller som følger af de  

 under pkt. e af fonden fastsatte retningslinier, medmindre fonden med en  

 majoritet på 70 pct. af det samlede stemmetal beslutter, at en længere  

 periode for tilbagekøb kan retfærdiggøres under hensyn til, at betaling på  

 forfaldsdatoen ville påføre medlemmet ekstraordinært store byrder.
En sådan  

 udsættelse må dog være i overensstemmelse med bestemmelserne om, at  

 benyttelse af fondens almindelige midler skal være midlertidig.
h.
Fondens retningslinier i henhold til denne artikels afsnit 3, pkt. d,  

 kan suppleres med retningslinier, ifølge hvilke fonden, efter at have rådført  

 sig med et medlem og i medfør af denne artikels afsnit 3, pkt. b, kan  

 beslutte at sælge den del af dens beholdning af det pågældende medlems  

 valuta, der ikke er blevet tilbagekøbt i overensstemmelse med bestemmelserne  

 i afsnit 7; denne bestemmelse skal ikke præjudicere de beføjelser, der i  

 øvrigt hjemles fonden i henhold til denne overenskomsts andre bestemmelser.
i.
Alle tilbagekøb i henhold til dette afsnit skal ske i særlige  

 trækningsrettigheder eller i andre af fonden nærmere angivne medlemmers  

 valutater.
Fonden skal med henblik på de valutater, der skal anvendes af  

 medlemmerne ved tilbagekøb, fastlægge retningslinier og fremgangsmåder, som  

 iagttager principperne i denne artikels afsnit 3, pkt. d.
Fondens beholdning  

 af et medlems valuta, som anvendes ved tilbagekøb, må ikke som et resultat af  

 tilbagekøbet overstige det niveau, udover hvilket der ville blive pålagt  

 afgifter i henhold til denne artikels afsnit 8, pkt. b, 2.
 j.
1. Dersom et medlems valuta er blevet udpeget af  

 fonden under pkt. i ovenfor, og den ikke er en frit anvendelig valuta, skal  

 dette medlem sikre, at det medlem, der foretager tilbagekøbet, kan købe  

 valutaen på tidspunktet for tilbagekøbet mod betaling i en frit anvendelig  

 valuta, udvalgt af det medlem, hvis valuta er blevet udpeget.
Omveksling af  

 valuta ifølge denne bestemmelse skal ske til en omvekslingskurs mellem de to  

 valutater, der svarer til den på grundlag af artikel XIX, afsnit 7, pkt. a,  

 beregnede kurs.
 2. Hvert medlem, hvis valuta er blevet udpeget af  

 fonden til brug for tilbagekøb, skal samarbejde med fonden og andre medlemmer  

 for at medlemmer, der skal foretage tilbagekøb, på tilbagekøbstidspunktet kan  

 købe den udpegede valuta mod betaling i andre medlemmers frit anvendelige  

 valutater.
 3. En omveksling som den under pkt. j, stk. 1, ovenfor  

 angivne skal ske med det medlem, hvis valuta er blevet udpeget, medmindre  

 medlemmet og det medlem der foretager tilbagekøbet, aftaler en anden  

 fremgangsmåde.
4. Hvis det medlem, der skal foretage tilbagekøbet, på  

 tilbagekøbstidspunktet ønsker at erhverve et andet medlems frit anvendelige  

 valuta, som er blevet udpeget af fonden i henhold til pkt. i ovenfor, skal  

 det første medlem, hvis det andet medlem anmoder herom, købe valutaen af det  

 andet medlem mod betaling i en frit anvendelig valuta til den i henhold til  

 pkt. j, stk. 1, ovenfor gældende kurs.
Fonden kan vedtage regler vedrørende  

 den frit anvendelige valuta, hvori der betales ved en sådan omveksling.
Afsnit 8. Afgifter a.
1. Fonden skal opkræve provision, når et medlem mod  

 betaling i dets egen valuta køber særlige træningsrettigheder eller et andet  

 medlems valuta indestående på kontoen for fondens almindelige midler.
Fonden  

 kan dog opkræve lavere provision ved køb i reservetranchen end ved andre køb.  

 Provision ved køb i reservetranchen må ikke overstige 1/2 pct.
2. Fonden kan opkræve en afgift ved  

 beredskabsarrangementer eller lignende arrangementer.
Fonden kan beslutte, at  

 afgiften ved et sådant arrangement skal modregnes i den under stk. 1 ovenfor  

 omtalte provision, der opkræves ved køb foretaget i henhold til det  

 pågældende arrangement.
b.
Fonden skal opkræve afgifter af dens gennemsnitlige daglige  

 beholdninger af et medlems valuta indestående på kontoen for fondens  

 almindelige midler, hvis disse beholdninger 1. er erhvervet som følge af en ordning, der er set  

 bort fra i henhold til artikel XXX, pkt. c, eller 2. overstiger størrelsen af medlemmets kvote,  

 fraregnet enhver af de under 1 ovenfor nævnte beholdninger.
 Afgiftssatserne skal sædvanligvis vokse trinvis i den periode, hvori  

 fonden råder over disse beholdninger.
c.
Hvis et medlem ikke foretager det i henhold til denne artikels afsnit 7  

 krævede tilbagekøb, kan fonden, efter samråd med medlemmet med henblik på at  

 opnå en reduktion af fondens beholdning af medlemmets valuta, lægge sådanne  

 afgifter, som fonden finder passende, på de beholdninger af medlemmets  

 valuta, som skulle være tilbagekøbt.
d.
Der kræves en majoritet på 70 pct. af det samlede stemmetal til  

 fastsættelse af størrelsen af de i pkt. a og b nævnte afgifter skal være de  

 samme for alle medlemmer.
e.
Et medlem skal betale alle afgifter i særlige trækningsrettigheder, dog  

 således at fonden under ganske særlige omstændigheder kan tillade, at et  

 medlem betaler sine afgifter i andre af fonden nærmere angivne medlemmers  

 valutater, når fonden har rådført sig med disse medlemmer, eller i dets egen  

 valuta.
Fondens beholdning af et medlems valuta må ikke som et resultat af  

 andre medlemmers indbetalinger i henhold til denne bestemmelse overstige det  

 niveau, udover hvilket der ville blive pålagt afgifter i henhold til pkt. b,  

 2, ovenfor.
Afsnit 9. Godtgørelse a.
Fonden skal betale godtgørelse af det beløb, med hvilket den under pkt.  

 b eller c nedenfor nævnte procentvise andel af kvoten overstiger fondens  

 gennemsnitlige daglige beholdninger af et medlems valuta indsteående på  

 kontoen for fondens almindelige midler, dog fraregnet beholdninger, som er en  

 følge af en af de ordninger, der er set bort fra i artikel XXX, pkt. c.  

 Godtgørelsessatsen, der skal fastsættes af fonden med en majoritet på 70 pct.  

 af det samlede stemmetal, skal være den samme for alle medlemmer og skal ikke  

 kunne andrage mere end den i artikel XX, afsnit 3, angivne rente eller mindre  

 end 4/5 heraf.
Fonden skal ved fastsættelsen af godtgørelsessatsen tage de i  

 henhold til artikel V, afsnit 8, pkt. b, gældende afgiftssatser i  

 betragtning.
b.
Den procentvise andel af kvoten, der skal anvendes under pkt. a  

 ovenfor, er 1. for de medlemmer, der blev medlem før  

 ikrafttrædelsesdatoen for denne overenskomsts anden ændring, en procent af  

 kvoten, som svarer til 75 pct. af deres kvoter på denne dato.
For de  

 medlemmer, der blev medlem efter datoen for denne overenskomsts anden  

 ændring, beregnes den procentvise andel af kvoten ved på datoen for  

 medlemmets optagelse at dividere det samlede beløb svarende til  

 kvoteprocenten for de eksisterende medlemmer med disse samme medlemmers  

 samlede kvoter; hertil lægges 2. de beløb medlemmet i henhold til artikel III,  

 afsnit 3, pkt. a, har indbetalt til fonden i valuta eller særlige  

 trækningsrettigheder siden den under 1 gældende dato; herfra trækkes 3. de beløb medlemmet i henhold til artikel III,  

 afsnit 3, pkt. c, har modtaget fra fonden i valuta eller særlige  

 trækningsrettigheder, siden den under 1 gældende dato.
c.
Fonden kan til opfyldelse af de under pkt. a ovenfor nævnte formål med  

 en majoritet på 70 pct. af det samlede stemmetal hæve den senest gældende  

 procentvise andel af kvoten til 1. en procentsats, der ikke overstiger 100, og som for  

 hvert medlem fastsættes på grundlag af samme kriterier for alle medlemmer,  

 eller 2. 100 pct. for alle medlemmer.
d.
Godtgørelse skal betales i særlige trækningsrettigheder, dog således at  

 fonden eller medlemmet kan beslutte, at betalingen til medlemmet skal finde  

 sted i dets egen valuta.
Afsnit 10. Beregningsforskrifter a.
Værdien af fondens aktiver indestående på den almindelige afdelings  

 konti skal udtrykkes i særlige trækningsrettigheder.
b.
Til grund for enhver beregning vedrørende medlemmers valutater med  

 henblik på anvendelse af denne overenskomsts bestemmelser, bortset fra  

 artikel IV og tillæg C, skal lægges de kurser, der i fondens bogføring  

 anvendes for de pågældende valutater i overensstemmelse med denne artikels  

 afsnit 11.
c.
Ved beregninger af størrelsen af valutabeløb i forhold til en kvote med  

 henblik på anvendelse af denne overenskomsts bestemmelser, skal der ses bort  

 fra valuta indestående på den særlige udbetalingskonto eller  

 investeringskontoen.
Afsnit 11. Værdiopretholdelse a.
Værdien af medlemmernes valutaer, der indestår på kontoen for fondens  

 almindelige midler, skal opretholdes udtrykt i særlige trækningsrettigheder i  

 overensstemmelse med de på grundlag af artikel XIX, afsnit 7, pkt. a,  

 beregnede valutakurser.
b.
En justering af fondens beholdning af et medlems valuta i henhold til  

 dette afsnit skal ske, når denne valuta anvendes i transaktioner mellem  

 fonden og et andet medlem og på sådanne andre tidspunkter, som fonden måtte  

 fastsætte, eller som medlemmet måtte anmode om.
Ved en justering skal  

 betalinger til eller fra fonden ske inden for en af fonden fastsat rimelig  

 tid efter datoen for justeringen og på ethvert andet tidspunkt efter  

 anmodning fra medlemmet.
Afsnit 12. Anden virksomhed og andre transaktioner a.
Fonden skal i sin politik og i sine beslutninger i medfør af nærværende  

 afsnit lade sig lede af de mål, der er fastsat i artikel VIII, afsnit 7, samt  

 det mål at undgå en styring af prisen eller en fast pris på guldmarkedet.
b.
Fondens beslutninger vedrørende virksomhed eller transaktioner i  

 overensstemmelse med pkt. c, d og e nedenfor skal vedtages med en majoritet  

 på 85 pct. af det samlede stemmetal.
c.
Fonden kan sælge guld mod betaling i et hvilket som helst medlems  

 valuta efter at have rådført sig med det medlem, hvis valuta anvendes ved  

 salget, dog således at fondens beholdning af et medlems valuta indestående på  

 kontoen for fondens almindelige midler ikke herved uden medlemmets samtykke  

 forøges så meget, at der ville blive pålagt afgifter i henhold til denne  

 artikels afsnit 8, pkt. b, 2 og således at fonden på tidspunktet for salget  

 efter anmodning fra medlemmet omveksler en sådan del af den modtagne valuta  

 til et andet medlems valuta, at den nævnte forøgelse undgås.
Omvekslingen af  

 valutaen til et andet medlems valuta skal alene kunne finde sted efter at det  

 pågældende andet medlem er blevet rådspurgt, og må ikke medføre at fondens  

 beholdning af det pågældende medlems valuta overstiger det niveau udover  

 hvilket der ville blive pålagt afgifter i henhold til denne artikels afsnit  

 i, pkt. b, 2. Fonden skal med henblik på sådanne omvekslinger vedtage sådanne  

 retningslinier og fremgangsmåder, der tager hensyn til de i denne artikels  

 afsnit 7, pkt. i, nedlagte principper.
De guldsalg, der i henhold til disse  

 bestemmelser finder sted til et medlem, skal ske til en pris, der er aftalt  

 for hver enkelt transaktion på grundlag af markedspriserne.
d.
Fonden er ved alle transaktioner i henhold til denne overenskomst  

 berettiget til at modtage betalinger fra medlemmerne i guld i stedet for i  

 særlige trækningsrettigheder.
Betalinger til fonden i henhold til denne  

 bestemmelse skal ske til en pris, der er aftalt for hver enkelt transaktion  

 på grundlag af markedspriserne.
e.
Fonden kan sælge det guld, som den på datoen for denne overenskomsts  

 anden ændring var i besiddelse af, til dem, der var medlemmer den 31. august  

 1975, og som indvilliger i at købe det.
Salget skal ske i forhold til de på  

 den nævnte dato gældende kvoter.
Dersom fonden i henhold til pkt. c ovenfor  

 har til hensigt at sælge guld til opfyldelse af det under punkt f, 2,  

 nedenfor angivne formål, kan den til et udviklingsland blandt medlemmerne,  

 der indvilliger i at købe guld, sælge den mænged guld, som, hvis salget var  

 foretaget i henhold til pkt. c ovenfor, ville have frembragt det overskud,  

 der i henhold til pkt. f, 3, nedenfor vil kunne overføres til det pågældende  

 udviklingsland.
Det guld, der i henhold til denne bestemmelse skulle have  

 været solgt til et medlem, der i henhold til denne artikels afsnit 5 er  

 blevet erklæret at have fortabt sin ret til at benytte fondens almindelige  

 midler, skal sælges til medlemmet, når fortabelse af retten ophører,  

 medmindre fonden beslutter, at salget skal foretages tidligere.
Salg af guld  

 til et medlem i henhold til nærværende pkt. e skal ske mod betaling i  

 medlemmets valuta og til en pris, der på salgstidspunktet skal svare til en  

 særlig trækningsrettighed pr. 0,888671 gram fint guld.
f.
Når fonden i henhold til pkt. c ovenfor foretager salg af det guld, som  

 den på datoen for denne overenskomsts anden ændring var i besiddelse af, skal  

 den del af provenuet, der på salgstidspunktet svarer til en særlig  

 trækningsrettighed pr. 0,888671 gram fint guld, indsættes på kontoen for  

 fondens almindelige midler, og overskydende beløb skal, medmindre fonden i  

 henhold til pkt. g nedenfor beslutter andet, indsættes på den særlige  

 udbetalingskonto.
De aktiver, der indestår på den særlige udbetalingskonto,  

 skal holdes adskilt fra den almindelige afdelings andre konti og kan til  

 enhver tid anvendes til:
1. at foretage overførsler til kontoen for fondens  

 almindelige midler til øjelikkelig brug ved transaktioner, der har hjemmel i  

 denne overenskomsts bestemmelser, bortset fra nærværende afsnit, 2. transaktioner, der ikke har hjemmel i andre af  

 denne overenskomsts bestemmelser, men som er i overensstemmelse med fondens  

 formål.
I henhold til nærværende pkt. f, 2, kan der på særlige vilkår ydes  

 betalingsbalancebistand til vanskeligt stillede udviklingslande blandt  

 medlemmerne; fonden skal ved ydelse af sådan bistand tage hensyn til  

 indkomsten pr. indbygger i det pågældende medlemsland.
 3. fordeling blandt de udviklingslande, der den 31.  

 august 1975 var medlemmer, proportionalt med deres på denne dato gældende  

 kvoter, af en del af de aktive, som fonden måtte beslutte at bruge til de i 2  

 ovenfor angivne formål; den nævnte del skal svare til forholdet mellem summen  

 af disse medlemmers kvoter og summen af alle medlemmers gældende kvoter på  

 datoen for fordelingen; fordeling i henhold til denne bestemmelse til et  

 medlem, der i henhold til denne artikels afsnit 5 er blevet erklæret at have  

 fortabt sin ret til at benytte fondens almindelige midler, skal foretages,  

 når fortabelsen af retten ophører, medmindre fonden beslutter, at fordelingen  

 skal ske tidligere.
 En beslutning om at bruge aktiver i henhold til 1 ovenfor kræver en  

 majoritet på 70 pct. af det samlede stemmetal, og beslutningen ifølge 2 og 3  

 ovenfor en majoritet på 85 pct. af det samlede stemmetal.
g.
Fonden kan med en majoritet på 85 pct. af det samlede stemmetal  

 beslutte at overføre en del af det i henhold til pkt. f ovenfor angivne  

 overskud til investeringskontoen til brug i overensstemmelse med  

 bestemmelserne i artikel XII, afsnit 6, pkt. f.
h.
Indtil anvendelse finder sted i medfør af pkt. f ovenfor, kan fonden  

 anbringe et beløb af et medlems valuta, der indestår på den særlige  

 udbetalingskonto, i markedsførte værdipapirer udstedt af det pågældende  

 medlem eller af internationale finansielle organisationer.
Provenuet af  

 placeringen og de i henhold til pkt. f, 2, erhvervede renteindtægter skal  

 indsættes på den særlige udbetalingskonto.
Ingen anvendelse af en valuta til  

 placeringsformål skal kunne ske, medmindre det medlem, hvis valuta anbringes,  

 har givet sit samtykke.
Fonden må alene placere i værdipapirer udstedt i  

 særlige trækningsrettigheder eller i den valuta, der anbringes.
i.
De udgifter til administration af den særlige udbetalingskonto, der  

 afholdes af kontoen for fondens almindelige midler, skal med visse mellemrum  

 godskrives denne konto ved overførsler fra den særlige udbetalingskonto;  

 overførslernes størrelse skal fastsættes på grundlag af et rimeligt skøn over  

 sådanne udgifter.
j.
Den særlige udbetalingskonto skal lukkes i tilfælde af fondens  

 likvidation og kan med en majoritet på 70 pct. af det samlede stemmetal  

 lukkes forud for fondens likvidation.
Ved lukning foretages som følge af  

 fondens likvidation skal kontoen aktiver fordeles i overensstemmelse med  

 bestemmelserne i tillæg K.
Ved lukning forud for fondens likvidation skal  

 kontoens aktiver overføres til kontoen for fondens almindelige midler til  

 øjeblikkelig brug ved fondens virksomhed og transaktioner.
Fonden skal med en  

 majoritet på 70 pct. af det samlede stemmetal vedtage regler og bestemmelser  

 for den særlige udbetalingskontos administration.
Artikel VI Kapitaloverførsler Afsnit 1. Anvendelse af fondens almindelige midler til  

 kapitaloverførsler a.
Et medlem må ikke, når bortses fra hvad der er hjemlet i denne artikels  

 afsnit 7, anvende fondens almindelige midler til dækning af en stærk eller  

 vedholdende kapitaludstrømning, og fonden kan anmode et medlem om at udøve  

 kontrol for at forhindre en sådan anvendelse af fondens almindelige midler.  

 Hvis et medlem efter at have modtaget en sådan anmodning ikke udøver en  

 hensigtsmæssig kontrol, kan fonden erklære, at det pågældende medlem har  

 fortabt retten til at benytte fondens almindelige midler.
b.
Ingen af bestemmelserne i dette afsnit 1. skal hindre, at fondens almindelige midler i  

 rimeligt omfang anvendes til kapitalbetalinger, som er nødvendige for  

 eksportens forøgelse eller for normal handels-, bank- eller anden  

 erhvervsvirksomhed, eller 2. vedrører kapitalbevægelser, der finansieres af et  

 medlems egne beholdninger, men medlemmerne garanterer, at sådanne  

 kapitalbevægelser er i overensstemmelse med fondens formål.
Afsnit 2. Særlige bestemmelser vedrørende kapitaloverførsler Et medlem skal være berettiget til at foretage reservetranchekøb til  

 dækning af kapitaloverførsler.
Afsnit 3. Kontrol med kapitaloverførsler Medlemmerne har ret til at udøve den kontrol, som er nødvendig til  

 regulering af internationale kapitalbevægelser, men intet medlem må udøve  

 kontrollen på en måde, der lægger restriktioner eller urimeligt forhaler  

 overførsler til afvikling af indgåede forpligtelser, jfr. dog de i artikel  

 VII, afsnit 3, pkt. b, og i artikel XIV, afsnit 2, nævnte undtagelser.
Artikel VII Opfyldning og knappe valutaer Afsnit 1. Foranstaltninger til opfyldning af fondens beholdninger af  

 valutaer Fonden kan, såfremt den anser en sådan fremgangsmåde for egnet til  

 opfyldning på kontoen for fondens almindelige midler af dens beholdninger af  

 et medlems valuta, som den har behov for i forbindelse med sine  

 transaktioner, tage enten en af følgende forholdsregler eller begge:
1. foreslå det pågældende medlem, at dette på de  

 vilkår og betingelser, hvorom fonden og medlemmet måtte blive enige, yder  

 fonden et lån i sin egen valuta, eller at fonden med medlemmets samtykke  

 låner sådan valuta andetsteds, inden for eller uden for medlemmets  

 landområder; men intet medlem skal være forpligtet til at yde fonden et  

 sådant lån eller til at samtykke i, at fonden låner beløb i dets valuta  

 andetsteds, 2. forlange, at medlemmet, hvis det deltager i  

 afdelingen for særlige trækningsrettigheder, sælger sin valuta til fonden mod  

 betaling i særlige trækningsrettigheder indestående på kontoen for fondens  

 almindelige midler med forbehold af bestemmelserne i artikel XIX, afsnit 4.  

 Ved opfyldning ved anvendelse af særlige trækningsrettigheder skal fonden  

 tage behørigt hensyn til de i artikel XIX, afsnit 5, angivne principper for  

 designering.
Afsnit 2. Almindelig knaphd på en valuta Dersom fonden skønner, at der er ved at opstå almindelige knaphed på en  

 bestemt valuta, kan den underrette medlemmerne herom samt udsende en  

 redegørelse, der beskriver årsagerne til knapheden og indeholder anbefalinger  

 om, hvordan den bringes til ophør.
En repræsentant for det medlem, hvis  

 valuta det drejer sig om, skal deltage i udarbejdelsen af redegørelsen.
Afsnit 3. Knappe beholdninger hos fonden a.
Såfremt fonden bliver klar over, at efterspørgslen efter et medlems  

 valuta alvorligt truer fondens muligheder for at levere denne valuta, skal  

 fonden, hvad enten den har udsendt en redegørelse i henhold til nærværende  

 artikels afsnit 2 eller ej, udstede en formel erklæring om, at den pågældende  

 valuta er knap, og fra dette øjeblik fordele sin beholdning og tilgang af den  

 knappe valuta under behørig hensyntagen til de enkelte medlemmers  

 forholdsmæssige behov, den almindelige internationale økonomiske situation og  

 andre omstændigheder af betydning.
Fonden skal endvidere udsende en  

 redegørelse for de af den trufne forholdsregler.
b.
En formel erklæring som den under pkt. a nævnte skal betragtes som en  

 bemyndigelse for hvert medlem til efter forhandling med fonden midlertidigt  

 at indføre begrænsninger i den frie handel med den knappe valuta.
Med  

 forbehold af bestemmelserne i artikel IV og tillæg C er medlemmerne i enhver  

 henseende berettigede til at bestemme disse begrænsningers art; men de bør  

 ikke være mere restriktive end det er nødvendigt for at begrænse  

 efterspørgslen efter den knappe valuta til et omfang, der svarer til det  

 pågældende medlems beholdning eller tilgang deraf, og de skal lempes og  

 ophæves, så snart forholdene tillader det.
c.
Den under pkt. b omtalte bemyndigelse bortfalder, når fonden formelt  

 har erklæret, at der ikke længere hersker knaphed på den pågældende valuta.
Afsnit 4. Administration af restriktioner Et medlem, der indfører restriktioner over for et andet medlems valuta i  

 medfør af bestemmelserne i nærværende artikels afsnit 3, pkt. b, skal  

 velvilligt oveveje eventuelle henstillinger fra det andet medlems side med  

 hensyn til administrationen af disse restriktioner.
Afsnit 5. Andre internationale overenskomsters virkning på  

 restriktionerne Medlemmerne er enige om ikke at kræve forpligtelser ifølge aftaler indgået  

 med andre medlemmer forud for afslutningen af denne overenskomst, opfyldt på  

 en måde, der forhindrer, at nærværende artikels bestemmelser kan overholdes.
Artikel VIII Medlemmernes almindelige forpligtelser Afsnit 1. Indledning Udover de i henhold til andre artikler i denne overenskomst indgåede  

 forpligtelser påtager hvert medlem sig de i nærværende artikel anførte  

 forpligtelser.
Afsnit 2. Undgåelse af restriktioner på løbende betalinger a.
Med forbehold af bestemmelserne i artikel VII, afsnit 3, pkt. b, og  

 artikel XIV, afsnit 2, må intet medlem uden fondens samtykke indføre  

 restriktioner på betalinger og overførsler i forbindelse med løbende  

 internationale transaktioner.
b.
Valutakontrakter, der inddrager et medlems valuta, og som er i strid  

 med de valutabestemmelser, der af medlemmet opretholdes eller indføres i  

 overensstemmelse med denne overenskomst, er ikke retsgyldige inden for noget  

 medlems landområder.
Endvidere kan medlemmer efter fælles aftale træffe  

 forholdsregler, der tilsigter at gøre de enkelte medlemmers  

 valutabestemmelser mere effektive, for så vidt sådanne forholdsregler og  

 bestemmelser er forenelige med denne overenskomst.
Afsnit 3. Undgåelse af diskriminerende valutariske foranstaltninger Intet medlem må anvende eller tillade nogen af dets i artikel V, afsnit 1,  

 nævnte fiskale organer at anvende diskriminerende valutariske  

 foranstaltninger eller forskellige valutakurser for forskellige typer af  

 transaktioner, hvad enten dette sker inden for eller uden for de rammer, der  

 er afstukket i artikel IV eller foreskrevet i eller i henhold til tillæg C,  

 medmindre dette har hjemmel i denne overenskomst eller er godkendt af fonden.  

 Hvis sådanne ordninger og forholdsregler består på det tidspunkt, da denne  

 overenskomst træder i kraft, skal det pågældende medlem forhandle med fonden  

 om deres gradvise afskaffelse, medmindre de opretholdes eller er indført i  

 henhold til artikel XIV, afsnit 2, i hvilket tilfælde artikel XIV, afsnit 3,  

 skal finde anvendelse.
Afsnit 4. Konvertibilitet af beløb, der indehaves af udlandet a.
Hvert medlem skal købe de beløb i dets egen valuta, der indehaves af et  

 andet medlem, dersom dette samtidig med at fremsætte anmodning om købet  

 erklærer, 1. at de beløb, som skal købes, nylig er erhvervet som  

 følge af løbende transaktioner, eller 2. at deres omveksling er nødvendig til betaling for  

 løbende transaktioner.
 Det købende medlem har frit valg mellem at betale i særlige  

 trækningsrettigheder, jfr. dog artikel XIX, afsnit 4, eller i det om købet  

 anmodede medlems valuta.
b.
Den under pkt. a omtalte forpligtelse skal ikke være gældende, dersom:
1. de pågældende beløbs konvertibilitet er undergivet  

 restriktioner i overensstemmelse med nærværende artikels afsnit 2 eller  

 artikel VI, afsnit 3; 2. de pågældende beløb er erhvervet som følge af  

 transaktioner, som er afsluttede inden et medlems ophævelse af de i henhold  

 til artikel XIV, afsnit 2, opretholdte eller indførte restriktioner; 3. de pågældende beløb er erhvervet i strid med  

 valutabestemmelserne hos det medlem, der anmodes om at købe dem; 4. det om købet anmodende medlems valuta er blevet  

 erklæret knap i henhold til artikel VII, afsnit 3, pkt. a, eller 5. det medlem, der er blevet anmodet om at foretage  

 købet, af en hvilken som helst grund ikke er berettiget til at købe andre  

 medlemmers valutater af fonden mod betaling i sin egen valuta.
Afsnit 5. Meddelelse af oplysninger a. fonden kan forlange, at dens medlemmer forsyner den med sådanne  

 oplysninger, som den anser for nødvendige for dens virksomhed, herunder, som  

 et minimum for hvad der er nødvendigt for en effektiv opfyldelse af fondens  

 forpligtelser, nationale statistiske oplysninger om følgende forhold:
 1. Officielle beholdninger i ind- og udland af 1)  

 guld, 2) fremmed valuta.
 2. Beholdninger i ind- og udland af 1) guld og 2)  

 fremmed valuta, tilhørende pengeinstitutter og finansielle institutioner, som  

 ikke er officielle organer.
 3. Guldproduktion.
 4. Eksport og import af guld, opdelt efter  

 bestemmelses- og oprindelseslande.
 5. Værdien af den samlede eksport og import af varer,  

 udtrykt i indenlandsk valuta og opdelt efter bestemmelses- og  

 oprindelseslande.
 6. Betalingsbalancen, herunder 1) varehandel og  

 tjenesteydelser, 2) transaktioner i guld, 3) oplyste kapitalbevægelser og 4)  

 andre poster.
 7. Udenlandske investeringer, d. v. s. udlandets  

 investeringer inden for et medlems landområder og investeringer foretaget i  

 udlandet af personer, bosatte i dets landområder, i det omfang, hvori det er  

 muligt at give oplysninger herom.
 8. Nationalindkomsten.
 9. Prisindeks, d. v. s. indeks vedrørende engros- og  

 detailpriser samt eksport- og importpriser.
 10. Køber- og sælgerkurser for fremmede valutaer.
11. Valutabestemmelser, d. v. s. en omfattende  

 redegørelse for de valutabestemmelser, der er gældende på tidspunktet for et  

 medlems optagelse i fonden, og nærmere oplysninger om senere ændringer,  

 efterhånden som disse finder sted, og 12. I tilfælde, hvor der består officielle  

 clearingsaftaler, nærmere oplysninger om hvilke beløb der i forbindelse med  

 kommercielle og finansielle transaktioner endnu ikke er udlignet, samt om,  

 hvor længe de pågældende beløb har henstået uafregnede.
b.
Når fonden anmoder om oplysninger, skal den tage hensyn til  

 medlemmernes forskellige evne til at tilvejebringe de forlangte oplysninger.  

 Der påhviler ikke medlemmerne pligt til at give så udførlige oplysninger, at  

 privatpersoners eller selskabers forhold derigennem afsløres.
Medlemmerne  

 forpligter sig imidlertid til at give de ønskede oplysninger i en så udførlig  

 og nøjagtig form, som det er gørligt, og så vidt muligt at undgå rent  

 skønsmæssige vurderinger.
c.
Fonden kan ved aftale med medlemmerne træffe foranstaltninger til  

 fremskaffelse af yderligere oplysninger.
Den skal fungere som et centralt  

 organ for indsamling og udveksling af oplysninger om valutariske og  

 finansielle problemer og derigennem lette udarbejdelsen af redegørelser, der  

 har til formål at støtte medlemmerne i udviklingen af en politik, der fremmer  

 fondens formål.
Afsnit 6. Forhandlinger mellem medlemmerne angående bestående  

 internationale overenskomster Når et medlem i henhold til denne overenskomst er bemyndiget til under de  

 i overenskomsten nærmere angivne særlige eller midlertidigt foreliggende  

 omstændigheder at opretholde eller indføre restriktioner på  

 valutatransaktioner, og der før afslutningen af denne overenskomst mellem to  

 eller flere medlemmer er indgået andre aftaler, som er i modstrid med  

 gennemførelsen af sådanne restriktioner, skal parterne i sådanne aftaler  

 forhandle med hinanden med henblik på at gennemføre sådanne nødvendige  

 ændringer, der er gensidigt acceptable.
Nærværende artikels bestemmelser skal  

 ikke præjudicere gennemførelsen af bestemmelserne i artikel VII, afsnit 5.
Afsnit 7. Forpligtelse til at samarbejde om en politik vedrørende  

 reserveaktier Hvert medlem er forpligtet til at samarbejde med fonden og de øvrige  

 medlemmer med henblik på at sikre, at medlemmets politik vedrørende  

 reserveaktiver er i overensstemmelse med de formål at fremme en bedre  

 international overvågning af den internationale likviditet og at gøre de  

 særlige trækningsrettigheder til det centrale reseveaktiv i det  

 internationale valutasystem.
Artikel IX Retsstilling, immuniteter og privilegier Afsnit 1. Artiklens formål For at sætte fonden i stand til at udføre den betroede funktionær, skal  

 den retsstilling, de immuniteter og de privilegier, der omhandles i  

 nærværende artikel, indrømmes fonden inden for ethvert medlems landområder.
Afsnit 2. Fondens retsstilling Fonden skal i enhver henseende betragtes som en juridisk person og er i  

 særdeleshed berettiget til:
1. at afslutte kontrakter, 2. at erhverve og afhænde fast ejendom og løsøre samt 3. at anlægge retssager.
Afsnit 3. Beskyttelse mod retsforfølgning Fonden, dens ejendom og dens aktiver, hvor disse end måtte bero, og i hvis  

 besiddelse de end måtte være, skal nyde beskyttelse imod enhver form for  

 retsforfølgning undtagen i det omfang, hvori den i forbindelse med en retssag  

 eller ved en kontrakt udtrykkeligt har givet afkald på sin beskyttelse.
Afsnit 4. Beskyttelse mod andre retsskridt Fondens ejendom og aktiver skal, hvor de end måtte bero, og i hvis  

 besiddelse de end måtte være, nyde beskyttelse imod ransagning, rekvisition,  

 konfiskation, ekspropriation eller enhver anden form for beslaglæggelse ad  

 administrativ eller lovmæssig vej.
Afsnit 5. Arkivets ukrænkelighed Fondens arkiv er ukrænkeligt.
Afsnit 6. Aktivernes fritagelse for restriktioner I det omfang det er nødvendigt for udførelsen af den i denne overenskomst  

 omhandlede virksomhed skal al ejendom og alle aktiver, der tilhører fonden,  

 være fritaget for restriktioner samt for regulerings-, kontrol- og  

 moratorieforanstaltninger af enhver art.
Afsnit 7. Privilegium vedrørende forsendelser Officielle forsendelser fra fonden skal af medlemmerne behandles på  

 tilsvarende måde som officielle forsendelser fra andre medlemmer.
Afsnit 8. Tjenestemænds og funktionærers immunitet og privilegier Alle medlemmer af fondens repræsentantskab, bestyrelse, stedfortrædere,  

 medlemmer af komiteer, repræsentanter udpeget i henhold til artikel XII,  

 afsnit 3, pkt. j, rådgivere for enhver af de forudnævnte personer,  

 tjenestemænd og funktionærer:
1. skal nyde beskyttelse mod retsforfølgning for så  

 vidt angår de af dem i tjenestens medfør udførte handlinger, medmindre fonden  

 giver afkald på denne beskyttelse; 2. skal, dersom de ikke har indfødsret i  

 opholdslandet, have krav på den samme immunitet over for  

 indvandringsbegrænsninger, bestemmelser vedrørende fremmede statsborgeres  

 anmeldelsespligt og værnepligt og på de samme lempelser med hensyn til  

 valutarestriktioner, som af medlemmer indrømmes andre medlemmers  

 repræsentanter, tjenestemænd og funktionærer af tilsvarende rang, og 3. skal have samme adgang til benyttelse af  

 samfærdselsmidler, som et medlem indrømmer et andet medlems repræsentanter,  

 tjenestemænd og funktionærer af tilsvarende rang.
Afsnit 9. Skattefrihed a.
Fonden, dens aktiver, ejendom og indtægter samt dens i henhold til  

 denne overenskomst autoriserede virksomhed og transaktioner skal være  

 fritaget for enhver beskatning og for erlæggelse af told af enhver art.  

 Fonden skal ligeledes være fritaget for ansvar med hensyn til opkrævning  

 eller betaling af skatter eller afgifter af enhver art.
b.
Ingen skat må opkræves af lønninger og honorarer, der af fonden  

 udbetales til bestyrelsesmedlemmer, stedfortrædere, tjenestemænd eller  

 funktionærer, som ikke er statsborgere eller på anden måde står i lokalt  

 tilhørsforhold til opholdslandet.
c.
Ingen skat af nogen art må pålægges nogen af fonden udstedt  

 forskrivning eller noget af fonden udstedt værdipapir, herunder udbytte eller  

 renter deraf, uanset i hvis besiddelse de måtte være:
1. dersom en sådan skat diskriminerer mod en sådan  

 forskrivning eller et sådant værdipapir udelukkende på grund af dets  

 oprindelse, eller 2. dersom en sådan beskatning udelukkende er baseret  

 på stedet hvor eller valutaen hvori en sådan forskrivning eller et sådant  

 værdipapir er udstedt, skal indfries eller er indfriet, eller på  

 beliggenheden af et af fonden benyttet kontor eller forretningssted.
Afsnit 10. Artiklens anvendelse Hvert medlem skal inden for sine egne landområder træffe de nødvendige  

 foranstaltninger til gennem sin lovgivning at gennemføre de i nærværende  

 artikel indeholdte principper og skal give fonden underretning om, hvilke  

 konkrete foranstaltninger det i så henseende har truffet.
Artikel X Forbindelse med andre internationale organisationer Fonden skal på de i denne overenskomst angivne vilkår samarbejde med  

 enhver almindelig international organisation og med offentlige internationale  

 organisationer, der har specielle opgaver på beslægtede områder.
Enhver  

 aftale om et sådant samarbejde, som vil medføre en ændring i nogen af de i  

 denne overenskomst indeholdte bestemmelser, kan kun iværksættes, efter at en  

 ændring af denne overenskomst har fundet sted i henhold til artikel XXVIII.
Artikel XI Forbindelser med ikke-medlemsstater Afsnit 1. Forpligtelser vedrørende forholdet til ikke-medlemsstater Alle medlemmer forpligter sig til:
1. ikke at indgå eller tillade nogen af dets fiskale  

 organer, der er omhandlet i artikel V, afsnit 1, at indgå transaktioner med  

 et ikke-medlem eller med personer bosatte inden for et ikke-medlems  

 landområder, som strider mod denne overenskomsts bestemmelser eller mod  

 fondens formål; 2. ikke at samarbejde med et ikke-medlem eller med  

 personer bosatte inden for dets landområder på en måde, der strider mod denne  

 overenskomsts bestemmelser eller mod fondens formål, og 3. at samarbejde med fonden med henblik på inden for  

 deres landområder at træffe hensigtsmæssige foranstaltninger til forhindring  

 af transaktioner med ikke-medlemmer eller med personer, bosatte inden for  

 deres landområder, som strider mod denne overenskomsts bestemmelser eller mod  

 fondens formål.
Afsnit 2. Restriktioner på transaktioner med ikke-medlemsstater Denne overenskomsts bestemmelser berører ikke et medlems ret til at  

 indføre restriktioner på valutatransaktioner med ikke-medlemmer eller med  

 personer, bosatte inden for deres landområder, medmindre fonden anser sådanne  

 restriktioner for at være til skade for medlemmernes interesser og for at  

 være i modstrid med fondens formål.
Artikel XII Organisation og ledelse Afsnit 1. Fondens struktur Fonden har et repræsentantskab, en bestyrelse, en administrerende  

 direktør, en funktionærstab og, hvis repræsentantskabet med en majoritet på  

 85 pct. af det samlede stemmetal beslutter, at bestemmelserne i tillæg D skal  

 finde anvendelse, et råd.
Afsnit 2. Repræsentantskabet a.
Den myndighed, der ikke i henhold til denne overenskomst udtrykkeligt  

 henhører under repræsentantskabet, bestyrelsen eller den administrernde  

 direktør, er hos repræsentantskabet.
Repræsentantskabet består af en  

 repræsentant og en stedfortræder udnævnt af hvert medlem på en måde, som det  

 selv fastsætter.
Alle medlemmer af repræsentantskabet og alle stedfortrædere  

 skal fungere indtil en ny udnævnelse har fundet sted.
En stedfortræder kan  

 kun stemme i tilfælde af repræsentantskabsmedlemmets fravær.  

 Repræsentantskabet vælger et af sine medlemmer som formand.
b.
Repræsentantskabet kan overdrage bestyrelsen at udøve enhver af  

 repræsentantskabets beføjelser med undtagelse af de beføjelser, der i henhold  

 til denne overenskomst udtrykkeligt er tillagt repræsentantskabet.
c.
Repræsentantskabet afholder sådanne møder, som repræsentantskabet måtte  

 træffe bestemmelse om, eller hvortil bestyrelsen indkalder.  

 Repræsentantskabsmøder skal indkaldes, når det forlanges af 15 medlemmer,  

 eller af medlemmer, der råder over 1/4 af det samlede stemmetal.
d.
Et repræsentantskabsmøde er beslutningsdygtigt, når et flertal af  

 medlemmerne, rådende over mindst 2/3 af det samlede stemmetal, er til stede.
e.
Hvert repræsentantskabsmedlem har ret til at afgive det antal stemmer,  

 der i henhold til nærværende artikels afsnit 5 er tildelt det medlem, der har  

 udnævnt ham.
f.
Repræsentantskabet kan bestemme, at bestyrelsen, når denne anser det  

 for at være i fondens interesse, kan foranstalte en afstemning i  

 repræsentantskabet vedrørende et specielt spørgsmål uden at indkalde til  

 repræsentantskabsmøde.
g.
Repræsentantskabet, og bestyrelsen i det omfang denne har beføjelse  

 hertil, kan vedtage sådanne regler og bestemmelser, som måtte være nødvendige  

 eller hensigtsmæssige for fondens virksomhed.
h.
Repræsentantskabsmedlemmerne og deres stedfortrædere skal udføre deres  

 funktioner uden vederlag fra fonden; men fonden kan i rimeligt omfang  

 refundere dem de udgifter de har haft i anledning af deltagelse i møder.
i.
Repræsentantskabet fastsætter bestyrelsesmedlemmernes og disses  

 stedfortræderes honorarer samt den administrerende direktørs aflønning og  

 øvrige ansættelsesvilkår.
j.
Repræsentantskabet og bestyrelsen kan nedsætte komiteer i det omfang de  

 anser det for tilrådeligt.
Som medlemmer af komiteer kan vælges andre end  

 medlemmer af repræsentantskabet, bestyrelsesmedlemmer og disses  

 stedfortrædere.
Afsnit 3. Bestyrelsen a.
Bestyrelsen er ansvarlig for ledelsen af fondens virksomhed og udøver  

 alle de til den af repræsentantskabet delegerede beføjelser.
b.
Bestyrelsen skal være sammensat af bestyrelsesmedlemmer med den  

 administrerende direktør som formand.
Af bestyrelsesmedlemmerne:
1. skal fem udnævnes af de fem medlemmer, der har de  

 største kvoter, og 2. femten vælges af de øvrige medlemmer.
 Med henblik på hvert ordinært valg til bestyrelsen kan repræsentantskabet  

 med en majoritet på 85 pct. af det samlede stemmetal beslutte at forøge eller  

 formindske antallet af de under 2 ovenfor angivne bestyrelsesmedlemmer.  

 Antallet af bestyrelsesmedlemmer i henhold til 2 ovenfor skal, alt efter  

 omstændighederne, formindskes med en eller to, hvis der sker udnævnelse af  

 bestyrelsesmedlemmer i henhold til pkt. c nedenfor, medmindre  

 repræsentantskabet med en majoritet på 85 pct. af det samlede stemmetal  

 bestemmer, at en sådan formindskelse ville hindre bestyrelsens eller  

 bestyrelsesmedlemmernes effektive udøvelse af deres funktioner eller bringe  

 en ønskværdig sammensætning af bestyrelsen i fare.
c.
Dersom de medlemmer, der er berettigede til at udnævne  

 bestyrelsesmedlemmer i henhold til pkt. b, 1, ikke ved det andet og ethvert  

 senere ordinært valg af bestyrelsesmedlemmer omfatter de to medlemmer, for  

 hvilke fondens beholdninger af deres valutaer på kontoen for fondens  

 almindelige midler gennemsnitligt i løbet af de to foregående år har ligget  

 under deres kvoter med de absolut set største beløb, udtrykt i særlige  

 trækningsrettigheder, kan det ene, respektive begge sådanne medlemmer,  

 udnævne et bestyrelsesmedlem.
d.
Valg af de bestyrelsesmedlemmer, der skal vælges, skal finde sted hvert  

 andet år i overensstemmelse med bestemmelserne i tillæg E, suppleret med  

 sådanne bestemmelser, som fonden måtte finde hensigtsmæssige.
Til hvert  

 ordinært valg af bestyrelsesmedlemmer kan repræsentantskabet ændre den  

 procentdel af stemmetallet, der kræves for at kunne vælge  

 bestyrelsesmedlemmer i henhold til bestemmelserne i tillæg E.
e.
Hvert bestyrelsesmedlem udnævner en stedfortræder med fuldmagt til at  

 fungere i sit sted, når han ikke er til stede.
Når bestyrelsesmedlemmer er  

 til stede ved et møde, kan de af dem udnævnte stedfortrædere deltage i mødet,  

 men har ikke stemmeret.
f.
Bestyrelsesmedlemmerne forbliver i funktion, indtil deres efterfølgere  

 er udnævnt eller valgt.
Hvis et valgt bestyrelsesmedlems post bliver ledig  

 tidligere end 90 dage før udløbet af det tidsrum, for hvilket han er valgt,  

 vælger de medlemmer, der har valgt det afgåede bestyrelsesmedlem, et nyt  

 bestyrelsesmedlem for resten af perioden.
Til et valg kræves der majoritet af  

 de afgivne stemmer.
Så længe bestyrelseshvervet er ledigt, udøver det afgåede  

 bestyrelsesmedlems stedfortræder hans beføjelser med undtagelse af beføjelsen  

 til at udnævne en stedfortræder.
g.
Bestyrelsen fungerer til stadighed ved fondens hovedsæde og afholder  

 møder så ofte, som fondens virksomhed kræver det.
h.
Bestyrelsen er beslutningsdygtig, når et flertal af  

 bestyrelsesmedlemmerne, repræsenterende mindst halvdelen af det samlede  

 stemmetal, er til stede.
 i.
 1. Hvert udnævnt bestyrelsesmedlem er berettiget til  

 at afgive det antal stemmer, som i henhold til nærværende artikels afsnit 5  

 er tildelt det medlem, der har udnævnt ham.
2. Dersom de stemmer, der er tildelt et medlem, der i  

 henhold til pkt. c ovenfor udnævner et bestyrelsesmedlem, som et resultat af  

 det seneste ordinære valg af bestyrelsesmedlemmer blev afgivet af et  

 bestyrelsesmedlem sammen med de til andre medlemmer tildelte stemmer, kan  

 medlemmet aftale med hvert enkelt af disse andre medlemmer, at sidstnævnte  

 medlems tildelte antal stemmer skal afgives af det udnævnte  

 bestyrelsesmedlem.
Et medlem der indgår en sådan aftale, deltager ikke i  

 valget af bestyrelsesmedlemmer.
 3. Alle bestyrelsesmedlemmer, der er valgt, er  

 berettiget til at afgive det antal stemmer, hvormed de er valgt.
4. Når bestemmelserne i nærværende artikels afsnit 5,  

 pkt. b, kommer til anvendelse, skal det antal stemmer, som et  

 bestyrelsesmedlem ellers ville være berettiget til at afgive, forhøjes eller  

 formindskes tilsvarende.
Samtlige stemmer, som et bestyrelsesmedlem er  

 berettiget til at afgive, afgives som en enhed.
j.
Repræsentantskabet skal vedtage bestemmelser, i henhold til hvilke et  

 medlem, der ikke er berettiget til at udnævne et bestyrelsesmedlem i henhold  

 til pkt. b, kan lade sig repræsentere ved ethvert bestyrelsesmøde, i hvilket  

 et af det pågældende medlem fremsat andragende eller en sag, der særlig angår  

 medlemmet, er under overvejelse.
Afsnit 4. Den administrerende direktør og funktionærstaben a.
Bestyrelsen vælger en administrerende direktør, som ikke må være medlem  

 af repræsentantskabet eller bestyrelsen.
Den administrerende direktør er  

 formand for bestyrelsen, men har ikke stemmeret udover, at han har den  

 afgørende stemme i tilfælde af stemmelighed.
Han kan deltage i  

 repræsentantskabets møder, men har ikke stemmeret ved sådanne møder.
Den  

 administrerende direktørs funktioner ophører, når bestyrelsen træffer  

 beslutning derom.
b.
Den administrerende direktør er chef for fondens funktionærstab og  

 varetager under bestyrelsens ledelse fondens daglige virksomhed.
Under  

 bestyrelsens tilsyn er han ansvarlig for organisationen af fondens  

 funktionærstab samt for ansættelser og afskedigelser af funktionærer.
c.
Fondens administrerende direktør og dens funktionærstab er med hensyn  

 til udøvelsen af deres funktioner udelukkende ansvarlige over for fonden og  

 står ikke til ansvar over for nogen anden myndighed.
Alle fondens medlemmer  

 skal respektere dette ansvars internationale karakter og skal afholde sig fra  

 ethvert forsøg på at øve indflydelse på noget medlem af funktionærstaben med  

 hensyn til udøvelsen af hans funktioner.
d.
Den administrerende direktør skal ved personaleansættelser lægge vægt  

 på at ansætte funktionærer på en så bred geografisk basis som muligt, dog med  

 det forbehold, at det er af største betydning at sikre fonden den højeste  

 grad af dygtighed og sagkundskab.
Afsnit 5. Afstemning a.
Hvert medlem har 250 stemmer plus en yderligere stemme for hver del af  

 dets kvote, svarende til 100.000 særlige trækningsrettigheder.
b.
I alle tilfælde, hvor der skal foretages afstemning i henhold til  

 artikel V, afsnit 4 eller 5, skal det antal stemmer, hvortil hvert enkelt  

 medlem er berettiget i henhold til pkt. a reguleres 1. ved tillæg af en stemme for hvert nettosalg af dets  

 egen valuta fra kontoen for fondens almindelige midler svarende til 400.000  

 særlige trækningsrettigheder, der er foretaget indtil datoen for  

 afstemningen, eller 2. ved fradrag af en stemme for hvert nettokøb,  

 svarende til 400.000 særlige trækningsrettigheder, der i henhold til artikel  

 V, afsnit 3, pkt. b og f, er foretaget indtil datoen for afstemningen, dog således, at hverken nettokøb eller nettosalg i denne forbindelse må  

 anses for at overstige et beløb, der svarer til vedkommende medlems kvote.
c.
Hvor andet ikke udtrykkeligt er foreskrevet, skal alle fondens  

 beslutninger træffes med majoritet af de afgivne stemmer.
Afsnit 6. Reservefonds, fordeling af nettoindtægter og  

 investeringer a.
Fonden bestemmer hvert år, hvor stor en del af fondens nettoindtægter  

 der skal henlægges til den almindelige reservefond eller den særlige  

 reservefond og hvor stor en del der eventuelt skal udloddes.
b.
Fonden kan anvende den særlige reservefond til samme formål som den  

 almindelige reservefond, bortset fra udlodning.
c.
En eventuel udlodning af et års nettoudbytte skal fordeles til alle  

 medlemmer i forhold til deres kvoter.
d.
Fonden kan, med en majoritet på 70 pct. af det samlede stemmetal, til  

 enhver tid beslutte at udlodde en hvilken som helst del af den almindelige  

 reservefond.
Udlodning skal foretages til alle medlemmer i forhold til deres  

 kvoter.
e.
Betalinger i henhold til pkt. c og d ovenfor skal foretages i særlige  

 trækningsrettigheder, dog således at fonden eller et medlem kan beslutte, at  

 betalingen til dette medlem skal det ske i egen valuta.
 f.
1. Fonden kan oprette en investeringskonto til  

 opfyldelse af formålene i nærværende pkt. f.
Investeringskontoens aktiver  

 skal holdes adskilt fra den almindelige afdelings øvrige konti.
2. Fonden kan beslutte at overføre en del af provenuet  

 fra det i henhold til artikel V, afsnit 12, pkt. g, foretagne guldsalg til  

 investeringskontoen og kan med en majoritet på 70 pct. af det samlede  

 stemmetal beslutte at overføre beløb indestående på kontoen for fondens  

 almindelige midler til investeringskontoen til brug for øjeblikkelig  

 investering.
Størrelsen af disse overførsler må ikke på tidspunktet for  

 beslutningen overstige den samlede størrelse af den almindelige og den  

 særlige reservefond.
3. Fonden kan anbringe beløb af et medlems valuta, der  

 indestår på investeringskontoen, i markedsførte værdipapirer udstedt af dette  

 medlem eller af internationale finansielle organisationer.
Ingen anvendelse  

 af en valuta til placeringsformål skal kunne ske, medmindre det medlem, hvis  

 valuta anbringes, har givet sit samtykke.
Fonden må alene placere i  

 værdipapirer udstedt i særlige trækningsrettigheder eller i den valuta, der  

 anbringes.
4. Provenuet af investeringer kan anbringes i  

 overensstemmelse med bestemmelserne i nærværende pkt. f.
Provenu, der ikke er  

 placeret, skal indestå på investeringskontoen eller kan anvendes til dækning  

 af de med fondens virksomhed forbundne udgifter.
 5. Fonden kan anvende beløb af et medlems valuta, der  

 indestår på investeringskontoen, til køb af de valutaer, der er nødvendige  

 til dækning af de med fondens virksomhed forbundne udgifter.
6. Investeringskontoen skal lukkes i tilfælde af  

 fondens likvidation, og fonden kan med en majoritet på 70 pct. af det samlede  

 stemmetal lukke kontoen eller reducere det investerede beløb forud for  

 fondens likvidation.
Fonden skal med en majoritet på 70 pct. af det samlede  

 stemmetal fastsætte regler og bestemmelser for administrationen af  

 investeringskontoen, som er forenelige med pkt. 7, 8 og 9 nedenfor.
 7. Ved lukning af investeringskontoen foretaget i  

 forbindelse med fondens likvidation skal fondens aktiver på denne konto  

 fordeles i henhold til bestemmelserne i tillæg K, dog således, at den del af  

 aktiverne, der svarer til forholdet mellem de i henhold til artikel V, afsnit  

 12, pkt. g, til denne konto overførte aktiver og de samlede til kontoen  

 overførte aktiver, skal anses for at indestå på den særlige udbetalingskonto  

 og skal fordeles i henhold til tillæg K, afsnit 2, kt. a, stk. 2.
 8. Ved lukning af investeringskontoen foretaget forud  

 for fondens likvidation skal den del af aktiverne, der svarer til forholdet  

 mellem de i henhold til artikel V, afsnit 12, pkt. g, overførte aktiver og de  

 samlede til kontoen overførte aktiver overføres til den særlige  

 udbetalingskonto, forudsat at denne ikke er ophævet, og investeringskontoens  

 saldo skal overføres til kontoen for fondens almindelige midler til  

 øjeblikkelig anvendelse i forbindelse med fondens virksomhed og  

 transaktioner.
 9. Ved en reduktion af fondens investeringer skal den  

 del af reduktionen, der svarer til forholdet mellem de i henhold til artikel  

 V, afsnit 12, pkt. g, til investeringskontoen overførte aktiver og de samlede  

 til denne konto overførte aktiver overføres til den særlige udbetalingskonto,  

 forudsat at denne ikke er ophævet, og den resterende del af reduktionen skal  

 overføres til kontoen for fondens almindelige midler til øjeblikkelig  

 anvendelse i forbindelse med fondens virksomhed og transaktioner.
Afsnit 7. Offentliggørelse af beretninger a.
Fonden skal offentliggøres en årsberetning, indeholdende et revideret  

 regnskab, og den skal mindst hver tredje måned udsende en summarisk oversigt  

 over sin virksomhed og sine transaktioner og over sine beholdninger af  

 særlige trækningsrettigheder, guld og medlemmernes valutaer.
b.
Fonden kan offentliggøre sådanne andre beretninger, som den finder  

 ønskeligt for gennemførelsen af sine formål.
Afsnit 8. Meddelelse til medlemmerne om fondens synspunkter Fonden er til enhver tid berettiget til over for alle medlemmer uformelt  

 at tilkendegive sine synspunkter på alle spørgsmål, der kan opstå i  

 forbindelse med denne overenskomst.
Fonden kan med en majoritet på 70 pct. af  

 det samlede stemmetal træffe beslutning om at offentliggøre en meddelelse til  

 et medlem vedrørende dettes valutariske eller økonomiske forhold, der direkte  

 kan bidrage til at fremkalde alvorlig uligevægt på medlemmernes  

 betalingsbalancer.
Dersom det pågældende medlem ikke har ret til at udnævne  

 et bestyrelsesmedlem, er det berettiget til at lade sig repræsentere i  

 overensstemmelse med bestemmelserne i nærværende artikels afsnit 3, pkt. j.  

 Fonden må ikke offentliggøre nogen beretning, der inddrager ændringer i  

 medlemmernes økonomiske organisations grundlæggende struktur.
Artikel XIII Kontorer og forvaringssteder Afsnit 1. Kontorernes beliggenhed Fondens hovedsæde skal være beliggende i det medlems landområde, der har  

 den største kvote, og kontorer eller filialer kan oprettes i andre medlemmers  

 landområder.
Afsnit 2. Forvaringssteder a.
Hvert medlem udpeger sin centralbank som forvaringssted for hele  

 fondens beholdning af dets valuta, eller, dersom det ingen centralbank har,  

 en anden institution, som fonden kan godkende som forvaringssted.
b.
Fonden kan deponere andre aktiver, herunder guld, på de  

 forvaringssteder, der udpeges af de 5 medlemmer, der har de største kvoter,  

 og på sådanne andre udpegede forvaringssteder, som fonden måtte vælge.
Indtil  

 videre skal mindst halvdelen af fondens beholdninger deponeres på det  

 forvaringssted, der er udpeget af det medlem, i hvis landområde fonden har  

 sit hovedsæde, og mindst 40 pct. skal deponeres på de af de øvrige fire  

 ovennævnte medlemmer udpegede forvaringssteder.
Alle af fonden foretagne  

 overførsler af guld skal dog ske under behørig hensyntagen til  

 transportomkostninger og til fondens forventede fremtidige behov.
I en  

 nødsituation kan bestyrelsen overføre hele fondens guldbeholdning eller en  

 del af denne til et sted, hvor den kan opbevares på betryggende måde.
Afsnit 3. Garanti for fondens aktiver Hvert medlem garanterer alle fondens aktiver mod tab som følge af fejl  

 eller forsømmelser fra det af det pågældende medlem udpegede forvaringssteds  

 side.
Artikel XIV Overgangsordninger Afsnit 1. Notifikation til fonden Hvert medlem skal meddele fonden, hvorvidt det har til hensigt at benytte  

 sig af de i nærværende artikels afsnit 2 omhandlede overgangsordninger, eller  

 om det er rede til at påtage sig de i artikel VII, afsnit 2, 3 og 4, nævnte  

 forpligtelser.
Et medlem, der benytter sig af de pågældende  

 overgangsordninger, skal så snart det på et senere tidspunkt er rede til at  

 påtage sig ovennævnte forpligtelser, underrette fonden herom.
Afsnit 2. Valutarestriktioner Et medlem, der har meddelt fonden, at det har til hensigt at benytte sig  

 af overgangsordningerne i nærværende bestemmelse, kan, uanset bestemmelserne  

 i alle de øvrige artikler i denne overenskomst opretholde og tilpasse efter  

 de skiftende forhold, de restriktioner på betalinger og overførsler i  

 forbindelse med løbende internationale transaktioner, der var i kraft på den  

 dag det blev medlem.
Medlemmerne skal dog i deres valutapolitik til stadighed  

 have fondens formål for øje, og så snart forholdene tillader det, skal de  

 træffe alle forholdsregler de formår, med henblik på tilvejebringelse af  

 sådanne kommercielle og financielle arrangementer med andre medlemmer, som  

 kan lette internationale betalinger og fremme et system med stabile  

 valutakursrelationer.
Medlemmerne skal i særdeleshed ophæve de i henhold til  

 dette afsnit opretholde restriktioner, så snart de er af den forvisning, at  

 de uden sådanne restriktioner vil kunne stabilisere deres betalingsbalancer  

 på en måde, der ikke utilbørligt vanskeliggør deres adgang til at benytte  

 fondens almindelige midler.
Afsnit 3. Indskriden fra fondens side i anledning af restriktioner Fonden skal udarbejde årlige redegørelser for hvilke restriktioner der er  

 i kraft i henhold til denne artikels afsnit 2. Alle medlemmer, der  

 opretholder restriktioner i modstrid med artikel VIII, afsnit 2, 3 og 4, skal  

 årligt rådføre sig med fonden om deres fortsatte opretholdelse.
Fonden kan,  

 dersom den anser et sådant skridt for nødvendigt, under ekstraordinære  

 omstændigheder over for et medlem erklære, at forholdene nu er gunstige for  

 ophævelse af en nærmere angiven restriktion eller for en almindelig  

 afskaffelse af sådanne restriktioner, som er i modstrid med bestemmelserne i  

 andre af denne overenskomsts artikler.
Medlemmet skal gives en passende frist  

 til at svare på sådanne erklæringer.
Dersom fonden er af den opfattelse, at  

 det pågældende medlem vedblivende opretholder restriktioner, som er  

 uforenelige med fondens formål, skal dette medlem være underkastet  

 bestemmelserne i artikel XXVI, afsnit 2, pkt. a.
Artikel XV Særlige trækningsrettigheder Afsnit 1. Beføjelser til at tildele særlige trækningsrettigheder For at tilgodese behovet for et supplement til de nuværende  

 reserveaktiver, hvis og når et sådant behov opstår, er fonden bemyndiget til  

 at tildele særlige trækningsrettigheder til medlemmer, som er deltagere i  

 afdelingen for særlige trækningsrettigheder.
Afsnit 2. Værdiansættelse af den særlige trækningsrettighed Værdien af den særlige trækningsrettighed skal med en majoritet på 70 pct.  

 af det samlede stemmetal fastsættes af fonden, dog således at en ændring af  

 principperne for værdiansættelsen eller en grundlæggende ændring i  

 anvendelsen af de gældende principper kræver en majoritet på 85 pct. af det  

 samlede stemmetal.
Artikel XVI Den almindelige afdeling og afdelingen for særlige  

 trækningsrettigheder Afsnit 1. Adskillelse af virksomhed og transaktioner Al virksomhed og alle transaktioner, i hvilke der indgår særlige  

 trækningsrettigheder, skal afvikles over afdelingen for særlige  

 trækningsrettigheder.
Al anden virksomhed og alle andre transaktioner, som  

 foretages med hjemmel i eller i henhold til denne overenskomst, skal afvikles  

 over den almindelige afdeling.
Virksomhed og transaktioner i henhold til  

 artikel XVII, afsnit 2, skal afvikles over den almindelige afdeling såvel som  

 over afdelingen for særlige trækningsrettigheder.
Afsnit 2. Adskillelse af aktiver og ejendom Alle fondens aktiver og al fondens ejendom skal, med undtagelse af midler,  

 der administreres i henhold til artikel V, afsnit 2, pkt. b, posteres i den  

 almindelige afdeling, dog skal aktiver og ejendom, som er erhvervet i henhold  

 til artikel XX, afsnit 2, og artiklerne XXIV og XXV samt tillæg H og I,  

 posteres i afdelingen for særlige trækningsrettigheder.
Aktiver og ejendom,  

 som posteres i en afdeling, skal ikke kunne anvendes til opfyldelse eller  

 dækning af gældsposter, forpligtelser eller tab, som påføres fonden ved  

 gennemførelsen af virksomhed og transaktioner i den anden afdeling, dog skal  

 udgifterne forbundet med afdelingen for særlige trækningsrettigheders  

 virksomhed afholdes af fonden over den almindelige afdeling.
Sådanne udgifter  

 skal med mellemrum tilbagebetales i særlige trækningsrettigheder ved afgifter  

 i medfør af artikel XX, afsnit 4, pålignet på basis af et rimeligt skøn over  

 sådanne udgifter.
Afsnit 3. Registrering og oplysning Alle ændringer i beholdninger af særlige trækningsrettigheder skal først  

 have virkning, når de af fonden er posteret i afdelingen for særlige  

 trækningsrettigheder.
Deltagere skal meddele fonden, i henhold til hvilke af  

 denne overenskomsts bestemmelser særlige trækningsrettigheder anvendes.  

 Fonden kan anmode deltagerne om at forsyne dem med sådanne andre oplysninger,  

 som den anser for nødvendige for sin virksomhed.
Artikel XVII Deltagere og andre indehavere af særlige trækningsrettigheder Afsnit 1. Deltagere Hvert medlem af fonden, som hos denne deponerer et dokument, der viser, at  

 medlemmet i overensstemmelse med sin lovgivning påtager sig alle de for en  

 deltager i afdelingen for særlige trækningsrettigheder gældende forpligtelser  

 og at det har taget alle nødvendige skridt til opfyldelse af alle disse  

 forpligtelser, skal være deltager i afdelingen for særlige  

 trækningsrettigheder fra dokumentets deponeringsdato; dog skal intet medlem  

 være deltager, før de af denne overenskomsts bestemmelser, der udelukkende  

 vedrører afdelingen for særlige trækningsrettigheder, er trådt i kraft, og  

 dokumenter er deponeret i henhold til dette afsnit af medlemmer med mindst 75  

 pct. af de samlede kvoter.
Afsnit 2. Fonden som indehaver Fonden kan holde særlige trækningsrettigheder på kontoen for fondens  

 almindelige midler og kan i overensstemmelse med denne overenskomsts  

 bestemmelser modtage og anvende dem i transaktioner foretaget over kontoen  

 for fondens almindelige midler med deltagere eller med andre foreskrevne  

 indehavere i overensstemmelse med betingelserne og vilkårene i denne artikels  

 afsnit 3.
Afsnit 3. Andre indehavere Fonden kan foreskrive:
1. som indehaver lande, der ikke er medlemmer,  

 medlemmer, som ikke deltager, institutioner, der udfører en centralbanks  

 funktioner for mere end eet medlem, og andre officielle enheder; 2. de vilkår og betingelser, på hvilke foreskrevne  

 indehavere kan tillades at holde særlige trækningsrettigheder og modtage og  

 anvende dem i virksomhed og transaktioner med deltagere og andre foreskrevne  

 indehavere, og 3. de vilkår og betingelser, på hvilke deltagere og  

 fonden over kontoen for fondens almindelige midler må indgå transaktioner i  

 særlige trækningsrettigheder med foreskrevne indehavere.
Der kræves en majoritet på 85 pct. af det samlede stemmetal til at  

 foreskrive i henhold til pkt. 1 ovenfor.
De af fonden foreskrevne vilkår og  

 betingelser skal være forenelige med denne overenskomsts bestemmelser og  

 sikre afdelingen for særlige trækningsrettigheders effektive funktion.
Artikel XVIII Tildeling og annullering af særlige trækningsrettigheder Afsnit 1. Principper og hensyn, der er bestemmende for tildeling og  

 annullering a.
Fonden skal i alle sine beslutninger vedrørende tildeling og  

 annullering af særlige trækningsrettigheder søge at tilgodese det langsigtede  

 globale behov, når og hvis det opstår, for at supplere bestående  

 reserveaktiver på en måde, der kan fremme opnåelsen af fondens formål og  

 tjene til at undgå økonomisk stagnation og deflation såvel som  

 efterspørgselsoverskud og inflation i verden.
b.
Ved den første beslutning om tildeling af særlige trækningsrettigheder  

 skal der tages særligt hensyn til en fælles bedømmelse af, at der er et  

 globalt behov for en forøgelse af den internationale likviditet, og for  

 opnåelsen af en bedre betalingsbalanceligevægt, såvel som sandsynligheden for  

 en bedre virkende tilpasningsproces i fremtiden.
Afsnit 2. Tildeling og annullering a.
Fondens beslutning om at tildele eller annullere særlige  

 trækningsrettigheder skal træffes for fortløbende basisperioder af fem års  

 varighed.
Den første basisperiode skal begynde på dagen for den første  

 beslutning om tildeling af særlige trækningsrettigheder eller på et i  

 beslutningen angivet senere tidspunkt.
Hver tildeling eller annullering skal  

 finde sted årligt.
b.
Størrelsen af tildelinger skal udtrykkes i procenter af kvoterne på  

 dagen for hver beslutning om tildeling.
Ved annullering af særlige  

 trækningsrettigheder skal størrelsen heraf udtrykkes i procent af størrelsen  

 af de samlede nettotildelinger af særlige trækningsrettigheder på dagen for  

 hver beslutning om annullering.
Procentsatserne skal være ens for alle  

 deltagere.
c.
Fonden kan uden hensyn til pkt. a og b ovenfor ved sin beslutning for  

 hver basisperiode foreskrive, at:
1. basisperiodens længde skal være forskellig fra 5  

 år, eller 2. tildelinger eller annulleringer skal finde sted med  

 andre mellemrum end årlige, eller 3. beregningsgrundlaget for tildelinger eller  

 annulleringer skal være størrelsen af kvoterne eller af de samlede  

 nettotildelinger på andre tidspunkter end datoerne for beslutninger om  

 tildeling eller annullering.
d.
Et medlem, som bliver deltager efter en basisperiodes begyndelse, skal  

 modtage tildelinger fra begyndelsen af den næste basisperiode, i hvilken  

 tildelinger foretages, efter at medlemmet blev deltager, medmindre fonden  

 bestemmer, at den nye deltager skal modtage tildelinger fra den første  

 tildeling, efter at medlemmet blev deltager.
Dersom fonden beslutter, at et  

 medlem, som bliver deltager under en basisperiode, skal modtage tildelinger i  

 den resterende del af denne basisperiode, og dersom deltageren ikke var  

 medlem på de i henhold til pkt. b eller c ovenfor fastsatte tidspunkter, skal  

 fonden bestemme, på hvilket grundlag disse tildelinger til deltageren skal  

 ske.
e.
En deltager skal modtage de i henhold til en beslutning foretagne  

 tildelinger af særlige trækningsrettigheder, medmindre:
1. deltagerens medlem af repræsentantskabet ikke  

 stemte for beslutningen og 2. deltageren skriftligt, før den første tildeling af  

 særlige trækningsrettigheder i henhold til beslutningen har meddelt fonden,  

 at den pågældende deltager ikke ønsker at få tildelt særlige  

 trækningsrettigheder i henhold til beslutningen.
Fonden kan på begæring af en  

 deltager beslutte at ophæve virkningen af meddelelsen for så vidt angår  

 tildelinger af særlige trækningsrettigheder for tiden efter ophævelsen.
f.
Dersom størrelsen af en deltagers beholdning af særlige  

 trækningsrettigheder på det for en annullering fastsatte tidspunkt er mindre  

 end deltagerens andel af særlige trækningsrettigheder, som skal annulleres,  

 skal deltageren afvikle sin negative saldo så hurtigt, som udviklingen i  

 dennes bruttovalutareserver tillader det, og rådføre sig med fonden med  

 henblik herpå.
Særlige trækningsrettigheder, som er erhvervet af deltageren  

 efter annuleringsdagen, skal modregnes i den negative saldo og annulleres.
Afsnit 3. Uventet betydningsfuld udvikling Fonden kan ændre størrelsen af og tidsrummene mellem tildelinger eller  

 annulleringer i løbet af den resterende basisperiode eller ændre en  

 basisperiodes længde eller påbegynde en ny basisperiode, hvis fonden på noget  

 tidspunkt finder dette ønskværdigt på grund af en uventet betydningsfuld  

 udvikling.
Afsnit 4. Beslutninger om tildelinger og annulleringer a.
Beslutninger i henhold til denne artikels afsnit 2, pkt. a, b og c,  

 eller afsnit 3 skal træffes af repræsentantskabet på grundlag af forslag fra  

 den administrerende direktør med bestyrelsens tilslutning.
b.
Inden den administrerende direktør stiller et forslag, skal denne efter  

 at have sikret sig, at det er i overensstemmelse med bestemmelserne i denne  

 artikels afsnit 1, pkt. a, gennemføre konsultationer, som gør det muligt for  

 ham at fastslå, om der blandt deltagerne findes bred tilslutning til  

 forslaget.
Desuden skal den administrerende direktør, inden han stiller  

 forslag om den første tildeling, sikre sig, at betingelserne i denne artikels  

 afsnit 1, pkt. b, er opfyldt, og at der er bred tilslutning hos deltagerne  

 til, at tildelingerne skal påbegyndes; så snart han, efter at afdelingen for  

 de særlige trækningsrettigheder er oprettet, finder disse betingelser  

 opfyldt, skal han fremsætte forslag om den første tildeling.
c.
Den administrerende direktør skal fremsætte forslag:
1. senest 6 månder før udløbet af hver basisperiode; 2. når ingen beslutning vedrørende tildeling eller  

 annullering er truffet for en basisperiode, og han har sikret sig, at  

 betingelserne i pkt. b ovenfor er opfyldt; 3. når han i henhold til denne artikels afsnit 3 anser  

 det for ønskværdigt at ændre størrelsen af eller tidsrummene mellem  

 tildelinger eller annulleringer eller ændre basisperiodens længde eller  

 påbegynde en ny basisperiode eller 4. inden 6 måneder efter en anmodning fra  

 repræsentantskabet eller bestyrelsen, idet den administrerende direktør dog, såfremt han i henhold til 1, 3  

 eller 4 ovenfor fastslår, at der ikke findes noget forslag, som han anser for  

 at være i overensstemmelse med betingelserne i denne artikels afsnit 1, og  

 som har bred tilslutning hos deltagerne i overensstemmelse med pkt. b  

 ovenfor, skal meddele dette til repræsentantskabet og bestyrelsen.
d.
Der kræves en majoritet på 85 pct. af det samlede stemmetal til en  

 beslutning i henhold til denne artikels afsnit 2, pkt. a, b og c, eller  

 afsnit 3 med undtagelse af beslutninger i henhold til afsnit 3 vedrørende en  

 formindskelse af tildelingernes størrelse.
Artikel XIX Virksomhed og transaktioner i særlige trækningsrettigheder Afsnit 1. Anvendelse af særlige trækningsrettigheder Særlige trækningsrettigheder kan anvendes til virksomhed og transaktioner,  

 som er hjemlet i eller ved denne overenskomst.
Afsnit 2. Transaktioner mellem deltagere a.
En deltager er berettiget til at anvende sine særlige  

 trækningsrettigheder til at erhverve et modsvarende beløb i valuta fra en  

 deltager, som er designeret i henhold til denne artikels afsnit 5.
b.
En deltager kan efter aftale med en anden deltager anvende sine særlige  

 trækningsrettigheder til at erhverve et modsvarende beløb i valuta fra den  

 anden deltager.
c.
Fonden kan med en majoritet på 70 pct. af det samlede stemmetal  

 foreskrive en virksomhed, som en deltager har ret til at gennemføre efter  

 aftale med en anden deltager på vilkår og betingelser, der af fonden skønnes  

 passende.
Vilkårene og betingelserne skal være forenelige med afdelingen for  

 særlige trækningsrettigheders effektive funktion og den rette anvendelse af  

 særlige trækningsrettigheder i overensstemmelse med nærværende overenskomst.
d.
Fonden kan gøre indsigelse over for en deltager, der i henhold til pkt.  

 b eller c ovenfor har gennemført en virksomhed eller indgået transaktioner,  

 som efter fondens vurdering kan præjudicere den i henhold til principperne i  

 denne artikel, afsnit 5, foreskrevne designeringsprocedure eller som i øvrigt  

 er i modstrid med artikel XXII.
En deltager, der på trods heraf fortsat  

 indgår sådanne transaktioner, er undergivet bestemmelserne i artikel XXIII,  

 afsnit 2, pkt. b.
Afsnit 3. Krav om behov a.
Med forbehold af, hvad der i øvrigt foreskrives under pkt. c nedenfor,  

 forventes en deltager ved transaktioner i henhold til denne artikels afsnit  

 2, pkt. a, udelukkende at anvende sine særlige trækningsrettigheder, hvis  

 deltageren har behov herfor som følge af sin betalingsbalancesituation, sin  

 valutareservestilling eller udviklingen i sine valutareserver og ikke med det  

 ene formål at ændre sammensætningen af sine valutareserver.
b.
Anvendelse af særlige trækningsrettigheder skal ikke kunne anfægtes på  

 grundlag af den under pkt. a ovenfor opstillede forventning, men fonden kan  

 gøre indsigelse over for en deltager, der undlader at opfylde denne  

 forventning.
En deltager, som vedblivende undlader at opfylde denne  

 forventning, skal være undergivet bestemmelserne i artikel XXIII, afsnit 2,  

 pkt. b.
c.
Fonden kan frafalde den under pkt. a ovenfor nævnte forventning ved  

 enhver transaktion, i hvilken en deltager anvender særlige  

 trækningsrettigheder til erhvervelse af et fra et medlem, designeret i  

 henhold til denne artikels afsnit 5, modsvarende beløb i valuta, som fremmer  

 genoprettelsen af den anden deltagers position i henhold til denne artikels  

 afsnit 6, pkt. a, forebygger eller formindsker en negativ position hos den  

 anden deltager eller opvejer virkningerne af den anden deltagers undladelse  

 af at opfylde den i pkt. a ovenfor nævnte forventning.
Afsnit 4. Pligt til at stille valuta til rådighed a.
En deltager, som er designeret af fonden i henhold til denne artikels  

 afsnit 5, skal på begæring stille en frit anvendelig valuta til rådighed for  

 en deltager, som anvender særlige trækningsrettigheder i henhold til denne  

 artikels afsnit 2, pkt. a.
En deltagers pligt til at stille valuta til  

 rådighed skal ikke strække sig længere end dertil, hvor dennes beholdning af  

 særlige trækningsrettigheder udover dennes samlede nettotildeling svarer til  

 det dobbelte af dennes samlede nettotildeling eller til en sådan højere  

 grænse, som deltageren og fonden måtte blive enige om.
b.
En deltager kan stille valuta til rådighed udover den obligatoriske  

 grænse eller enhver anden vedtagne grænse.
Afsnit 5. Designering af deltagere, der skal stille valuta til  

 rådighed a.
Fonden skal sikre, at en deltager er i stand til at anvende sine  

 særlige trækningsrettigheder ved at designere deltagere til at stille valuta  

 til rådighed for nærmere angivne beløb af særlige trækningsrettigheder i  

 overensstemmelse med denne artikels afsnit 2, pkt. a, og afsnit 4.  

 Designering skal ske i overensstemmelse med følgende generelle principper,  

 suppleret med sådanne andre principper, som fonden fra tid til anden måtte  

 opstille:
1. En deltager skal kunne designeres, hvis dennes  

 betalingsbalance og bruttovalutareservestilling er tilstrækkelig stærk, men  

 dette skal ikke udelukke muligheden af, at en deltager med en stærk  

 valutareservestilling designeres, selv om deltageren har et moderat  

 betalingsbalanceunderskud.
Deltagere skal designeres på en sådan måde, at der  

 med tiden vil fremmes en ligelig fordeling af særlige trækningsrettigheder  

 mellem dem.
 2. Deltagere skal kunne designeres med henblik på at  

 genoprette deres position i henhold til denne artikels afsnit 6, pkt. a, at  

 formindske en negativ saldo i beholdningen af særlige trækningsrettigheder  

 eller at opveje virkningerne af undladelse af at opfylde den i denne artikels  

 afsnit 3, pkt. a, opstillede forventning.
 3. Fonden skal ved designering af deltagere normalt  

 give forret til dem, som er nødt til at erhverve særlige trækningsrettigheder  

 til opfyldelse af formålene med designeringen i 2 ovenfor.
b.
For med tiden at fremme en ligelig fordeling af beholdningerne af  

 særlige trækningsrettigheder i henhold til pkt. a 1 ovenfor, skal fonden  

 anvende reglerne om designering i tillæg F eller sådanne regler, som måtte  

 blive fastsat i henhold til pkt. c nedenfor.
c.
Reglerne for designering kan til enhver tid gennemgås, og nye regler  

 skal om nødvendigt fastsættes.
Medmindre nye regler fastsættes, skal de  

 regler, der er i kraft på tidspunktet for gennemgangen, fortsat anvendes.
Afsnit 6. Genoprettelse af positioner a.
Deltagere, som anvender deres særlige trækningsrettigheder, skal  

 genoprette deres beholdninger af dem i overensstemmelse med reglerne for  

 genoprettelse i tillæg G eller sådanne regler, som måtte blive fastsat i  

 henhold til pkt. b nedenfor.
b.
Reglerne for genoprettelse kan til enhver tid gennemgås, og nye regler  

 skal om nødvendigt fastsættes.
Medmindre nye regler fastsættes eller  

 beslutning træffes om ophævelse af reglerne for genoprettelse, skal de  

 regler, der er i kraft på tidspunktet for gennemgangen, fortsat anvendes.
Der  

 kræves en majoritet på 70 pct. af det samlede stemmetal til beslutninger om  

 at vedtage, ændre eller ophæve reglerne om genoprettelse.
Afsnit 7. Valutakurser a.
Kurserne ved transaktioner mellem deltagere i henhold til denne  

 artikels afsnit 2, pkt. a og b, skal, medmindre andet er angivet under pkt. b  

 nedenfor, være sådanne, at deltagere, som anvender særlige  

 trækningsrettigheder, skal modtage samme beløb, uanset hvilke valutater der  

 anvendes, og uanset hvilke deltagere der stiller disse valutaer til rådighed,  

 og fonden skal fastsætte bestemmelser til gennemførelse af dette princip.
b.
Fonden kan med en majoritet på 85 pct. af det samlede stemmetal  

 fastsætte en politik, i henhold til hvilken fonden, under ganske særlige  

 omstændigheder og end en majoritet på 70 pct. af det samlede stemmetal kan  

 tillade deltagere, der indgår transaktioner i henhold til denne artikels  

 afsnit 2, pkt. b, at aftale andre end de under pkt. a ovenfor gældende  

 kurser.
c.
Fonden skal rådføre sig med en deltager vedrørende fremgangsmåden til  

 fastsættelse af kursen på dennes valuta.
d.
Ved anvendelse af denne bestemmelse omfatter udtrykket deltager også en  

 opsigende deltager.
Artikel XX Ardelingen for særlige trækningsrettigheder Rente og provision Afsnit 1. Rente Fonden skal efter en sats, der er ens for alle, forrente alle indehaveres  

 beholdninger af særlige trækningsrettigheder.
Fonden skal udbetale det  

 skyldige beløb til hver indehaver, uanset om tilstrækkelig provision er  

 modtaget til dækning af rentebetalingen.
Afsnit 2. Provision Fonden skal efter en sats, der er ens for alle, opkræve provision af alle  

 deltagere af deres samlede nettotildelinger af særlige trækningsrettigheder  

 med tillæg af deltagernes eventuelle negative saldi eller udbetalt provision.
Afsnit 3. Rente- og provisionssats Fonden skal med en majoritet på 70 pct. af det samlede stemmetal fastsætte  

 rentesatsen.
Provisionssatsen skal være den samme som rentesatsen.
Afsnit 4. Afgifter Når det i henhold til artikel XVI, afsnit 2, besluttes, at tilbagebetaling  

 skal ske, skal fonden til dette formål pålægge deltagernes samlede  

 nettotildelinger afgifter efter en sats, der er ens for alle deltagere.
Afsnit 5. Betaling af rente, provision og afgifter Rente, provision og afgifter skal betales i særlige trækningsrettigheder.  

 En deltager, som behøver særlige trækningsrettigheder til betaling af  

 provision eller afgift, er forpligtet og berettiget til at erhverve dem mod  

 en for fonden acceptabel valuta i en transaktion med fonden, som afvikles  

 over kontoen for fondens almindelige midler.
Hvis tilstrækkelige særlige  

 trækningsrettigheder ikke kan erhverves på denne måde, er deltageren  

 forpligtet og berettiget til at erhverve dem mod en frit anvendelig valuta  

 fra en deltager, som fonden skal udpege.
Særlige trækningsrettigheder, som er  

 erhvervet af en deltager efter betalingsdagen, skal modregnes i dennes  

 udbetalte provision og annulleres.
Artikel XXI Administrationen af den almindelige afdeling og afdelingen for særlige  

 trækningsrettigheder a.
Den almindelige afdeling og afdelingen for særlige trækningsrettigheder  

 skal administreres i overensstemmelse med bestemmelserne i artikel XII, idet  

 følgende regler skal iagttages:
 1. Ved de af repræsentantskabets møder eller  

 beslutninger, der udelukkende vedrører afdelingen for særlige  

 trækningsrettigheder, skal alene anmodninger fra eller tilstedeværelsen af og  

 stemmerne fra de af repræsentantskabets medlemmer, som er udpeget af  

 medlemmer, der er deltagere, kunne bevirke indkaldelse til møder og kunne  

 afgøre, hvorvidt beslutningsdygtighed foreligger eller hvorvidt en beslutning  

 er truffet med den fornødne majoritet.
2. Ved bestyrelsens beslutninger i spørgsmål, som  

 udelukkende vedrører afdelingen for særlige trækningsrettigheder, skal alene  

 de bestyrelsesmedlemmer, som er udpeget eller valgt af mindst eet medlem, der  

 er deltager, være stemmeberettiget.
Hvert af disse bestyrelsesmedlemmer skal  

 være berettiget til at afgive det antal stemmer, som er tildelt det medlem,  

 der deltager, og som har udnævnt det pågældende bestyrelsesmedlem eller  

 tildelt de medlemmer, som er deltagere, og hvis stemmer medregnes ved valget  

 af det pågældende bestyrelsesmedlem.
Kun tilstedeværelsen af  

 bestyrelsesmedlemmer, som er udnævnt eller valgt af medlemmer, der er  

 deltagere, og de stemmer, som er tildelt medlemmer, der er deltagere, skal  

 kunne afgøre, hvorvidt beslutningsdygtighed foreligger eller hvorvidt en  

 beslutning er truffet med en fornødne majoritet.
Til opfyldelse af nærværende  

 bestemmelses formål skal en af en deltager i henhold til artikel XII, afsnit  

 3, pkt. i, stk. 2, indgået aftale bemyndige et udnævnt bestyrelsesmedlem til  

 at stemme og at afgive de til medlemmet tildelte stemmer.
3. Spørgsmål vedrørende fondens almindelige  

 administration, herunder tilbagebetaling i henhold til artikel XVI, afsnit 2,  

 og spørgsmål om, hvorvidt et anliggende angår begge afdelinger eller  

 udelukkende angår afdelingen for særlige trækningsrettigheder, skal afgøres,  

 som om det udelukkende vedrørte den almindelige afdeling.
Beslutninger  

 vedrørende værdiansættelsen af særlige trækningsrettigheder, fondens  

 muligheder for at modtage og beholde særlige trækningsrettigheder på kontoen  

 for fondens almindelige midler og anvendelsen af disse særlige  

 trækningsrettigheder, samt andre beslutninger vedrørende den virksomhed og  

 transaktioner, som afvikles over såvel kontoen for fondens almindelige midler  

 som afdelingen for særlige trækningsrettigheder, skal træffes med den  

 majoritet, som kræves til beslutningen i anliggender, der udelukkende  

 vedrører den ene af de to afdelinger.
En beslutning om forhold vedrørende  

 afdelingen for særlige trækningsrettigheder skal angive dette.
b.
Udover de privilegier og immuniteter, som indrømmes i henhold til  

 artikel IX i denne overenskomst, skal ingen skat af nogen art kunne pålægges  

 særlige trækningsrettigheder eller virksomhed eller transaktioner i særlige  

 trækningsrettigheder.
c.
Fortolkningsspørgsmål vedrørende denne overenskomsts bestemmelser om  

 anliggender, der udelukkende angår afdelingen for særlige  

 trækningsrettigheder, skal kun forelægges for bestyrelsen i henhold til  

 artikel XXIX, pkt. a, efter anmodning fra en deltager.
I alle tilfælde, hvor  

 bestyrelsen har truffet en beslutning i et fortolkningsspørgsmål, der  

 udelukkende angår afdelingen for særlige trækningsrettigheder, kan kun en  

 deltager kræve, at spørgsmålet forelægges for repræsentantskabet i henhold  

 til artikel XXIX, pkt. b.
Repræsentantskabet skal afgøre, hvorvidt et medlem  

 af repræsentantskabet, som er udpeget af et medlem, der ikke er deltager,  

 skal være berettiget til at stemme i fortolkningskomiteen i anliggender, som  

 udelukkende angår afdelingen for særlige trækningsrettigheder.
d.
Når som helst en meningsforskel opstår mellem fonden og en deltager,  

 som har opsagt sin deltagelse i afdelingen for særlige trækningsrettigheder,  

 eller mellem fonden og en deltager under likvidation af afdelingen for  

 særlige trækningsrettigheder vedrørende et anliggende, der udelukkende  

 hidrører fra deltagelse i afdelingen for særlige trækningsrettigheder, skal  

 meningsforskellen underkastes voldgift i overensstemmelse med fremgangsmåden  

 i artikel XXIX, pkt. c.
Artikel XXII Deltagernes almindelige forpligtelser Udover de forpligtelser vedrørende særlige trækningsrettigheder, som  

 følger af andre artikler i denne overenskomst, påtager alle deltagere sig at  

 samarbejde med fonden og andre deltagere med henblik på at muliggøre, at  

 afdelingen for særlige trækningsrettigheder kan fungere på en effektiv måde,  

 og at særlige trækningsrettigheder anvendes på rette måde i overensstemmelse  

 med denne overenskomst og med det formål at gøre de særlige  

 trækningsrettigheder til det centrale reserveaktiv i det internationale  

 valutasystem.
Artikel XXIII Suspension af virksomhd og transaktioner i særlige  

 trækningsrettigheder Afsnit 1. Bestemmelser gældende for nødsituationer I nødsituationer eller i tilfælde af uforudsete begivenheder, som truer  

 fondens virksomhed i forbindelse med afdelingen for særlige  

 trækningsrettigheder, kan bestyrelsen med en majoritet på 85 pct. af det  

 samlede stemmetal for et tidsrum på ikke over et år suspendere en hvilken som  

 helst af bestemmelserne vedrørende virksomhed og transaktioner i særlige  

 trækningsrettigheder, og i så fald skal bestemmelserne i artikel XXVII,  

 afsnit 1, pkt. b, c og d, anvendes.
Afsnit 2. Undladelse af at opfylde forpligtelser a.
Dersom fonden finder, at en deltager har undladt at opfylde sine  

 forpligtelser i henhold til artikel XIX, afsnit 4, skal deltagerens ret til  

 at anvende sine særlige trækningsrettigheder suspenderes, medmindre fonden  

 træffer anden beslutning.
b.
Dersom fonden finder, at en deltager har undladt at opfylde nogen anden  

 forpligtelse vedrørende særlige trækningsrettigheder, kan fonden suspendere  

 deltagerens ret til at anvende de særlige trækningsrettigheder, som denne  

 erhverver efter suspensionen.
c.
Der skal fastsættes regler til sikring af, at der, inden der tages  

 skridt over for en deltager i henhold til pkt. a eller b ovenfor, straks  

 gives deltageren underretning om den mod ham rettede klage og gives ham  

 passende mulighed for at fremføre sin sag, såvel mundtligt som skriftligt.  

 Når deltageren således bliver underrettet om en klage i henhold til pkt. a  

 ovenfor, må denne ikke anvende særlige trækningsrettigheder, før klagen er  

 behandlet.
d.
Suspension i henhold til pkt. a eller b ovenfor eller begrænsning i  

 henhold til pkt. c ovenfor skal ikke berøre en deltagers forpligtelse til at  

 stille valuta til rådighed i overensstemmelse med artikel XIX, afsnit 4.
e.
Fonden kan når som helst ophæve en beslutning om suspension i henhold  

 til pkt. a eller b ovenfor, dog skal en suspension, der skyldes undladelse af  

 at opfylde forpligtelserne i artikel XIX, afsnit 6, pkt. a, ikke kunne  

 ophæves før 180 dage efter udløbet af det første kvartal, i hvilket  

 deltageren efterkommer reglerne om genoprettelse.
f.
En deltagers ret til at anvende sine særlige trækningsrettigheder skal  

 ikke suspenderes, selv om deltageren er blevet erklæret at have fortabt sin  

 ret til at benytte fondens almindelige midler i henhold til artikel V, afsnit  

 5, artikel VI, afsnit 1, eller artikel XXVI, afsnit 2, pkt. a.
Artikel XXVI,  

 afsnit 2, skal ikke finde anvendelse, selv om en deltager har undladt at  

 opfylde sine forpligtelser med hensyn til særlige trækningsrettigheder.
Artikel XXIV Opsigelse af deltagelse Afsnit 1. Ret til opsigelse a.
Alle deltagere kan til enhver tid ved skriftlig meddelelse til fondens  

 hovedsæde opsige deres deltagelse i afdelingen for særlige  

 trækningsrettigheder.
Opsigelsen har virkning fra dagen for meddelelsens  

 modtagelse.
b.
En deltager, som ophører med at være medlem af fonden, skal samtidig  

 anses for at have opsagt sin deltagelse i afdelingen for særlige  

 trækningsrettigheder.
Afsnit 2. Afvikling ved opsigelse a.
Når en deltager opsiger sin deltagelse i afdelingen for særlige  

 trækningsrettigheder, skal den pågældende deltager ikke længere kunne indgå  

 transaktioner i særlige trækningsrettigheder, medmindre det tillades ifølge  

 en aftale, der indgås i henhold til pkt. c nedenfor med henblik på at lette  

 en afvikling, eller i henhold til bestemmelserne i afsnittene 3, 5 og 6 i  

 denne artikel eller i tillæg H.
Rente og provision indtil dagen for  

 opsigelsen såvel som afgifter, der er pålagt før denne dag, men ikke betalt,  

 skal betales i særlige trækningsrettigheder.
b.
Fonden er forpligtet til at indløse samtlige særlige  

 trækningsrettigheder, som indehaves af den opsigende deltager, og denne er  

 forpligtet til at betale et beløb til fonden, der modsvarer vedkommendes  

 samlede nettotildeling, og alle andre beløb, som er forfaldne og skal betales  

 som følge af dennes deltagelse i afdelingen for særlige trækningsrettigheder.  

 Disse forpligtelser skal modregnes hinanden, og de særlige  

 trækningsrettigheder, som indehaves af den opsigende deltager, og som ved  

 modregning benyttes til at dække deltagerens forpligtelse over for fonden,  

 skal annulleres.
c.
Ved aftale mellem den opsigende deltager og fonden skal der i et  

 passende tempo ske en afvikling af de forpligtelser, som påhviler den  

 opsigende deltager eller fonden efter modregning i henhold til pkt. b  

 ovenfor.
Dersom aftale om afvikling ikke opnås umiddelbart, skal  

 bestemmelserne i tillæg H anvendes.
Afsnit 3. Rente og provision Efter opsigelsesdagen skal fonden betale rente af eventuelle udestående  

 beholdninger af særlige trækningsrettigheder, som indehaves af den opsigende  

 deltager, og den opsigende deltager skal betale provision af eventuelle  

 udestående gældsforpligtelser over for fonden på sådanne tidspunkter og efter  

 sådanne satser, som foreskrives i artikel XX.
Betaling skal ske i særlige  

 trækningsrettigheder.
En opsigende deltager skal til betaling af provision  

 eller afgifter være berettiget til at erhverve særlige trækningsrettigheder  

 mod betaling i en frit anvendelig valuta i transaktioner med en deltager, der  

 er udpeget af fonden, eller ved aftale med en anden indehaver, eller til at  

 afhænde sådanne særlige trækningsrettigheder, som er modtaget som rente i  

 forbindelse med en transaktion med en i henhold til artikel XIX, afsnit 5,  

 designeret deltager eller ved aftale med enhver anden indehaver.
Afsnit 4. Afvikling af forpligtelser over for fonden Valuta, som fonden har modtaget fra en opsigende deltager, skal af fonden  

 anvendes til at indløse deltageres beholdninger af særlige  

 trækningsrettigheder i forhold til de beløb, hvormed hver deltagers  

 beholdning af særlige trækningsrettigheder overstiger dennes samlede  

 nettotildeling på det tidspunkt, da valutaen modtages af fonden.
Således  

 indløste særlige trækningsrettigheder og særlige trækningsrettigheder, som en  

 opsigende deltager har erhvervet i henhold til bestemmelserne i denne  

 overenskomst til dækning af afdrag, som skal betales i henhold til en aftale  

 om afvikling eller i henhold til tillæg H, og som modregnes i dette afdrag,  

 skal annulleres.
Afsnit 5. Afvikling af forpligtelser over for en opsigende deltager Når som helst fonden skal indløse særlige trækningsrettigheder, som  

 indehaves af en opsigende deltager, skal indløsning ske i valuta, som stilles  

 til rådighed af deltagere udpeget af fonden.
Disse deltagere skal udpeges i  

 overensstemmelse med principperne i artikel XIX, afsnit 5. Hver udpeget  

 deltager skal efter eget valg stille den opsigende deltagers valuta eller en  

 frit anvendelig valuta til rådighed for fonden og skal modtage et tilsvarende  

 beløb i særlige trækningsrettigheder.
En opsigende deltager kan dog med  

 fondens tilladelse anvende sine særlige trækningsrettigheder til køb af egen  

 valuta, en frit anvendelig valuta eller et hvilket som helst andet aktiv fra  

 enhver indehaver.
Afsnit 6. Transaktioner på kontoen for fondens almindelige midler For at lette afviklingen med en opsigende deltager kan fonden beslutte, at  

 denne deltager skal:
1. anvende sådanne særlige trækningsrettigheder, som  

 indehaves af denne efter modregning i henhold til afsnit 2, pkt. b, i denne  

 artikel, når disse skal indløses, til køb af egen valuta eller en frit  

 anvendelig valuta efter fondens bestemmelse, ved en transaktion med fonden  

 over kontoen for fondens almindelige midler eller 2. erhverve særlige trækningsrettigheder ved en  

 tranasktion med fonden over kontoen for fondens almindelige midler mod  

 betaling af en for fonden acceptabel valuta til betaling af eventuel  

 provision eller eventuelle afdrag, som skal betales i henhold til en aftale  

 eller i henhold til bestemmelserne i tillæg H.
Artikel XXV Likvidation af afdelingen for særlige trækningsrettigheder a.
Afdelingen for særlige trækningsrettigheder kan kun likvideres ved  

 beslutning af repræsentantskabet.
I en krisesituation kan bestyrelsen, dersom  

 den finder, at likvidationen af afdelingen for særlige trækningsrettigheder  

 kan blive nødvendig, midlertidigt suspendere tildelinger eller annulleringer  

 og al virksomhed og alle transaktioner, der vedrører særlige  

 trækningsrettigheder, indtil repræsentantskabet træffer en afgørelse.
En  

 beslutning af repræsentantskabet om at likvidere fonden skal samtidig være en  

 beslutning om at likvidere både den almindelige afdeling og afdelingen for  

 særlige trækningsrettigheder.
b.
Hvis repræsentantskabet beslutter at likvidere afdelingen for særlige  

 trækningsrettigheder, skal alle tildelinger eller annulleringer og al  

 virksomhed og alle transaktioner i særlige trækningsrettigheder og fondens  

 virksomhed i forbindelse med afdelingen for særlige trækningsrettigheder  

 ophøre med undtagelse af, hvad der er nødvendigt for en passende rolig  

 afvikling af deltagernes og fondens forpligtelser vedrørende særlige  

 trækningsrettigheder, og samtlige fondens og deltagernes forpligtelser i  

 henhold til denne overenskomst for så vidt angår særlige trækningsrettigheder  

 skal ophøre med undtagelse af dem, der angives i denne artikel, artikel XX,  

 artikel XXI, pkt. d, artikel XXIV, artikel XXIX, pkt. c, og tillæg H, eller i  

 nogen aftale, som måtte være truffet i henhold til artikel XXIV under  

 iagttagelse af bestemmelserne i stk. 4 i tillæg H, og tillæg I.
c.
Ved likvidationen af afdelingen for særlige trækningsrettigheder skal  

 rente og provision, som er påløbet indtil afviklingsdagen, såvel som  

 afgifter, der er pålagt før denne dag, men ikke betalt, betales i særlige  

 trækningsrettigheder.
Fonden er forpligtet til at indløse samtlige  

 indehaveres særlige trækningsrettigheder, og hver deltager er forpligtet til  

 at betale et beløb til fonden, som modsvarer vedkommendes samlede  

 nettotildeling af særlige trækningsrettigheder og sådanne øvrige beløb, som  

 er forfaldne og skal betales som følge af dennes deltagelse i afdelingen for  

 særlige trækningsrettigheder.
d.
Likvidation af afdelingen for særlige trækningsrettigheder skal ske i  

 overensstemmelse med bestemmelserne i tillæg I.
Artikel XXVI Udtræden af fonden Afsnit 1. Medlemmernes ret til at udtræde Et medlem kan til enhver tid ved skriftlig meddelelse til fondens  

 hovedsæde udtræde af fonden.
Udmeldelsen har virkning fra dagen for  

 meddelelsens modtagelse.
Afsnit 2. Tvungen udtræden a.
Hvis et medlem undlader at opfylde nogen af sine forpligtelser i  

 henhold til denne overenskomst, kan fonden erklære, at medlemmet har fortabt  

 sin ret til at benytte fondens almindelige midler.
Dette afsnit medfører dog  

 ingen begrænsning af bestemmelserne i artikel V, afsnit 5, eller artikel VI,  

 afsnit 1.
b.
Hvis et medlem efter en rimelig tids forløb vedblivende undlader at  

 opfylde nogen af sine forpligtelser i henhold til denne overenskomst, kan  

 repræsentantskabet ved en beslutning, der skal vedtages af et flertal af  

 repræsentantskabsmedlemmer rådende over en majoritet på 85 pct. af det  

 samlede stemmetal, forlange, at det pågældende medlem udtræder af fonden.
c.
Der skal vedtages bestemmelser til sikring af, at der, inden der i  

 henhold til pkt. a eller b foretages skridt over for et medlem, med rimeligt  

 varsel gives medlemmet underretning om den klage, der er fremsat imod det, og  

 medlemmet skal gives passende mulighed for at fremføre sin sag, såvel  

 mundtligt som skriftligt.
Afsnit 3. Afvikling af udtrædende medlemmers mellemværende med fonden Når et medlem udtræder af fonden, skal fondens normale virksomhed og  

 transaktioner i dets valuta ophøre, og en afvikling af alle mellemværender  

 mellem det pågældende medlem og fonden skal inden for en rimelig frist finde  

 sted efter aftale mellem medlemmet og fonden.
Dersom der ikke snarest opnås  

 enighed, skal afvikling finde sted i overensstemmelse med bestemmelserne i  

 tillæg J.
Artikel XXVII Bestemmelser gældende for nødsituationer Afsnit 1. Midlertidig suspension a.
I nødsituationer eller i tilfælde af uforudsete begivenheder, som truer  

 fondens virksomhed, kan bestyrelsen med en majoritet på 85 pct. af det  

 samlede stemmetal træffe beslutning om for et tidsrum af højst eet år at  

 suspendere følgende bestemmelser:
1. Artikel V, afsnit 2, 3 og 7 samt afsnit i, pkt. a,  

 l, og e; 2. Artikel VI, afsnit 2; 3. Artikel XI, afsnit 1; 4. Tillæg C, stk. 5.
b.
Suspension af en af de under pkt. a ovenfor nævnte bestemmelser kan  

 ikke forlænges udover et år, medmindre repræsentantskabet finder, at  

 nødsituationen eller de under pkt. a ovenfor nævnte uforudsete begivenheder  

 fortsat eksisterer, i hvilket tilfælde repræsentantskabet med en majoritet på  

 85 pct. af det samlede stemmetal kan forlænge suspendionen til at gælde for  

 et yderligere tidsrum af højst to år.
c.
Bestyrelsen kan med en majoritet af det samlede stemmetal når som helst  

 bringe en sådan suspension til ophør.
d.
Fonden kan i tidsrummet for en bestemmelses suspension vedtage regler  

 vedrørende dennes indhold.
Afsnit 2. Likvidation af fonden a.
Fonden kan ikke opløses, medmindre repræsentantskabet træffer  

 beslutning derom.
I nødsituationer kan bestyrelsen, dersom den mener, at det  

 kan blive nødvendigt at opløse fonden midlertidigt, standse dens virksomhed  

 og transaktioner, indtil repræsentantskabet træffer en afgørelse.
b.
Dersom repræsentantskabet beslutter at opløse fonden, skal denne straks  

 ophøre med enhver virksomhed med undtagelse af den, der står i forbindelse  

 med indkassering og realisation af dens aktiver samt afvikling af dens  

 passiver, og alle forpligtelser, indgået af medlemmerne i henhold til denne  

 overenskomst, ophører med undtagelse af de i nærværende artikel, i artikel  

 XXIX, pkt. c, i tillæg J, stk. 7, og tillæg K omhandlede forpligtelser.
c.
Likvidationen skal foretages i overensstemmelse med bestemmelserne i  

 tillæg K.
Artikel XXVIII Ændringer a.
Ethvert forslag til ændringer af denne overenskomst, hvad enten det  

 hidrører fra et medlem, et repræsentantskabsmedlem eller bestyrelsen,  

 tilstilles repræsentantskabets formand, der forelægger forslaget for dette.  

 Dersom ændringsforslaget godkendes af repræsentantskabet, skal fonden gennem  

 cirkularskrivelse eller -telegram forespørge samtlige medlemmer, om de kan  

 tiltræde den foreslåede ændring.
Når 3/5 af medlemmerne, rådende over en  

 majoritet på 85 pct. af det samlede stemmetal har tiltrådt den foreslåede  

 ændring, skal fonden bekræfte det skete gennem en formel meddelelse, stilet  

 til samtlige medlemmer.
b.
Uanset det ovenfor under pkt. a anførte kræves samtlige medlemmers  

 godkendelse til ændringer vedrørende 1. retten til at udtræde af fonden (artikel XXVI,  

 afsnit 1); 2. bestemmelsen om, at ingen ændring af et medlems  

 kvote kan foretages uden dets godkendelse (artikel III, afsnit 2, pkt. d), og 3. bestemmelsen om, at ingen ændring af pariværdien  

 for et medlems valuta kan gennemføres undtagen på forslag af det pågældende  

 medlem (tillæg C, stk. 6).
 c. Ændringer i overenskomsten træder for alle medlemmers vedkommende i  

 kraft tre måneder efter dagen for den formelle meddelelse, medmindre et  

 kortere tidsrum er fastsat i cirkularskrivelsen eller -telegrammet.
Artikel XXIX Fortolkning a.
Ethvert spørgsmål, der opstår mellem et medlem og fonden eller mellem  

 fondens medlemmer indbyrdes vedrørende fortolkningen af denne overenskomsts  

 bestemmelser, skal forelægges bestyrelsen til afgørelse.
Dersom spørgsmålet  

 specielt angår et medlem, som ikke er berettiget til at udnævne et  

 bestyrelsesmedlem, har det pågældende medlem ret til at være repræsenteret i  

 overensstemmelse med artikel XII, afsnit 3, pkt. j.
b.
I tilfælde af, at bestyrelsen har truffet beslutning i henhold til pkt.  

 a, kan ethvert medlem, senest tre måneder efter beslutningen er truffet,  

 forlange, at spørgsmålet henvises til repræsentantskabet, hvis afgørelse er  

 endelig.
Et spørgsmål, der henvises til repræsentantskabet, skal gøres til  

 genstand for overvejelse i en af repræsentantskabet nedsat  

 fortolkningskomite.
Hvert medlem af komiteen skal have een stemme.  

 Repræsentantskabet skal fastsætte komiteens sammensætning, forretningsorden  

 og regler for stemmemajoritet.
En komitebeslutning er at opfatte som en  

 repræsentantskabsbeslutning, medmindre repræsentantskabet med en majoritet på  

 85 pct. af det samlede stemmetal beslutter anderledes.
Indtil resultatet af  

 henvisningen til repræsentantskabet foreligger, kan fonden, i det omfang den  

 anser det for nødvendigt, handle på grundlag af bestyrelsens afgørelse.
c.
I alle tilfælde, hvor der opstår meningsforskelle mellem fonden og et  

 medlem, der er udtrådt, eller mellem fonden og et medlem, efter at fonden er  

 trådt i likvidation, skal en sådan meningsforskel forelægges en voldgiftsret,  

 bestående af tre voldgiftsmænd, een udnævnt af fonden, een udnævnt af  

 medlemmet eller det udtrædende medlem, og en opmand, som, såfremt parterne  

 ikke kommer overens om en anden ordning, udnævnes af formanden for Den  

 internationale Domstol eller sådan anden autoritet, som måtte være  

 foreskrevet ved en af fonden vedtaget bestemmelse.
Opmanden har fuld  

 beføjelse til at afgøre ethvert procedurespørgsmål i alle tilfælde, hvor  

 parterne ikke kan opnå enighed derom.
Artikel XXX Defininitioner Ved fortolkningen af denne overenskomsts bestemmelser skal fonden og dens  

 medlemmer følge nedenstående vejledning:
a.
Til fondens beholdninger af et medlems valuta indestående på kontoen  

 for fondens almindelige midler skal medregnes alle de af fonden i henhold til  

 artikel III, afsnit 4, modtagne værdipapirer.
b.
Ved et beredskabsarrangement forstås en fondsbeslutning om, at et  

 medlem er sikret ret til i overensstemmelse med beslutningens bestemmelser  

 inden for en given periode og inden for en given beløbsramme at kunne  

 foretage køb fra kontoen for fondens almindelige midler.
c.
Ved køb i reservetranchen forstås et medlems køb af særlige  

 trækningsrettigheder eller et andet medlems valuta mod betaling i dets egen  

 valuta, som ikke bevirker, at fondens beholdning af medlemmets valuta på  

 kontoen for fondens almindelige midler overstiger et beløb svarende til dets  

 kvote; fonden kan dog ved anvendelsen af denne definition fraregne køb og og  

 beholdninger i forbindelse med:
1. ordninger vedrørende benyttelsen af dens  

 almindelige midler til kompensatorisk finansiering af eksportfluktuationer; 2. ordninger vedrørende benyttelsen af dens  

 almindelige midler til brug ved finansiering af bidrag til internationale  

 stødpudelagre af råvarer og 3. andre ordninger vedrørende benyttelsen af dens  

 almindelige midler, hvor fonden med en majoritet på 85 pct. af det samlede  

 stemmetal beslutter, at der skal ske fraregning.
d.
Ved betalinger for løbende transaktioner forstås betalinger, som ikke  

 har til formål at overføre kapital og som uden begrænsninger omfatter:
1. alle forfaldne betalinger i forbindelse med  

 udenrigshandel, andre løbende transaktioner, inclusive tjenesteydelser og  

 normale kortfristede bank- og andre kreditter; 2. betalinger af renter af lån samt nettoudbytte af  

 andre investeringer; 3. betalinger af beskedne beløb til amortisation af  

 lån eller til afskrivning på direkte investeringer og 4. beskedne overførsler til familieunderstøttelse.
 Fonden kan efter forhandling med de pågældende medlemmer afgøre, hvorvidt  

 visse specielle transaktioner skal anses som løbende transaktioner eller  

 kapitalbetalinger.
e.
Ved samlet nettotildeling af særlige trækningsrettigheder forstås det  

 samlede beløb af særlige trækningsrettigheder, som er tildelt en deltager,  

 med fradrag af dennes andel af særlige trækningsrettigheder, der er blevet  

 annulleret i henhold til artikel XVIII, afsnit 2, pkt. a.
f.
Ved en frit anvendelig valuta forstås et medlems valuta, som fonden  

 fastslår er 1) rent faktisk almindeligt anvendt i forbindelse med betalinger  

 for internationale transaktioner, og 2) almindeligt handlet på de vigtigste  

 valutamarkeder.
g.
Medlemmer, der var medlemmer den 31. august 1975, omfatter også et  

 medlem, der accepterede medlemskab efter denne dato i medfør af en  

 resolution, der blev vedtaget af repræsentantskabet før denne dato.
h.
Ved fondens transaktioner forstås omvekslinger af fondens valutaaktiver  

 med andre valutaaktiver.
Ved fondens virksomhed forstås fondens anden  

 anvendelse eller erhvervelse af valutaaktiver.
i.
Ved transaktioner i særlige trækningsrettigheder forstås omveksling af  

 særlige trækningsrettigheder med andre valutaaktiver.
Ved virksomhed i  

 særlige trækningsrettigheder.
Artikel XXXI Afsluttende bestemmelser Afsnit 1. Ikrafttræden Denne overenskomst træder i kraft, når den er undertegnet på vegne af  

 regeringer, der tilsammen har 65 pct. af summen af de i tillæg A anførte  

 kvoter, og når de i nærværende artikels afsnit 2, pkt. a, omhandlede  

 dokumenter er deponeret på deres vegne; men denne overenskomst skal under  

 ingen omstændigheder træde i kraft før 1. maj 1945.
Afsnit 2. Undertegnelse a.
En regering, på hvis vegne denne overenskomst undertegnes, skal hos  

 Amerikas forenede Staters regering deponere et dokument, hvori det anføres,  

 at den har indgået denne overenskomst i overensstemmelse med sine love og  

 taget alle fornødne skridt til at sætte den i stand til at opfylde alle sine  

 forpligtelser i henhold til denne overenskomst.
b.
Et land bliver medlem af fonden fra den dag, da det under pkt. a nævnte  

 dokument er deponeret på dets vegne, dog således, at intet land kan blive  

 medlem, før denne overenskomst i henhold til nærværende artikels afsnit 1  

 træder i kraft.
c.
Amerikas forenede Staters regering skal underette regeringerne i alle  

 de lande, hvis navne er anført i tillæg A, og regeringerne i alle de lande,  

 der er blevet optaget som medlemmer i overensstemmelse med artikel II, afsnit  

 2, om alle undertegnelser af denne overenskomst og om alle deponeringer af de  

 under pkt. a omtalte dokumenter.
d.
Samtidig med, at denne overenskomst undertegnes på en regerings vegne,  

 skal den pågældende regering til Amerikas forende Staters regering indbetale  

 1/100 pct. af sit samlede indskud i guld eller US-dollars til dækning af  

 fondens administrationsudgifter.
Amerikas forenede Staters regering skal  

 indsætte sådanne midler på en særlig indlånskonto og overdrage dem til  

 fondens repræsentantskab, når det første møde er blevet sammenkaldt.
Dersom  

 denne overenskomst ikke er trådt i kraft senest den 31. december 1945, skal  

 Amerikas forenede Staters regering tilbagebetale sådanne midler til de  

 regeringer, der har indbetalt dem.
e.
Regeringerne i de lande, der er anført i tillæg A, skal indtil den 31.  

 december 1945 have adgang til Washington at undertegne denne overenskomst.
f.
Efter den 31. december 1945 skal regeringerne i de lande, der i  

 overensstemmelse med artikel II, afsnit 2, er blevet optaget som medlemmer,  

 have adgang til at undertegne denne overenskomst.
g.
Ved at undertegne denne overenskomst accepterer alle regeringer denne  

 såvel på egne vegne som for alle deres kolonier, oversøiske besiddelser, alle  

 landområder under deres protektorat, overhøjhed eller anden myndighed, og  

 alle landområder, over hvilke de udøver et mandat.
h.
De under pkt. d ovenfor nævnte bestemmelser træder for hver enkelt  

 signatarregerings vedkommende i kraft fra den dag den har undertegnet  

 overenskomsten.
 Undertegnelses- og deponeringsklausulen som nedenfor gengivet fulgte  

 teksten i den oprindelige overenskomsts artikel XX .
 Udfærdiget i Washington i et enkelt eksemplar, som skal forblive beroende  

 i Amerikas forenede Staters regerings arkiv, idet denne regering skal  

 tilstille alle de regeringer, hvis navne er anført i tillæg A, samt de  

 regeringer, der i overensstemmelse med artikel II, afsnit 2, er blevet  

 optaget som medlemmer af fonden, bekræftede kopier.
Tillæg A Kvoter (I millioner US-dollars) ------------------ TILLÆG B Overgangsbestemmelser vedrørende tilbagekøb, betaling af yderligere  

 indskud, guld og anden virksomhed 1. Tilbagekøbsforpligtelser, der forud for  

 ikrafttrædelsen af denne overenskomsts anden ændring er oparbejdet i henhold  

 til artikel V, afsnit 7, pkt. b, og som på denne dag henstår uafregnet, skal  

 senest afregnes på det tidspunkt eller de tidspunkter, da forpligtelserne  

 skulle være afregnet i medfør af denne overenskomst forud for den anden  

 ændring.
2. Beløb, som et medlem var forpligtet til at  

 indbetale i guld i forbindelse med tilbagekøb eller med indskud, der på dagen  

 for denne overenskomsts anden ændring henstod uafregnede, skal betales i  

 særlige trækningsrettigheder.
Fonden kan dog foreskrive, at sådanne  

 betalinger helt eller delvis kan foretages i andre af fonden udpegede  

 medlemmers valutaer.
En ikke-deltager skal effektuere en forpligtelse, der i  

 henhold til denne bestemmelse er fastsat i særlige trækningsrettigheder, i  

 andre af fonden udpegede medlemmers valutaer.
 3. Til opfyldelse af formålene i ovennævnte stk. 2  

 skal 0.888671 gram fint guld svare til een særlig trækningsrettighed og det i  

 henhold til stk. 2 forfaldne beløb skal udregnes på grundlag heraf samt på  

 grundlag af valutaens værdi i særlige trækningsrettigheder på dagen for  

 tilbagebetalingen.
 4. Den del af fondens beholdninger af et medlems  

 valuta, der på dagen for denne overenskomsts anden ændring overstiger et  

 beløb svarende til 75 pct. af det pågældende medlems kvote, og som ikke skal  

 tilbagekøbes i henhold til pkt. 1 ovenfor, skal tilbagekøbes i  

 overensstemmelse med følgende regler:
 5. Tilbagekøb i henhold til stk. 1 ovenfor, der ikke  

 er undergivet bestemmelserne i stk. 2 ovenfor, tilbagekøb i henhold til stk.  

 4 ovenfor og enhver nærmere angivelse af valutaer i henhold til stk. 2  

 ovenfor skal ske i overensstemmelse med artikel V, afsnit 7, pkt. i.
 6. Regler og bestemmelser, satser, fremgangsmåder og  

 beslutninger, der var gældende på dagen for denne overenskomsts anden  

 ændring, skal vedblivende gælde, indtil de ændres i overensstemmelse med  

 denne overenskomsts bstemmelser.
 7. I den udstrækning foranstaltninger svarende til de  

 i pkt. a og b nedenfor anførte ikke er blevet endeligt gennemført forud for  

 dagen for denne overenskomsts anden ændring, skal fonden.
a. sælge indtil 25 millioner unser fint guld, der den 31. august 1975 var  

 i dens besiddelse, til de medlemmer, der på denne dag var medlemmer, og som  

 indvilliger i at købe det; salget skal ske i forhold til medlemmernes kvoter  

 på denne dag.
Salg til et medlem i henhold til nærværende pkt. a skal ske mod  

 betaling i dets valuta og til en pris, der på salgstidspunktet svarer til een  

 særlig trækningsrettighed pr. 0.888671 gram fint guld, og b. sælge indtil 25 millioner unser fint guld, der den 31. august 1975 var  

 i dens besiddelse, til fordel for udviklingslande, der var medlemmer på denne  

 dag, dog således at den del af en eventuel fortjeneste ved guldsalget, den  

 31. august 1975 svarede til forholdet mellem disse medlemmers kvoter på denne  

 dag og alle medlemmers på samme dag gældende kvoter skal overføres direkte  

 til hvert af disse medlemmer.
De i artikel V, afsnit 12, pkt. c, fastsatte  

 krav om, at fonden rådfører sig med et medlem, opnår et medlems samtykke  

 eller under visse omstændigheder veksler et medlems valuta til andre  

 medlemmers valutaer, skal gælde for så vidt angår beløb, der er modtaget af  

 fonden som et resultat af guldsalg i henhold til denne bestemmelse.
Salg til  

 et medlem mod betaling i dets egen valuta indestående på kontoen for fondens  

 almindelige midler skal dog være undtaget.
Ved guldsalg i henhold til nærværende afsnit 7 skal den del af det  

 modtagne provenu, der på salgstidspunktet svarer til een særlig  

 trækningsrettighed pr. 0.888671 gram fint guld, indsættes på kontoen for  

 fondens almindelige midler, og andre aktiver i fondens besiddelse i henhold  

 til b ovenfor skal holdes adskilt fra fondens alminelige midler.
Aktiver, der  

 efter gennemførelsen af foranstaltningerne i b ovenfor fortsat er til  

 rådighed for fonden, skal overføres til den særlige udbetalingskonto.
TILLÆG C Pariværdier 1. Fonden skal meddele medlemmerne, at der til  

 opfyldelse af denne overenskomsts formål i overensstemmelse med artikel IV,  

 afsnit 1, 3, 4 og 5, og nærværende tillæg kan fastsættes pariværdier udtrykt  

 i særlige trækningsrettigheder eller i en sådan anden regningsenhed, som  

 fonden foreskriver.
Regningsenheden må ikke være guld eller en valuta.
 2. Et medlem, der har til hensigt at fastsætte en  

 pariværdi for sin valuta, skal, inden for en rimelig tid efter at der er  

 givet meddelelse herom i henhold til stk. 1 ovenfor, foreslå fonden en  

 pariværdi.
 3. Et medlem, der ikke har til hensigt at fastsætte en  

 pariværdi for sin valuta i henhold til stk. 1 ovenfor, skal rådføre sig med  

 fonden og sikre, at dets valutakurssystem er foreneligt med fondens formål og  

 tilstrækkeligt til at opfylde sine forpligtelser i henhold til artikel IV,  

 afsnit 1.
4. Fonden skal give sit samtykke til eller gøre  

 indsigelse mod en foreslået pariværdi inden for en rimelig tid efter at  

 forslaget er modtaget.
En foreslået pariværdi skal ikke være gældende for  

 denne overenskomsts formål, hvis fonden gør indsigelse, og medlemmet skal i  

 så fald være undergivet bestemmelserne i stk. 3 ovenfor.
Fonden må ikke gøre  

 indsigelse som følge af indenlandske samfundsmæssige eller politiske forhold  

 hos det medlem, der foreslår pariværdien.
 5. Et medlem, der har en pariværdi for sin valuta,  

 forpligter sig til at gennemføre passende foranstaltninger, der er i  

 overensstemmelse med denne overenskomst, og som sikrer, at de øvre og nedre  

 grænser for kurserne ved kontante valutatransaktioner, der finder sted inden  

 for dets landområdet mellem dets valuta og andre medlemmers valutaer, for  

 hvilke der opretholdes pariværdier, ikke afviger fra pariteten med mere end 4  

 1/2 pct. eller med en sådan anden margen eller sådanne andre margener, som  

 fonden med en majoritet på 85 pc. af det samlede stemmetal vedtager.
6. Et medlem må kun foreslå en ændring af sin valutas  

 pariværdi for at korrigere eller forhindre opståen af en fundamental  

 uligevægt.
En ændring kan kun finde sted efter forslag fra et medlem og kun  

 efter at fonden er blevet rådspurgt.
7. Når en ændring bliver foreslået, skal fonden inden  

 for en rimelig tid efter forslagets modtagelse give sit samtykke til eller  

 gøre indsigelse mod den foreslåede pariværdi.
Fonden skal give sit samtykke,  

 hvis den er overbevist om, at ændringen er nødvendig for at korrigere eller  

 forhindre opståen af en fundamental uligevægt.
Fonden må ikke gøre indsigelse  

 som følge af indenlandske samfundsmæssige eller politiske forhold hos det  

 medlem, der foreslår ændringen.
En foreslået ændring af en pariværdi skal  

 ikke træde i kraft for så vidt angår denne overenskomst, hvis fonden gør  

 indsigelse.
Et medlem, der på trods af fondens indsigelse ændrer pariværdien  

 for sin valuta, skal være undergivet bestemmelserne i artikel XXVI, afsnit 2.  

 Fonden skal fraråde et medlem opretholdelse af en urealistisk pariværdi.
8. En i henhold til denne overenskomst fastsat  

 pariværdi for et medlem skal for så vidt angår denne overenskomst ophøre med  

 at være gældende, hvis medlemmet meddeler fonden, at det har til hensigt at  

 opgive pariværdien.
Fonden kan med en majoritet på 85 pct. af det samlede  

 stemmetal gøre indsigelse mod ophævelse af en pariværdi.
Et medlem, der på  

 trods af fondens indsigelse ophæver sin valutas pariværdi, er undergivet  

 bestemmelserne i artikel XXVI, afsnit 2. En pariværdi, der er fastsat i  

 henhold til denne overenskomst, skal for så vidt angår denne overenskomst  

 ophøre med at være gældende, hvis medlemmet på trods af fondens indsigelse  

 ophæver pariværdien, eller hvis fonden erklærer, at medlemmet ikke for en  

 væsentlig del af valutatransaktionerne opretholder kurser, der er i  

 overensstemmelse med stk. 5 ovenfor.
Fonden kan dog ikke fremsætte en sådan  

 erklæring, medmindre den har rådspurgt medlemmet og givet det 60 dages varsel  

 om, at fonden har til hensigt at overveje, hvorvidt en sådan erklæring bør  

 fremsættes.
 9. Hvis pariværdien for et medlems valuta er ophævet i  

 henhold til stk. 8 ovenfor, skal medlemmet rådføre sig med fonden og sikre,  

 at dets valutakurssystem er foreneligt med fondens formål og tilstrækkeligt  

 til at opfylde dets forpligtelser i henhold til artikel IV, afsnit 1.
 10. Et medlem, hvis valutas pariværdi er ophævet i  

 henhold til stk. 8 ovenfor, kan til enhver tid foreslå en ny pariværdi for  

 sin valuta.
11. Fonden kan, uanset stk. 6 ovenfor, med en  

 majoritet på 70 pct. af det samlede stemmetal foretage ensartede  

 proportionale ændringer af alle pariværdier, hvis den særlige  

 trækningsrettighed er regningsenhed, og ændringerne ikke påvirker værdien af  

 den særlige trækningsrettighed.
Pariværdien for et medlems valuta skal  

 imidlertid ikke kunne ændres i henhold til denne bestemmelse, hvis medlemmet  

 senest 7 dage efter fondens beslutning meddeler fonden, at det ikke ønsker  

 sin valutas pariværdi ændret ved en sådan beslutning.
TILLÆG D Rådet 1. a.
Hvert medlem, der udnævner et bestyrelsesmedlem,  

 og hver gruppe af medlemmer, hvis stemmer afgives af et valgt  

 bestyrelsesmedlem, skal til rådet udnævne eet medlem, der skal være medlem af  

 repræsentantskabet, minister i medlemmets regering eller en person af  

 lignende rang, og kan udnævne indtil 7 rådgivere.
Repræsentantskabet kan med  

 en majoritet på 85 pct. af det samlede stemmetal ændre antallet af tilladte  

 rådgivere.
Et medlem af rådet eller en rådgiver fungerer, indtil en ny  

 udnævnelse er foretaget eller indtil næste almindelige valg af  

 bestyrelsesmedlemmer, alt efter hvad der finder sted først.
b.
Bestyrelsesmedlemmer eller i deres fravær deres stedfortrædere, samt  

 rådgivere skal have ret til at overvære rådets møder, medmindre rådet  

 beslutter at holde møde med begrænset deltagerantal.
Hvert medlem og hver  

 gruppe af medlemmer, der udnævner et medlem af rådet, skal udnævne en  

 stedfortræder, der har ret til at ovevære rådets møder, når det egentlige  

 medlem ikke er tilstede, og skal have fuldmagt til at handle på medlemmets  

 vegne.
2. a.
Rådet skal føre tilsyn med administrationen og  

 tilpasningen af det internationale valutasystem, herunder  

 tilpasningsprocessens forløb samt udviklingen i den internationale  

 likviditet, og skal i denne forbindelse følge udviklingen i overførslerne af  

 reale ressourcer til udviklingslandene.
b.
Rådet skal overveje forslag til ændring af overenskomsten fremsat i  

 henhold til artikel XXVIII, pkt. a.
3. a.
Repræsentantskabet kan overdrage rådet at udøve  

 enhver af repræsentantskabets beføjelser med undtagelse af de beføjelser, der  

 i henhold til denne overenskomst udtrykkeligt er tillagt repræsentantskabet.
b.
Et medlem af rådet har ret til at afgive det antal stemmer, der i  

 henhold til artikel XII, afsnit 5, er tildelt det medlem eller den gruppe af  

 medlemmer, der har udnævnt det.
Et medlem af rådet, som er udnævnt af en  

 gruppe medlemmer, kan afgive de stemmer, der er tildelt hvert medlem i  

 gruppen, særskilt.
Hvis de stemmer, der er tildelt et medlem ikke kan afgives  

 af et bestyrelsesmedlem, kan medlemmet aftale med et medlem af rådet, at  

 dette afgiver de stemmer, der er tildelt medlemmet.
c.
Rådet kan ikke i medfør af de af repræsentantskabet delegerede  

 beføjelser træffe beslutninger, der ikke er i overensstemmelse med en af  

 repræsentantskabets beslutninger, og bestyrelsen kan ikke i medfør af de af  

 repræsentantskabet delegerede beføjelser træffe beslutninger, der ikke er i  

 overensstemmelse med en af repræsentantskabets eller rådets beslutninger.
4. Rådet skal vælge et af sine medlemmer som formand  

 og skal fastsætte vedtægtsbestemmelser i det omfang dette er nødvendigt eller  

 passende for udførelsen af rådets virksomhed og skal endvidere fastsætte alle  

 andre forskrifter vedrørende udførelse af rådets arbejde.
Rådet skal afholde  

 de møder, som rådet måtte foreskrive eller som bestyrelsen indkalder.
5. a.
Rådet skal have samme myndighed som den, der er  

 tillagt bestyrelsen i henhold til følgende bestemmelser:
artikel XII, afsnit 2, pkt. c, f, g og j; artikel XVIII, afsnit 4, pkt. a, og afsnit 4, pkt. c, 4; artikel XXIII, afsnit 1, og artikel XXVII, afsnit 1, pkt. a.
b.
Ved de af rådets beslutninger, der udelukkende angår afdelingen for  

 særlige trækningsrettigheder, skal kun de medlemmer af rådet have ret til at  

 stemme, der er udnævnt af en deltager eller af en gruppe medlemmer, af hvilke  

 i det mindste eet medlem er deltager.
Ethvert af disse medlemmer af rådet har  

 ret til at afgive de stemmer, der er tildelt det medlem, der er deltager, og  

 som har udnævnt ham, eller tildelt de medlemmer i den gruppe af medlemmer,  

 der har udnævnt ham, og som er deltagere.
Han kan desuden afgive de stemmer,  

 der er tildelt en deltager, med hvilken der foreligger en aftale i  

 overensstemmelse med sidste sætning i afsnit 3, pkt. b, ovenfor.
c.
Rådet kan fastlægge en fremgangsmåde, hvorefter bestyrelsen kan  

 foranstalte en afstemning i rådet om et konkret spørgsmål, uden at rådet  

 træder sammen, når det efter bestyrelsens vurdering er nødvendigt, at rådet  

 handler i en sag inden rådets næste møde, og sagen ikke kræver indkaldelse af  

 et særligt møde.
d.
Bestemmelserne i artikel IX, afsnit 8, skal gælde for medlemmer af  

 rådet, deres stedfortrædere og rådgivere samt enhver anden person, der har  

 ret til at overvære rådets møder.
e.
Til opfyldelse af formålene i pkt. b og afsnit 3, pkt. b, ovenfor skal  

 en af et medlem i henhold til artikel XII, afsnit 3, pkt. i, stk. 2 indgået  

 aftale eller en af en deltager indgået aftale, berettige et medlem af rådet  

 til at stemme og til at afgive det antal stemmer, der er tildelt medlemmet.
 6. Første sætning i artikel XII, afsnit 2, pkt. a,  

 skal anses for at omfatte en henvisning til rådet.
TILLÆG E Valg af bestyrelse 1. Valg af de beestyrelsesmedlemmer, der skal vælges,  

 sker ved en afstemning med deltagelse af de repræsentantskabsmedlemmer, der  

 er stemmeberettigede.
2. Ved afstemningen om hvilke bestyrelsesmedlemmer,  

 der skal vælges, skal alle de stemmer, som hvert enkelt af de  

 stemmeberettigede repræsetantskabsmedlemmer råder over i henhold til artikel  

 XII, afsnit 5, pkt. a, afgives på een person.
De 15 personer, der får det  

 største antal stemmer, skal være bestyrelsesmedlemmer, dog således at ingen  

 person, som har fået mindre end 4 pct. af det samlede antal stemmer,der kan  

 afgives, skal anses for at være valgt.
3. Dersom der ikke er blevet valgt 15 personer ved  

 første afstemning, skal der afholdes en anden afstemning, i hvilken kun  

 deltager a) de repræsentantskabsmedlemmer, der ved den første afstemning  

 stemte på en person, der ikke blev valgt, og b) de  

 repræsentantskabemedlemmer, hvis stemmeafgivning, til fordel for en person,  

 der er blevet valgt, i henhold til stk 4 nedenfor anses for at have bragt de  

 på denne person afgivne stemmer op over 9 pct. af de stemmer, der kunne  

 afgives.
Hvis der ved den anden afstemning er flere kandidater end det antal  

 bestyrelsesmedlemmer som skal vælges, skal den kandidat, der ved første  

 afstemning modtog det laveste antal stemmer, udelukkes fra valg.
 4. Ved afgørelse af, om de af et  

 repræsentantskabsmedlem afgivne stemmer skal anses for at have bragt det  

 samlede antal afgivne stemmer på en person op over 9 pct. af de stemmer, der  

 kunne afgives, skal de 9 pct. anses for at omfatte: for det første, stemmerne  

 fra det repræsentantskabsmedlem, som har afgivet det største antal stemmer  

 til fordel for den pågældende person, for det andet, stemmerne fra det  

 repræsentantskabsmedlem, som har afgivet det næststørste antal, og så  

 fremdeles, indtil de 9 pct. er nået.
 5. Hvis en del af et repræsentantskabsmedlems stemmer  

 skal medregnes for at bringe det samlede antal afgivne stemmer på en person  

 op over 4 pct., anses dette repræsentantskabsmedlem for at have afgivet alle  

 sine stemmer til fordel for den pågældende person, selv om dennes samlede  

 stemmetal derved kommer op over 9 pct.
 6. Dersom der ikke er blevet valgt 15 personer ved den  

 anden afstemning, skal der foretages yderligere afstemninger efter samme  

 principper, indtil 15 personer er valgt, dog således at når 14 personer er  

 valgt, kan den femtende vælges med simpel majoritet af de resterende stemmer,  

 og han skal anses for at være valgt med alle disse stemmer.
TILLÆG F Designering Under den første basisperiode skal reglerne for designering være som  

 følger:
a.
Deltagere, som er genstand for designering i henhold til artikel XIX,  

 afsnit 5, pkt. a, 1, skal designeres til at stille sådanne beløb til  

 rådighed, som efterhånden vil fremme ligelighed i forholdet mellem  

 deltagernes beholdninger af særlige trækningsrettigheder ud over deres  

 samlede nettotildelinger og deres officielle beholdninger af guld og valuta.
b.
Den formel, som kræves til opnåelse af det under pkt. a ovenfor angivne  

 formål, skal udformes således, at deltagerne, som gøres til genstand for  

 designering, skal designeres:
1. i forhold til deres officielle beholdninger af guld  

 og valuta, når de under pkt. a beskrevne forhold er ens, og 2. på en sådan måde, at de forskelle mellem de under  

 pkt. a beskrevne forhold, der er lave, og de forhold, der er høje, gradvis  

 udjævnes.
TILLÆG G Genoprettelse 1. Under den første basisperiode skal reglerne for  

 genoprettelse være som følger:
 a.
 1. En deltager skal anvende og genoprette sin  

 beholdning af særlige trækningsrettigheder på en sådan måde, at  

 gennemsnittet, fem år efter den første tildeling og ved udgangen af hvert  

 følgende kvartal, af deltagernes samlede daglige beholdning af særlige  

 trækningsrettigheder i løbet af den nærmest forudliggende femårsperiode er  

 mindre end 30 pct. af gennemsnittet af dennes daglige samlede nettotildeling  

 af særlige trækningsrettigheder i samme tidsrum.
2. To år efter den første tildeling og ved udgangen af  

 hver følgende måned skal fonden foretage opgørelser for hver deltager med  

 henblik på at fastslå, hvorvidt og i hvilken udstrækning deltageren skal  

 erhverve særlige trækningsrettigheder i tidsrummet mellem dagen for  

 opgørelsen og udløbet af hver enkelt femårsperidode for at opfylde de under  

 pkt. a, stk. 1, ovenfor angivne krav.
Fonden skal fastsætte bestemmelser  

 vedrørende det grundlag, på hvilket disse opgørelser skal foretages, og  

 vedrørende den successive designering af deltagere i henhold til artikel XIX,  

 afsnit 5, pkt. a, 2, med henblik på at bistå dem med at opfylde betingelserne  

 i pkt. a, stk. 1, ovenfor.
 3. Fonden skal give særlig meddelelse til en deltager,  

 når opgørelserne i henhold til pkt. a, stk. 2, ovenfor viser, at deltageren  

 næppe vil kunne opfylde betingelserne i pkt. a, stk. 1, ovenfor, medmindre  

 denne ophører med at anvende de særlige trækningsrettigheder i den resterende  

 periode, for hvilken opgørelserne i henhold til pkt. a, stk. 2, ovenfor, er  

 foretaget.
4. En deltager, som er nødt til at erhverve særlige  

 trækningsrettigheder for at opfylde denne forpligtelse, skal være forpligtet  

 og berettiget til at erhverve disse mod betaling i en for fonden acceptabel  

 valuta ved en transaktion med fonden over kontoen for fondens almindelige  

 midler.
Dersom der ikke herved kan erhverves tilstrækkelige særlige  

 trækningsrettigheder til at opfylde denne forpligtelse, skal deltageren være  

 forpligtet og berettiget til at erhverve dem mod betaling i en frit  

 anvendelig valuta fra en deltager, som fonden skal anvise.
b.
Deltagerne skal ligeledes tage skyldigt hensyn til det ønskelige i  

 efterhånden at tilstræbe et afstemt forhold mellem deres beholdninger af  

 særlige trækningsrettigheder og deres øvrige reserver.
 2. Dersom en deltager undlader at opfylde  

 bestemmelserne om genoprettelse, skal fonden afgøre, hvorvidt  

 omstændighederne berettiger suspension i henhold til artikel XXIII, afsnit 2,  

 pkt. b.
TILLÆG H Opsigelse af deltagelse 1. Hvis den forpligtelse, der tilbagestår efter  

 modregning i henhold til artikel XXIV, afsnit 2, pkt. b, er i den opsigende  

 deltagers favør, og aftale om afvikling mellem fonden og den opsigende  

 deltager ikke kommer i stand inden seks måneder efter opsigelsen, skal fonden  

 indløse de overskydende særlige trækningsrettigheder i lige store halvårlige  

 rater i løbet af højst fem år, regnet fra opsigelsesdagen.
Fonden skal  

 indløse dette overskud efter eget valg enten: a) ved til den opsigende  

 deltager at betale de beløb, som stilles til rådighed for fonden af de  

 tilbageværende deltagere i overensstemmelse med artikel XXIV artikel XXIV,  

 afsnit 5, eller b) ved at tillade den opsigende deltager at anvende sine  

 særlige trækningsrettigheder til at købe sin egen valuta eller en frit  

 anvendelig valuta fra en af fonden anvist deltager, fra kontoen for fondens  

 almindelige midler eller fra enhver anden indehaver.
2. Hvis den forpligtelse, som tilbagestår efter  

 modregning i henhold til artikel XXIV, afsnit 2, pkt. b, er i fondens favør,  

 og aftale om afvikling ikke kommer i stand inden seks måneder efter  

 opsigelsesdagen, skal den opsigende deltager opfylde sin forpligtelse ved at  

 betale lige store halvårlige rater i løbet af en af fonden fastsat længere  

 periode.
Den opsigende deltager skal opfylde denne forpligtelse efter fondens  

 anvisning enten: a) ved fonden at betale en frit anvendelig valuta eller b)  

 ved at erhverve særlige trækningsrettigheder i overensstemmelse med artikel  

 XXIV, afsnit 6, fra kontoen for fondens almindelige midler eller efter aftale  

 med en af fonden anvist deltager eller fra enhver anden indehaver og modregne  

 disse særlige trækningsrettigheder i den forfaldne rate.
 3. Rater i henhold til stk. 1 eller stk. 2 ovenfor  

 skal forfalde til betaling seks måneder efter opsigelsesdagen og derefter med  

 seks måneders mellemrum.
 4. Hvis afdelingen for særlige trækningsrettigheder  

 bliver genstand for likvidation i henhold til artikel XXV inden for seks  

 måneder efter dagen for deltagerens opsigelse, skal afvikling mellem fonden  

 og vedkommende regering foretages i overensstemmelse med artikel XXV og  

 tillæg I.
TILLÆG I Fremgangsmåde ved likvidation af afdelingen for særlige  

 trækningsrettigheder 1. I tilfælde af likvidation af afdelingen for særlige  

 trækningsrettigheder skal deltagerne efter fondens bestemmelse opfylde deres  

 forpligtelser over for fonden i ti halvårlige rater eller i en sådan længere  

 periode, som fonden beslutter er nødvendig, i en frit anvendelig valuta og i  

 valutaer fra deltagere, som er indehavere af særlige trækningsrettigheder,  

 som fonden afdragsvis skal indløse, i et omfang svarende til en sådan  

 indløsning.
Den første halvårlige rate skal betales seks måneder efter  

 beslutningen om likvidation af afdelingen for særlige trækningsrettigheder.
 2. Hvis der træffes beslutning om likvidation af  

 fonden inden seks måneder efter dagen for beslutningen om likvidation af  

 afdelingen for særlige trækningsrettigheder, skal likvidationen af afdelingen  

 for særlige trækningsrettigheder ikke fortsætte, før de på kontoen for  

 fondens almindelige midler indestående særlige trækningsrettigheder er  

 fordelt i overensstemmelse med følgende regel:
Efter at den i afsnit 2, a og b, i tillæg K foreskrevne fordeling er  

 foretaget, skal fonden fordele sine særlige trækningsrettigheder indestående  

 på kontoen for fondens almindelige midler mellem samtlige medlemmer, som er  

 deltagere, i forhold til de beløb, som tilkommer hver deltager efter  

 fordeling i henhold til afsnit 2, b.
For at bestemme det beløb, som tilkommer  

 hvert medlem ved fordelingen af resten af fondens beholdninger af hver enkelt  

 valuta i henhold til afsnit 2, d, i tillæg K, skal fonden fratrække de beløb  

 i særlige trækningsrettigheder, som er fordelt i henhold til nærværende  

 regel.
 3. Fonden skal med de beløb, som den har modtaget i  

 henhold til afsnit 1 ovenfor, indløse indehavernes beholdninger af særlige  

 trækningsrettigheder på følgende måde og i følgende orden:
a.
Særlige trækningsrettigheder, som indehaves af regeringer, der er  

 udtrådt mere end seks måneder før den dag, da repræsentantskabet træffer  

 beslutning om likvidation af afdelingen for særlige trækningsrettigheder,  

 skal indløses i overensstemmelse med bestemmelserne i aftaler, som måtte være  

 truffet i henhold til artikel XXIV eller tillæg H.
b.
Særlige trækningsrettigheder, som indehaves af ikke-deltagere, skal  

 indløses før dem, der indehaves af deltagere, og skal indløses i forhold til  

 det beløb, som indehaves af hver indehaver.
c.
Fonden skal opgøre andelen af særlige trækningsrettigheder, som  

 indehaves af hver deltager, i forhold til dennes samlede nettotildeling.  

 Fonden skal først indløse særlige trækningsrettigheder fra deltagere med den  

 højeste andel, indtil denne formindskes til den næststørste andel; fonden  

 skal derefter indløse de særlige trækningsrettigheder, som indehaves af disse  

 deltagere i overensstemmelse med deres samlede nettotildelinger, indtil  

 andelen formindskes til den tredjestørste andel, og denne fremgangsmåde skal  

 fortsætte, indtil det beløb, som er til rådighed for indløsning, er helt  

 opbrugt.
 4. Beløb, som en deltager har ret til at modtage ved  

 indløsning i henhold til afsnit 3 ovenfor, skal modregnes i de beløb, som  

 eventuelt skal betales i henhold til afsnit 1 ovenfor.
5. Under likvidationen skal fonden betale rente af  

 beholdninger af særlige trækningsrettigheder, som indehaves af indehavere, og  

 hver deltager skal til fonden betale provision af sin samlede nettotildeling  

 af særlige trækningsrettigheder fraregnet betalinger i henhold til afsnit 1  

 ovenfor.
Satserne for rente og provision ligesom tidspunktet for betaling  

 skal fastsættes af fonden.
Betaling af rente og provision skal erlægges i  

 særlige trækningsrettigheder i det omfang det er muligt.
En deltager, som  

 ikke har tilstrækkelige særlige trækningsrettigheder til betaling af  

 provision, skal betale i en af fonden fastsat valuta.
Særlige  

 trækningsrettigheder, der er modtaget som afgifter til dækning af  

 administrative udgifter, skal ikke anvendes til betaling af rente, men skal  

 overføres til fonden og skal indløses først og med de valutaer, som fonden  

 har anvendt til dækning af sine udgifter.
 6. Så længe en deltager står i restance med betalinger  

 i henhold til afsnit 1 eller 5 ovenfor, skal ingen betaling ske til denne i  

 henhold til afsnit 3 eller 5 ovenfor.
7. Dersom, efter at endelige betalinger er foretaget  

 til deltagerne, deltagere, som ikke står i restance, ikke har særlige  

 trækningsrettigheder i samme forhold til deres samlede nettotildelinger, skal  

 de deltagere, som har en forholdsmæssigt mindre andel, fra de deltagere, der  

 har en forholdsmæssigt større andel, købe sådanne beløb i særlige  

 trækningsrettigheder i overensstemmelse med regler, som fonden fastsætter med  

 henblik på at opnå samme forholdsmæssige fordeling af deres beholdninger af  

 særlige trækningsrettigheder.
Enhver deltager, som står i restance, skal til  

 fonden betale et beløb i egen valuta, der modsvarer restancen.
Fonden skal  

 fordele denne valuta og eventuelle tilbagestående fordringer blandt  

 deltagerne i forhold til det beløb de indehaver af særlige  

 trækningsrettigheder, og disse særlige trækningsrettigheder skal annulleres.  

 Fonden skal derefter afslutte sine bøger for afdelingen for særlige  

 trækningsrettigheder, og de af fondens forpligtelser, der er opstået på  

 grundlag af tildelingen af særlige trækningsrettigheder og administrationen  

 af afdelingen for særlige trækningsrettigheder, skal ophøre.
8. Enhver deltager, hvis valuta fordeles til andre  

 deltagere i henhold til dette tillæg, garanterer uhindret anvendelse på et  

 hvilket som helst tidspunkt af sådan valuta til køb af varer eller til  

 betaling af forfaldne forpligtelser til deltageren eller til personer inden  

 for dennes landområder.
Enhver deltager, som er underkastet denne  

 forpligtelse, påtager sig at godtgøre andre deltagere ethvert tab, som opstår  

 på grund af en eventuel forskel mellem den værdi, hvortil fonden har fordelt  

 vedkommendes valuta i henhold til dette tillæg, og den værdi, som sådanne  

 deltagere har opnået ved anvendelsen af den pågældende valuta.
TILLÆG J Afvikling af mellemværender med udtrædende medlemmer 1. Afvikling af beløb indestående på kontoen for  

 fondens almindelige midler skal ske i overensstemmelse med dette tillægs  

 afsnit 1 til 6. Fonden er forpligtet til at betale et udtrædende medlem et  

 beløb svarende til dets kvote, tilligemed alle dets øvrige tilgodehavender  

 hos fonden med fradrag af eventuel gæld til denne, deri medregnet afgifter,  

 som skal erlægges efter medlemmets udtræden; ingen betalinger skal dog finde  

 sted før seks måneder efter dagen for udtrædelsen.
Betalinger skal ske i det  

 udtrædende medlems valuta, og fonden kan til det formål overføre beholdninger  

 af medlemmets valuta, der indestår på den særlige udbetalingskonto eller  

 investeringskontoen, til kontoen for fondens almindelige midler mod betaling  

 af et tilsvarende beløb i andre af fonden udpegede medlemmers valutaer, der  

 indestår på kontoen for fondens almindelige midler, og med disse medlemmers  

 samtykke.
2. Hvis fondens beholdning af det udtrædende medlems  

 valuta ikke er tilstrækkelig til at dække dets nettotilgodehavende hos  

 fonden, skal restbeløbet erlægges i en frit anvendelig valuta eller på sådan  

 anden måde, som måtte blive aftalt.
Dersom fonden og det udtrædende medlem  

 ikke kommer overens inden seks måneder fra dagen for udtrædelsen, skal  

 fondens beholdning af den pågældende valuta omgående udbetales til det  

 udtrædende medlem.
Et eventuelt resttilgodehavende skal erlægges i ti  

 halvårlige rater i løbet af de nærmest følgende fem år.
Det står fonden frit  

 for at betale afdragene enten i det udtrædende medlems valuta, erhvervet  

 efter dets udtræden, eller i en frit anvendelig valuta.
 3. Hvis fonden ikke betaler et afdrag, som forfalder i  

 overensstemmelse med det foranstående, kan det udtrædende medlem forlange, at  

 fonden betaler afdraget i en hvilken som helst valuta, som fonden måtte være  

 i besiddelse af, med undtagelse af sådanne valutaer, som i henhold til  

 artikel VII, afsnit 3, er blevet erklæret for knappe.
4. Hvis fondens beholdning af et udtrædende medlems  

 valuta overstiger dets tilgodehavende, og dersom der ikke inden seks måneder  

 fra dagen for udtrædelsen opnås enighed om måden, hvorpå afviklingen af  

 mellemværendet skal ske, skal det tidligere medlem være forpligtet til at  

 indløse et sådant overskydende beløb af dets valuta i en frit anvendelig  

 valuta.
Indfrielse skal ske til de kurser, til hvilke fonden ville sælge  

 sådanne valutaer på tidspunktet for medlemmets udtræden af fonden.
Det  

 udtrædende medlem skal tilendebringe indløsningen inden fem år fra dagen for  

 udtrædelsen eller inden for et af fonden fastsat længere tidsrum; men det er  

 ikke forpligtet til inden for en halvårlig periode at indfri mere end 1/10 af  

 fondens overskydende beholdning af dets valuta på dagen for dets udtræden med  

 tillæg af yderligere tilgang af denne valuta i løbet af den halvårlige  

 periode.
Dersom det udtrædende medlem ikke opfylder denne forpligtelse, kan  

 fonden på en rimelig måde på et hvilket som helst marked realisere den  

 valuta, som skulle have været indløst.
 5. Et medlem, der ønsker at erhverve et udmeldt  

 medlems valuta, skal erhverve denne ved køb hos fonden i det omfang medlemmet  

 har adgang til fondens almindelige midler, og i det omfang sådan valuta er  

 til rådighed i henhold til afsnit 4.
6. Det udtrædende medlem garanterer uhindret  

 anvendelse til enhver tid af den i henhold til afsnit 4 og 5 afhændede valuta  

 til køb af varer eller til betaling af beløb, der skyldes til medlemmet selv  

 eller til personer bosatte inden for dets landområder.
Det udtrædende medlem  

 skal erstatte fonden ethvert tab som følge af forskellen mellem værdien af  

 dets valuta udtrykt i særlige trækningsrettigheder på dagen for udtrædelsen  

 og den værdi, udtrykt i særlige trækningsrettigheder, hvortil fonden har  

 afhændet dets valuta i henhold til afsnit 4 og 5.
 7. Hvis det udtrædende medlem har gæld til fonden som  

 følge af transaktioner foretaget over den særlige udbetalingskonto i henhold  

 til artikel V, afsnit 12, pkt. f, 2, skal det skyldige beløb afregnes i  

 overensstemmelse med de i henhold til de nævnte bestemmelser fastsatte  

 vilkår.
8. Hvis det udtrædende medlems valuta indestår på  

 fondens særlige udbetalingskonto eller på investeringskontoen, kan fonden på  

 rimelig måde pg på et hvilket som helst marked omveksle den del af det  

 udtrædende medlems valuta til andre medlemmers valutaer, der efter den i  

 afsnit 1 ovenfor angivne anvendelse indestår på hver konto; provenuet af en  

 sådan transaktion med de på hver konto indestående beløb skal holdes på de  

 respektive konti.
Bestemmelserne i afsnit 5 og første sætning i afsnit 6  

 ovenfor gælder for det udtrædende medlems valuta.
9. Hvis fonden har værdipapirer fra det udtrædende  

 medlem på den særlige udbetalingskonto i henhold til artikel V, afsnit 12,  

 pkt. h, eller på investeringskontoen, skal fonden senest afvikle disse på  

 forfaldsdagen.
Afsnit 8 ovenfor gælder i forbindelse med en sådan afvikling.
 10. Hvis fonden i henhold til artikel XXVII, afsnit 2,  

 træder i likvidation inden seks måneder fra den dag, da medlemmet udtræder,  

 skal mellemværender mellem fonden og vedkommende regering afvikles i  

 overensstemmelse med artikel XXVII, afsnit 2, og tillæg K.
TILLÆG K Fremgangsmåde ved likvidation 2. I tilfælde af likvidation skal fondens  

 gældsforpligtelser, med undtagelse af forpligtelsen til at tilbagebetale  

 indskud, have fortrinsret ved fordelingen af fondens aktiver.
Til dækning af  

 sådanne gældsforpligtelser skal fonden anvende sine aktiver i nedenstående  

 rækkefølge:
a. den valuta, i hvilken gælden skal betales; b. guld; c. alle andre valutaer, så vidt muligt i forhold til medlemmernes kvoter.
 2. Når fondens gæld er betalt i overensstemmelse med  

 stk. 1, skal resten af fondens aktiver fordeles på følgende måde:
a. 1. Fonden skal beregne værdien af det guld, der var i dens besiddelse  

 den 31. august 1975, og som den fortsat besidder på dagen for beslutningen om  

 likvidation.
Beregningen skal foretages i overensstemmelse med afsnit 9  

 nedenfor samt på grundlag af, at een særlig trækningsrettighed svarer til  

 0.888671 gram fint guld på dagen for likvidationen.
Det guld, der svarer til  

 overskuddet af førstnævnte værdi sammenholdt med den sidstnævnte, skal  

 fordeles til de medlemmer, der var medlemmer den 31. august 1975 og i forhold  

 til de på denne dato gældende kvoter.
2. Fonden skal fordele alle aktiver, der på dagen for  

 beslutningen om likvidation indestår på den særlige udbetalingskonto, til de  

 medlemmer, der var medlemmer den 31. august 1975 og i forhold til deres på  

 denne dato gældende kvoter.
De forskellige arter af aktiver skal fordeles  

 proportionalt til medlemmerne.
b.
Fonden skal fordele sin resterende guldbeholdning mellem de medlemmer,  

 af hvis valutaer fondens beholdninger er mindre end deres kvoter i forhold  

 til, men ikke med mere end, det beløb, hvormed deres kvoter overstiger  

 fondens beholdninger af deres valutaer.
c.
Fonden skal til hvert medlem fordele halvdelen af sin beholdning af  

 dets valuta; men en sådan fordeling må ikke overstige 50 pct. af dets kvote.
d.
Fonden skal fordele resten af sin beholdning af guld og hver enkelt  

 valuta 1. mellem alle medlemmerne i forhold til, men ikke  

 overstigende, de tilgodehavender de har efter den i forhold til a og b  

 ovenfor foretagne fordeling, dog således at der ikke skal tages hensyn til  

 den i henhold til afsnit 2 a ovenfor nævnte fordeling ved fastsættelsen af de  

 nævnte tilgodehavender, og 2. enhver overskydende beholdning af guld og valuta  

 mellem medlemmerne i forhold til deres kvoter.
 3. Hvert enkelt medlem skal indløse de beløb i dets  

 egen valuta, der er blevet fordelt til andre medlemmer i henhold til afsnit 2  

 d og skal, inden tre måneder efter at likvidationen er besluttet, med fonden  

 aftale en rimelig fremgangsmåde for en sådan indløsning.
4. Hvis et medlem ikke inden udløbet af den i afsnit 3  

 omhandlede periode på tre måneder har indgået en aftale med fonden, skal  

 denne anvende de beløb i andre medlemmers valutaer, som er blevet fordelt til  

 det pågældende medlem i henhold til afsnit 2 d til at indløse de beløb i  

 medlemmets valuta, som er blevet fordelt til andre medlemmer.
Beløb i enhver  

 valuta, som er fordelt til et medlem, der ikke har indgået en aftale med  

 fonden, skal så vidt muligt anvendes til indløsning af det beløb i egen  

 valuta, som er fordelt til medlemmer, der har indgået aftaler med fonden i  

 henhold til afsnit 3.
 5. Hvis et medlem har indgået aftale med fonden i  

 overensstemmelse med afsnit 3, skal fonden anvende de beløb i andre  

 medlemmers valutaer, som i henhold til afsnit 2 d er fordelt til dette  

 medlem, til at indløse de beløb i dette medlems valuta, som er fordelt til  

 andre medlemmer, der har indgået aftaler med fonden i henhold til afsnit 3.  

 Alle beløb, der således indløses, skal indløses i det medlems valuta, til  

 hvilket det var fordelt.
 6. Efter at have fulgt de i de foregående afsnit  

 omhandlede forskrifter skal fonden udbetale hvert enkelt medlem de  

 resterende, på dets konto indestående, beløb.
7. Alle medlemmer, hvis valuta er blevet udbetalt til  

 andre medlemmer i henhold til afsnit 6, skal indløse sådanne beløb med  

 valutaen for det medlem, som har anmodet om indløsning, eller på sådan anden  

 måde, som måtte blive aftalt.
Hvis vedkommende medlemmer ikke bliver enige om  

 en anden ordning, skal det medlem, der har indløsningspligt, tilendebringe  

 indløsningen inden fem år fra dagen for fordelingen; men det skal ikke være  

 forpligtet til inden for nogen halvårlig periode at indløse mere end 1/10 af  

 det beløb, der er fordelt til ethvert af de andre medlemmer.
Hvis medlemmet  

 ikke opfylder denne forpligtelse, kan det beløb, der skulle have været  

 indløst, på rimelig måde realiseres på et hvilket som helst marked.
8. Hvert medlem, hvis valuta er blevet fordelt til  

 andre medlemmer i henhold til afsnit 6, garanterer uhindret anvendelse til  

 enhver tid af sådan valuta til køb af varer eller til betaling af gæld til  

 medlemmet selv eller til personer, bosatte inden for dets landområder.
Hvert  

 medlem, der er således forpligtet, skal indvillige i at erstatte andre  

 medlemmer ethvert tab som følge af en forskel mellem værdien af dets valuta  

 udtrykt i særlig trækningsrettigheder på den dag, da fondens likvidation blev  

 besluttet, og den værdi udtrykt i særlige trækningsrettigheder, hvortil  

 sådanne medlemmer har afhændet dets valuta.
 9. Fonden skal fastsætte værdien af guld i henhold til  

 dette tillæg på grundlag af markedspriserne.
 10. Kvoter skal, for så vidt angår dette tillæg, anses  

 for at være forhøjet i det fulde omfang, hvori de kunne være blevet forhøjet  

 i henhold til denne overenskomsts artikel III, afsnit 2, pkt. b.
 Ved en note af 26. maj 1977 har Danmark over for Den internationale  

 Valutafonds administrerende direktør godkendt den omhandlede ændring af  

 overenskomsten.
 Ændringen trådte i kraft den 1. april 1978, efter at 97 medlemslande med  

 tilsammen 83,97 % af de samlede stemmeandele havde ratificeret den.
 Udenrigsministeriet, den 7. november  

 1978.
