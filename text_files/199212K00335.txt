Nr LSF 335 Forslag til Lov om ændring af lov om social bistand, lov om social pension  

 og udlændingeloven (Hjælp til frivillig repatriering) Fremsat af indenrigsministeren (Birte Weiss) den 27. maj 1993 Vedtaget ved tredjebehandling den 25. juni 1993 Lov nr. 464 af 30/06/1993 § 1 I lov om social bistand, jf. lovbekendtgørelse nr. 829 af 1. oktober 1992,  

 som ændret senest ved lov nr. 279 af 6. maj 1993, foretages følgende ændring:
 Efter § 47 indsættes:
»§ 47 a.
Til udlændinge, der har opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af en familiemæssig  

 tilknytning til en person med opholdstilladelse som nævnt i nr. 1-3, 5) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 2  

 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, samt 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, men som ønsker at tage varigt ophold i deres hjemland eller tidligere  

 opholdsland, kan der i stedet for flyttehjælp efter § 47, stk. 3, ydes hjælp  

 til repatriering, såfremt de pågældende ikke selv har midler hertil.
Til de  

 personer, der er nævnt i nr. 4-6 og 8, kan hjælp til repatriering dog kun  

 ydes, når de vender tilbage til hjemlandet eller det tidligere opholdsland  

 sammen med den person, til hvem de har den familiemæssige tilknytning, som  

 har dannet grundlag for opholdstilladelsen.
Stk. 2. Hjælpen efter stk. 1 omfatter 1) udgifter til billet til fly, tog m.v., 2) udgifter til transport (overfladetransport) af personlige ejendele op  

 til 1 m3 pr. voksen og op til 1/2 m3 pr. barn samt højst 5.000 kr pr. familie  

 til transport af udstyr, der er nødvendig for ansøgerens eller familiens  

 erhverv i hjemlandet eller det tidligere opholdsland, 3) hjælp til etablering i hjemlandet eller det tidligere opholdsland og  

 til rejseudgifter i øvrigt med indtil 5.118 kr. pr. person, dog højst 25.000  

 kr. pr. familie, 4) udgifter til sygeforsikring i 1 år i hjemlandet eller det tidligere  

 opholdsland, såfremt der ikke på anden måde er etableret en sådan forsikring.
 Stk. 3. Såfremt der er mulighed herfor, kan en udlænding i stedet  

 for hjælp til etablering efter stk. 2, nr. 3, tilbydes arbejde ved et  

 bistandsprojekt i hjemlandet eller det tidligere opholdsland.
 Stk. 4. En udlænding, der har benyttet muligheden for at bevare  

 sin opholdstilladelse i henhold til udlændingelovens § 17 a, kan kun modtage  

 hjælp efter stk. 1 een gang.
Stk. 5. Beløbene i stk. 2, nr. 2 og 3, reguleres en gang årligt  

 med satsreguleringsprocenten, jf. lov om en satsreguleringsprocent.« § 2 I lov om social pension, jf. lovbekendtgørelse nr. 411 af 26. maj 1992,  

 som ændret senest ved lov nr. 275 af 6. maj 1993, foretages følgende ændring:
 Efter § 3 indsættes:
»§ 3 a.
Udlændinge omfattet af § 2, stk. 2, nr. 2, som tager  

 bopæl i hjemlandet eller det tidligere opholdsland efter at have fået tillagt  

 folkepension, bevarer retten til at modtage folkepensionens grundbeløb  

 fastsat på grundlag af bopælstiden her i riget, jf. § 5.
Stk. 2. Tilsvarende ret har udlændinge omfattet af § 2, stk. 2,  

 nr. 1, der har opholdstilladelse efter udlændingelovens 1) § 9, stk. 2, nr. 2, 2) § 9, stk. 2, nr. 4, i umiddelbar forlængelse af en opholdstilladelse  

 efter § 9, stk. 2, nr. 2, 3) § 9, stk. 1, nr. 2-4, som følge af tilknytning til en person med  

 opholdstilladelse som nævnt i stk. 1 og stk. 2, nr. 1 og 2, 4) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse som  

 nævnt i stk. 1, 5) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 1  

 og 2, 6) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, samt 7) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4.
Retten til at bevare pensionen for personer nævnt i nr. 3-5 og nr. 7 er  

 betinget af, at de pågældende vender tilbage til hjemlandet eller det  

 tidligere opholdsland sammen med den person, til hvem de har den  

 familiemæssige tilknytning, som har dannet grundlag for  

 opholdstilladelsen.« § 3 I udlændingeloven, jf. lovbekendtgørelse nr. 462 af 26. juni 1987, som  

 ændret senest ved lov nr. 482 af 24. juni 1992, foretages følgende ændring:
 Efter § 17 indsættes:
»§ 17 a.
For en udlænding, der tilhører den gruppe af  

 personer, der er nævnt i § 47 a i lov om social bistand, og som med henblik  

 på at tage varigt ophold vender tilbage til hjemlandet eller det tidligere  

 opholdsland, bortfalder opholdstilladelsen først, når vedkommende har opholdt  

 sig uden for landet i mere end 6 på hinanden følgende måneder.
Har  

 udlændingen lovligt boet her i landet i mere end de sidste 6 år, bortfalder  

 opholdstilladelsen dog først, når udlændingen har opholdt sig uden for landet  

 i mere end 12 på hinanden følgende måneder.
For personer, der er nævnt i § 47  

 a, stk. 1, nr. 4-6 og 8, i lov om social bistand, finder reglerne i 1. og 2.  

 pkt. kun anvendelse, såfremt de vender tilbage til hjemlandet eller det  

 tidligere opholdsland sammen med den person, til hvem de har den tilknytning,  

 der har dannet grundlag for opholdstilladelsen.
Stk. 2. En udlænding kan kun een gang bevare sin opholdstilladelse  

 i henhold til stk. 1.« § 4 Stk. 1. Loven træder i kraft den 1. august 1993.
 Stk. 2. Indenrigsministeren fremsætter forslag for Folketinget til  

 revision af loven inden udgangen af folketingsåret 1997-98.
Oprindeligt fremsat forslag § 1 I lov om social bistand, jf. lovbekendtgørelse nr. 829 af 1. oktober 1992,  

 som ændret senest ved lov nr. 279 af 6. maj 1993, foretages følgende ændring:
 Efter § 47 indsættes:
»§ 47 a.
Til udlændinge, der har opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4 i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af en familiemæssig  

 tilknytning til en person med opholdstilladelse som nævnt i nr. 1-3, 5) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 2  

 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding samt 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, men som ønsker at tage varigt ophold i deres hjemland eller tidligere  

 opholdsland, kan der i stedet for flyttehjælp efter § 47, stk. 3, ydes hjælp  

 til repatriering, såfremt de pågældende ikke selv har midler hertil.
Til de  

 personer, der er nævnt i nr. 4-6 og 8, kan hjælp til repatriering dog kun  

 ydes, når de vender tilbage til hjemlandet eller det tidligere opholdsland  

 sammen med den person, til hvem de har den familiemæssige tilknytning, som  

 har dannet grundlag for opholdstilladelsen.
Stk. 2. Hjælpen efter stk. 1 omfatter 1) udgifter til billet til fly, tog m.v., 2) udgifter til transport (overfladetransport) af personlige ejendele op  

 til 1 m3 pr. voksen og op til 1/2 m3 pr. barn samt højst 5.000 kr pr. familie  

 til transport af udstyr, der er nødvendig for ansøgerens eller familiens  

 erhverv i hjemlandet eller det tidligere opholdsland, 3) hjælp til etablering i hjemlandet eller det tidligere opholdsland og  

 til rejseudgifter i øvrigt med indtil 5.118 kr. pr. person, dog højst 25.000  

 kr. pr. familie, 4) udgifter til sygeforsikring i 1 år i hjemlandet eller det tidligere  

 opholdsland, såfremt der ikke på anden måde er etableret en sådan forsikring.
 Stk. 3. Såfremt der er mulighed herfor kan en udlænding i stedet  

 for hjælp til etablering efter stk. 2, nr. 3, tilbydes arbejde ved et  

 bistandsprojekt i hjemlandet eller det tidligere opholdsland.
 Stk. 4. En udlænding, der har benyttet muligheden for at bevare  

 sin opholdstilladelse i henhold til udlændingelovens § 17 a, kan kun modtage  

 hjælp efter stk. 1 een gang.
Stk. 5. Beløbene i stk. 2, nr. 2 og 3, reguleres en gang årligt  

 med satsreguleringsprocenten, jf. lov om en satsreguleringsprocent.« § 2 I lov om social pension, jf. lovbekendtgørelse nr. 411 af 26. maj 1992,  

 som ændret senest ved lov nr. 275 af 6. maj 1993, foretages følgende ændring:
 Efter § 3 indsættes:
»§ 3 a.
Udlændinge omfattet af § 2, stk. 2, nr. 2, som tager  

 bopæl i hjemlandet eller det tidligere opholdsland efter at have fået tillagt  

 folkepension, bevarer retten til at modtage folkepensionens grundbeløb  

 fastsat på grundlag af bopælstiden her i riget, jf. § 5.
 Stk. 2. Tilsvarende ret har udlændinge omfattet af § 2, stk. 2,  

 nr. 1, der har opholdstilladelse efter udlændingelovens:
1) § 9, stk. 2, nr. 2, 2) § 9, stk. 2, nr. 4, i umiddelbar forlængelse af en opholdstilladelse  

 efter § 9, stk. 2, nr. 2, 3) § 9, stk. 1, nr. 2 - 4, som følge af tilknytning til en person med  

 opholdstilladelse som nævnt i stk. 1 og stk. 2, nr. 1 og 2, 4) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse som  

 nævnt i stk. 1.
 5) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 1  

 og 2.
6) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding samt 7) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4.
Retten til at bevare pensionen for personer nævnt i nr. 3-5 og nr. 7 er  

 betinget af, at de pågældende vender tilbage til hjemlandet eller det  

 tidligere opholdsland sammen med den person, til hvem de har den  

 familiemæssige tilknytning, som har dannet grundlag for  

 opholdstilladelsen.« § 3 I udlændingeloven, jf. lovbekendtgørelse nr. 462 af 26. juni 1987, som  

 ændret senest ved lov nr. 482 af 24. juni 1992, foretages følgende ændring:
 Efter § 17 indsættes:
»§ 17 a.
For en udlænding, der tilhører den gruppe af  

 personer, der er nævnt i § 47 a i lov som social bistand, og som med henblik  

 på at tage varigt ophold vender tilbage til hjemlandet eller det tidligere  

 opholdsland, bortfalder opholdstilladelsen først, når vedkommende har opholdt  

 sig uden for landet i mere end 6 på hinanden følgende måneder.
Har  

 udlændingen lovligt boet her i landet i mere end de sidste 6 år, bortfalder  

 opholdstilladelsen dog først, når udlændingen har opholdt sig uden for landet  

 i mere end 12 på hinanden følgende måneder.
For personer, der er nævnt i § 47  

 a, stk. 1, nr. 4-6 og 8, finder reglerne i 1. og 2. pkt. kun anvendelse,  

 såfremt de vender tilbage til hjemlandet eller det tidligere opholdsland  

 sammen med den person, til hvem de har den tilknytning, der har dannet  

 grundlag for opholdstilladelsen.
Stk. 2. En udlænding kan kun een gang bevare sin opholdstilladelse  

 i henhold til stk. 1.« § 4 Stk. 1. Loven træder i kraft den 1. august 1993.
 Stk. 2. Indenrigsministeren fremsætter forslag for Folketinget til  

 revision af loven inden udgangen af folketingsåret 1997-98.
Bemærkninger til lovforslaget Almindelige bemærkninger 1. Indledning Nærværende lovforslag tilsigter at skabe en permanent ordning med bistand  

 til flygtninge m.fl., der ønsker at tage varigt ophold i deres hjemland eller  

 tidligere opholdsland.
En sådan ordning er en naturlig del af den samlede danske  

 udlændingepolitik.
Danmark yder beskyttelse til personer, der har behov  

 herfor, og samtidig bør de personer, der ønsker at vende tilbage til deres  

 hjemland, ydes støtte i den henseende.
Danmark har hidtil haft en repatrieringsordning på midlertidigt grundlag,  

 idet Folketingets Finansudvalg den 19. juni 1990 tiltrådte et aktstykke,  

 hvorved der anmodedes om tilslutning til, at der på forslag til  

 tillægsbevillingslov for 1990 optoges et beløb til dækning af udgifterne ved  

 en midlertidig repatrieringsordning.
Denne midlertidige ordning er videreført  

 på senere finanslove.
 Lovforslaget har 3 elementer:
 1) En regulering gennem ændring af bistandsloven af den  

 repatrieringshjælp, der kan ydes.
 2) En ændring af lov om social pension, hvorved der sker en fastlæggelse  

 af, at optjent folkepension kan medtages ved tilbagevenden til hjemlandet  

 eller det tidligere opholdsland.
 3) En ændring af udlændingeloven, hvorved der fastlægges en tidsmæssigt  

 begrænset ret til at fortryde repatrieringen.
Baggrunden for ønsket om en repatrieringsordning er, at der i en række af  

 de lande, hvorfra Danmark har modtaget flygtninge, har fundet en politisk  

 udvikling sted, der gør det muligt for flygtningene at vende tilbage.
Det  

 gælder således for flere lande i Latinamerika, Mellemøsten og i Østeuropa.
 Nogle flygtninge nærer derfor et ønske om påny at bosætte sig i deres  

 hjemland, og et sådant ønske bør støttes både økonomisk, og ved at der ydes  

 den nødvendige rådgivning og vejledning i forbindelse med repatrieringen.
2. Den hidtidige ordning Efter den gældende midlertidige ordning kan der ydes støtte til  

 repatriering til den personkreds, som er nævnt i bistandslovens § 134 a, der  

 indeholder de særlige refusionsregler for flygtninge m.fl.
Hjælpen ydes efter en vurdering af de pågældendes egen betalingsevne.
Der  

 kan ydes indtil 2559,00 kr. pr. person - svarende til det nedsatte grundbeløb  

 efter bistandslovens § 37, stk. 2, 5. punktum - dog højst 10.000,00 kr. pr.  

 familie, til dækning af udgifter til etablering i hjemlandet.
Der kan  

 endvidere ydes hjælp til dækning af sygeforsikring i et år i hjemlandet.  

 Hjælpen er skattefri og supplerer eventuel hjælp til billetter og transport  

 af flyttegods, der ydes efter bistandslovens regler om flyttehjælp i § 47,  

 stk. 3. Det er Dansk Flygtningehjælp, der administrerer udbetalingen af  

 kontantbeløbet, medens kommunerne administrerer ydelserne efter  

 bistandsloven.
 Erfaringerne med den hidtidige ordning er, at omkring 100 personer  

 hvert år har modtaget hjælp til repatriering.
 Siden den midlertidige ordnings ikrafttræden medio 1990 fordeler antallet  

 af repatrierede sig således:
3. Den foreslåede ordning Det er målet med lovforslaget at skabe en afbalanceret  

 repatrieringsordning, således at der bliver tale om en effektiv støtteordning  

 for personer, der ønsker at vende tilbage til deres hjemland.
På den anden  

 side må ordningen ikke skabe mulighed for misbrug.
For at nå dette mål er det nødvendigt at gennemføre visse klart definerede  

 forbedringer af ordningen i forhold til den hidtil gældende.
Der foreslås  

 således en forøgelse af kontantbeløbet til etablering.
 Ud over selve repatrieringshjælpen foreslås der indført en begrænset ret  

 til at medtage tillagt folkepension i forbindelse med repatriering.
 Endvidere foreslås det, at der gives repatrierende udlændinge mulighed for  

 inden for helt bestemte tidsmæssige grænser at bevare opholdstilladelsen her  

 i landet.
 For at hindre misbrug af støtteordningen, foreslås det, at en udlænding  

 kun een gang har mulighed for at bevare opholdstilladelsen efter de  

 foreslåede regler om fortrydelsesret.
4. Personkredsen Efter lovforslaget skal ordningen for det første omfatte personer, der er  

 givet opholdstilladelse efter udlændingelovens §§ 7, 8 og 9, stk. 2, nr. 2,  

 d.v.s. flygtninge og personer med humanitær opholdstilladelse.
 Ægtefæller, børn og forældre til de nævnte personer vil også være omfattet  

 af ordningen, når de er blevet familiesammenført enten i medfør af  

 udlændingelovens § 9, stk. 1, nr. 2-4, eller § 9, stk. 2, nr. 4.
Endvidere vil personer, som oprindelig har ansøgt om asyl, men som er  

 blevet meddelt opholdstilladelse efter udlændingelovens § 9, stk. 2, nr. 4,  

 være omfattet af ordningen.
Denne gruppe består navnlig af mindreårige  

 uledsagede asylansøgere.
Endelig vil personer, der i medfør af § 9, stk. 2, nr. 4, har fået  

 opholdstilladelse som følge af tilknytning til en mindreårig asylsøgende  

 udlænding, der er givet opholdstilladelse i Danmark, være omfattet af  

 ordningen.
Denne gruppe omfatter navnlig forældre eller søskende til  

 mindreårige asylansøgere, der oprindelig er indrejst her til landet uden  

 ledsagelse.
 For så vidt angår de personer, der har fået opholdstilladelse på grundlag  

 af familiemæssig tilknytning til en herboende person foreslås det, at de kun  

 skal kunne omfattes af ordningen, såfremt de repatrierer sammen med  

 »hovedpersonen«.
Personer, der er meddelt opholdstilladelse i medfør af Lov nr. 933 af 28.  

 november 1992 om midlertidig opholdstilladelse til visse personer fra det  

 tidligere Jugoslavien m.v., er ikke omfattet af den foreslåede ordning.
Det  

 fremgår således af bemærkningerne til Lov nr. 933 af 28. november 1992, at  

 hele ordningen med midlertidig opholdstilladelse tager sigte på, at de  

 pågældende personer skal vende tilbage, når forholdene gør det muligt og  

 forsvarligt.
 Personer, der er danske statsborgere, vil heller ikke kunne modtage  

 repatrieringsstøtte efter forslaget, men vil være henvist til at søge hjælp  

 til flytning efter bistandslovens § 47, stk. 3. Tilsvarende gælder  

 pensionslovens almindelige regler om ret til at medtage pension ved flytning  

 til udlandet.
5. Hvilket land kan den repatrierende vende tilbage til Ved afgrænsningen af, hvortil de omfattede personer kan vende tilbage med  

 repatrieringsstøtte, er anvendt betegnelsen »hjemland eller tidligere  

 opholdsland«.
Herved afspejles det, at en tilbagevenden ikke i alle  

 tilfælde behøver at være til det land, hvor den repatrierende er født, eller  

 hvortil vedkommende har statsborgerskabsmæssig tilknytning.
 Har en person i mange år forud for indrejsen til Danmark haft bopæl i et  

 andet land, vil vedkommende kunne modtage repatrieringshjælp med henblik på  

 tilbagevenden til dette land.
 Statsløse, der ikke har noget hjemland at vende tilbage til, vil ligeledes  

 være omfattet af ordningen ved en tilbagevenden til det land, hvor  

 vedkommende tidligere har boet.
6. Repatrieringshjælpen Det foreslås, at hjælpen skal omfatte betaling af billet til fly, tog  

 m.v. til et sted i hjemlandet eller det tidligere opholdsland.
I dag ydes  

 hjælp hertil efter bistandslovens § 47, stk. 3.
Det foreslås endvidere, at der ydes hjælp til betaling af  

 overfladetransport af personlige ejendele samt til udstyr, der er nødvendigt  

 for ansøgerens eller familiens erhverv i hjemlandet eller det tidligere  

 opholdsland.
Hjælp hertil ydes også i dag efter bistandslovens § 47, stk. 3.
 Herudover foreslås det, at der ydes et kontantbeløb til etablering i  

 hjemlandet eller det tidligere opholdsland og til rejseudgifter i øvrigt.
Et sådant beløb ydes i dag og udgør 2.559,00 kr. pr. person, dog maksimalt  

 10.000,00 kr. pr. familie.
Beløbet på 2.559,00 kr. svarer til den  

 grundydelse, modtagere af kontanthjælp får pr. måned efter bistandslovens §  

 37, når de har fået hjælp i mere end 9 måneder.
 Det foreslås, at kontantbeløbet fordobles til 5.118,00 kr. pr. person, dog  

 maksimalt 25.000,00 kr. pr. familie.
Baggrunden for forøgelsen af kontantbeløbet er ønsket om at give de  

 personer, der ønsker at repatriere, mulighed for at skabe et reelt grundlag  

 for tilværelsen i hjemlandet eller det tidligere opholdsland.
Det er  

 Indenrigsministeriets opfattelse, at mulighederne for, at  

 repatrieringsordningen vil blive brugt, og at repatrieringen i det enkelte  

 tilfælde lykkes, herved vil øges markant.
 Ved forhøjelsen af kontantbeløbet tilgodeses familier med børn i forhold  

 til den hidtidige ordning, idet det maksimale beløb pr. familie er øget  

 forholdsmæssigt mere end beløbet pr. person.
 Det er af stor betydning, at den danske bistand både med hensyn til  

 repatrieringshjælp og med hensyn til udviklingsbistand m.v. ses i sammenhæng,  

 og at indsatserne, hvor det er muligt, indgår i et samspil.
I en række lande har Danmark eller danske private hjælpeorganisationer  

 udviklingsprojekter i gang, og i nogle tilfælde vil der - under iagttagelse  

 af de normale krav og procedurer for forberedelse og gennemførelse af sådanne  

 projekter - være mulighed for at ansætte velkvalificerede personer, der  

 repatrierer i tilknytning til disse projekter.
En sådan sammenkobling af de  

 forskellige bistandsformer må anses for værdifuld, og det indgår derfor i  

 forslaget, at der i stedet for etableringshjælp til en person kan tilbydes  

 vedkommende arbejde ved et bistandsprojekt i hjemlandet eller det tidligere  

 opholdsland.
Der vil naturligvis skulle foretages en sædvanlig  

 kvalifikationsmæssig bedømmelse af den pågældende persons mulighed for at  

 bestride det arbejde, der vil være mulighed for at tilbyde.
 Indtjeningen ved dette arbejde skal træde i stedet for den direkte  

 økonomiske etableringshjælp og udgøre det økonomiske grundlag for de  

 repatrierendes tilværelse i hjemlandet i den første periode.
 Det vil være frivilligt for den repatrierende, om vedkommende vil tage  

 imod tilbuddet om arbejde, men der vil ikke være mulighed for både at modtage  

 etableringshjælp og udnytte tilbuddet om arbejde.
 Repatrieringsordningen vil i de tilfælde, hvor muligheden for at erstatte  

 repatrieringshjælpen med arbejde ved et bistandsprojekt udnyttes, ikke alene  

 komme den enkelte repatrierende til gode, men også være til gavn for en  

 større del af befolkningen i det land, den repatrierende vender tilbage til.
 Det er naturligvis en forudsætning for, at tilbuddet om arbejde kan indgå  

 som led i en frivillig repatriering, at der i det pågældende land findes  

 egnede bistandsprojekter.
 Der vil kunne tilbydes arbejde ved såvel danske som andre  

 bistandsprojekter, herunder projekter ledet af internationale organisationer  

 som f.eks FN's Flygtningehøjkommissær (UNHCR) eller International  

 Organization for Migration (IOM). Der vil eventuelt kunne være tale om  

 arbejde som led i disse organisationers repatrieringsprogrammer i forskellige  

 lande.
 Udnyttelsen af muligheden for at erstatte etableringsbeløbet med anvisning  

 af arbejde vil forudsætte et nært samarbejde med Udenrigsministeriet, der er  

 ansvarlig for den danske bistand til udviklingslandene og således har  

 overblik over mulighederne for at tilbyde arbejde.
 Vejledning om dette alternativ til udbetaling af etableringshjælp bør  

 indgå som en del af Dansk Flygtningehjælps rådgivning i forbindelse med  

 repatriering.
 Erfaringerne med udnyttelsen af dette led i repatrieringsordningen vil  

 eventuelt senere kunne danne grundlag for overvejelser om mulighederne for  

 iværksættelse af mere omfattende projekter, hvor støtte til repatriering for  

 et støre antal personer kombineres med udviklingsprojekter i de pågældendes  

 hjemland, i regie af internationale organisationer, Danida eller private  

 danske hjælpeorganisationer.
Der har i forbindelse med den midlertidige repatrieringsordning under  

 Socialministeriet været nedsat en kontaktgruppe med repræsentanter for  

 Udenrigsministeriet, Justitsministeriet og Dansk Flygtningehjælp.  

 Kontaktgruppen har skullet rådgive om hjælpens konkrete udmåling, blandt  

 andet på baggrund af leveforholdene i de lande, flygtningene vender tilbage  

 til og om lokalt etablerede programmer og støtteordninger for hjemvendende  

 flygtninge med henblik på en eventuel graduering af kontantbeløbet.
Gruppen  

 har imidlertid ikke hidtil skønnet, at der har været behov for at graduere  

 ydelserne.
Under hensyn til at den bestående adgang til graduering af beløbene ikke  

 har været udnyttet, findes der ikke at være behov for at kunne graduere  

 ydelserne.
Det foreslås derfor, at kontaktgruppen ikke videreføres.
 Det foreslås, at det ydede beløb til hjælp til transport af erhversudstyr  

 og kontantbeløbet pr. familie til etablering reguleres med  

 satsreguleringsprocenten.
Endelig foreslås det, at der kan ydes dækning for udgifter til  

 sygeforsikring for 1 år i hjemlandet eller det tidligere opholdsland,  

 såfremt der ikke på anden måde er etableret en sådan forsikring.
Der ydes  

 allerede i dag hjælp til sådan forsikring.
Den hjælp, der skal ydes efter bistandsloven med henblik på repatriering,  

 foreslås som hidtil gjort behovsbestemt og skattefri.
Der vil  

 således kun kunne ydes hjælp til personer, der ikke selv har tilstrækkelige  

 økonomiske midler.
Opretholdelse af skattefriheden foreslås gennemført ved  

 indføjelse af en bestemmelse herom i ligningsloven.
Dette vil ske i  

 forbindelse med det af skatteministeriet den 19. maj 1993 fremsatte forslag  

 (L 283) til lov om ændring af personskatteloven og andre skattelove  

 (Skatteomlægning).
7. Retten til at medtage pension Der er allerede i dag i en række tilfælde mulighed for at medtage en i  

 Danmark optjent pension til udlandet.
Danmark har således med en række lande  

 indgået bilaterale aftaler herom.
Det foreliggende forslag, hvorefter  

 flygtninge m.fl. ved repatriering kan medtage pension, gør ingen  

 indskrænkninger i muligheden for at medtage pension efter disse regler.
En ordning, hvor folkepensionen medtages, vil skabe et incitament, også  

 for ældre flygtninge m.v., til at repatriere.
Dansk Flygtningehjælp har  

 således erfaret, at nogle folkepensionister, der overvejer at repatriere,  

 angiver manglende mulighed for at medtage pension som bremsende for  

 overvejelser om tilbagevenden.
 Under hensyn til, at der er tale om personer, der har nået  

 folkepensionsalderen, og derfor kan have særlige vanskeligheder ved at klare  

 sig i hjemlandet, finder Indenrigsministeriet det rigtigst, at der gives de  

 repatrierende adgang til at medtage en tillagt folkepension til hjemlandet  

 eller det tidligere opholdsland.
Denne ret bør dog være begrænset til folkepensionens grundbeløb beregnet  

 efter det antal år, de pågældende efter pensionslovens regler har optjent  

 pensionsret under ophold i Danmark.
Pensionstillæg samt personligt tillæg bør  

 således ikke kunne medtages.
Retten til at medtage pension bør kun bestå, så  

 længe den pågældende har bopæl i hjemlandet eller det tidligere opholdsland.
 Folkepensionens grundbeløb udgør pr. 1. juli 1993 på årsbasis 47.784 kr.  

 Dette beløb optjenes efter 40 års opholdstid.
 De beløb, der vil kunne medtages til hjemlandet eller det tidligere  

 opholdsland, udgør - afhængig af den repatrierendes opholdstid her i landet -  

 følgende beløb:
8. Fortrydelsesret Nogle af de personer, der vender tilbage til deres hjemland, fortryder  

 repatrieringen.
Grundene hertil kan være, at de økonomiske, sociale og  

 kulturelle forhold i hjemlandet har ændret sig, ligesom de pågældende vil  

 være præget af forholdene i asyllandet.
 De nævnte risikomomenter bevirker formentlig, at nogle ikke vil turde at  

 repatriere, såfremt der ikke findes en fortrydelsesret.
På denne baggrund foreslås det, at der indføres en tidsbegrænset ret  

 til at bevare opholdstilladelsen i Danmark uden tab af status.
Denne  

 mulighed for at bevare opholdstilladelsen kan kun benyttes een gang.
Efter lovforslaget gives hjemvendte udlændinge mulighed for inden for  

 visse bestemte tidsmæssige grænser at bevare deres opholdstilladelse i  

 Danmark.
For personer, der lovligt har boet her i landet mere end de sidste 6  

 år, bevares opholdstilladelsen efter forslaget, indtil de har opholdt sig  

 uden for landet i mere end 12 på hinanden følgende måneder.
Personer, der  

 lovligt har boet her i landet i mindre end 6 år, bevarer opholdstilladelsen,  

 indtil de har opholdt sig uden for landet i mere end 6 på hinanden følgende  

 måneder.
 De foreslåede regler om fortrydelsesret gælder alle persongrupper, der er  

 omfattet af repatrieringsordningen, uanset om de, fordi de selv er i  

 besiddelse af tilstrækkelige midler, er afskåret fra at modtage  

 repatrieringshjælp.
 9. Rådgivning og vejledning om mulighed for repatriering m.v.
Hvis repatrieringen skal lykkes er det nødvendigt, at den forberedes meget  

 grundigt.
Denne forberedelse må omfatte oplysninger om økonomiske, sociale og  

 politiske forhold i oprindelseslandet og om lokale hjælpeprogrammer for  

 hjemvendte flygtninge.
Flygtningen, der typisk har været i eksil i mange år,  

 skal endvidere forberedes på de vanskeligheder, der erfaringsmæssigt er ved  

 at falde til i hjemlandet både som følge af udviklingen i hjemlandet siden  

 flugten og flygtningens egen udvikling i Danmark.
Herudover skal der rådgives  

 om støttemuligheder efter loven, konsekvenser med hensyn til flygtningens  

 opholdstilladelse i Danmark, muligheden for at få billetter gennem den  

 internationale organisation IOM m.v.
 Den enkelte kommune vil typisk ikke have de oplysninger og internationale  

 kontakter, der er nødvendige for en sådan rådgivning og vejledning, og derfor  

 forudsættes det, at denne rådgivning og vejledning, der også er en del af den  

 gældende ordning, bibeholdes, og at den fortsat skal varetages af Dansk  

 Flygtningehjælp.
Informationsindsatsen omkring den foreslåede repatrieringsordning må  

 tillægges stor betydning.
Det gælder den rådgivning og vejledning, som vil  

 skulle gives af Dansk Flygtningehjælp.
Men derudover kan der være behov for  

 en mere bred og generel information, der kan medvirke til at udbrede  

 kendskabet til repatrieringsordningen.
Det vil således være værdifuldt, at navnlig kommunerne, der bl.a. gennem  

 administrationen af ydelser efter bistandsloven i mange tilfælde har løbende  

 kontakt med flygtninge m.fl., vil kunne gøre opmærksom på ordningens  

 eksistens og de muligheder, den indebærer.
Kommunerne bør således ved  

 behandlingen af sager vedrørende flygtninge m.fl. være opmærksomme herpå.
Det  

 samme gælder andre myndigheder, der er i kontakt med flygtninge.
 Med henblik på at kunne øge informationen vil Indenrigsministeriet tage  

 initiativ til at udarbejde en folder, der vejleder om elementerne i  

 repatrieringsordningen.
10. Administration af ordningen Den praktiske administration af ordningen vedrørende hjælp i henhold til  

 bistandsloven foreslås henlagt til kommunerne, undtagen i de tilfælde hvor  

 flygtningen endnu modtager integrationsbistand fra Dansk Flygtningehjælp.
Det  

 er herved forudsat, at kommunerne med hensyn til den individuelle rådgivning  

 og vejledning i forbindelse med repatrieringsovervejelser henviser den  

 enkelte person til Dansk Flygtningehjælp.
 Dansk Flygtningehjælp administrerer den særlige rabatordning på  

 flybilletter til flygtninge gennem IOM.
 11. Støtte til repatrieringsprogrammer gennem UNHCR m.fl.
Den individuelle støtte til repatriering vil for nogle landes vedkommende  

 kunne ses i sammenhæng med mulighederne for en dansk bistand til lande,  

 hvortil repatrieringen finder sted.
Danida har således gennem flere år  

 støttet forskellige repatrieringsprogrammer tilrettelagt af UNHCR, IOM og  

 andre hjælpeorganisationer.
Over de multilaterale bistandsmidler ydes der hvert år 30-40 mill. kr til  

 internationale programmer for flygtninge, som ønsker frivilligt at vende  

 tilbage fra asyl, oftest i et udviklingsland, til deres hjemland.
Bidragene  

 er især gået til UNHCR's repatrieringsprogrammer for sydafrikanske,  

 mozambiquiske, mellemamerikanske, vietnamesiske, afghanske og cambodianske  

 flygtninge.
Gennem disse programmer gives der støtte til hjemrejse samt til  

 bistand i forbindelse med hjemkomsten, ofte kombineret på forskellig vis med  

 støtte til den tilbagevendende selv, til de tilbagevendende flygtningegrupper  

 generelt eller til de modtagende lokalsamfund.
 Endvidere ydes der hvert år dansk støtte på over 100 mill. kr. gennem  

 UNHCR, Røde Kors og andre organisationer til bredere aktiviteter, der i vid  

 udstrækning også omfatter repatriering.
Lovforslagets økonomiske og administrative konsekvenser De økonomiske konsekvenser af forslaget afhænger af, hvor mange der vil  

 benytte ordningen.
Finansudvalget tiltrådte den 19. juni 1990 Akt 284,  

 hvorved udvalget gav tilslutning til en midlertidig repatrieringsordning.  

 Ordningen blev videreført på finanslovene for 1991 og 1992.
 Den hidtidige ordning er benyttet af omkring 100 personer hvert år, og  

 udgifterne udgjorde i 1990 0,2 mio. kr., i 1991 0,7 mio. kr. og i 1992 0,7  

 mio. kr.
Antages det, at 100 personer årligt - heraf 13 familier af 4 personer (2  

 børn og 2 voksne) - også i fremtiden repatrierer, vil merudgifterne i forhold  

 til den midlertidige ordning være 0,3 mio. kr. årligt.
I 1993, hvor ordningen  

 kun får delvis virkning, vil merudgifterne være godt 0,1 mio. kr.
 Hvis lovændringen medfører en stigning i antallet af personer, der  

 repatrierer, vil der være betydelige besparelser.
Socialministeriet har oplyst, at de årlige bistandsudgifter m.v. til  

 flygtninge udgør ca. 250.000 kr. til familier med 2 børn og ca. 70.000 kr.  

 til enlige.
Det kan antages, at ca. 60 pct. af flygtningene modtager  

 bistandshjælp.
 Hvis antallet af udlændinge, der repatrierer, stiger til 200, og det som  

 en beregningsmæssig forudsætning antages, at de, der repatrierer, har været i  

 Danmark i gennemsnitlig 5 år, og at de alternativt ville have modtaget  

 bistandshjælp m.v. i yderligere 5 år, kan de sparede offentlige udgifter på  

 årsbasis opgøres således: Samlet besparelse: 14 mio. kr., heraf staten 6 mio.  

 kr. og kommunerne 8 mio. kr.
Udgiften til Dansk Flygtningehjælps rådgivnings og vejledningsarbejde i  

 forbindelse med repatrieringsordningen afhænger af hvor mange, der henvender  

 sig.
Med det nuværende aktivitetsniveau bruger Dansk Flygtningehjælp ca. 1  

 1/2 årsværk, hvilket sammen med driftsudgifter ved arbejdet i øvrigt  

 skønsmæssigt udgør ca. 500.000 kr. årligt.
Det skal bemærkes, at antallet af ansøgninger, forespørgsler m.v. på  

 årsbasis er langt højere end de ca. 100 flygtninge, der har fået  

 repatrieringshjælp.
Udover den direkte klientrådgivning herunder  

 tolkebistand, er der i flygtningehjælpen et ressourceforbrug til rådgivning  

 og vejledning til kommuner, samt til samarbejdet med Direktoratet for  

 Udlændinge omkring de fornødne papirer i forbindelse med repatrieringen.
 Flygtningehjælpens ressourceforbrug til denne rådgivning og vejledning  

 m.v. afholdes af staten på finansloven under konto 13 14 01 Dansk  

 Flygtningehjælp.
Bemærkninger til lovforslagets enkelte bestemmelser Til § 1 Efter de gældende regler i bistandslovens § 47 kan der ydes flyttehjælp  

 til personer, der ikke selv har midler hertil, hvis flytningen medfører en  

 forbedring af den pågældendes eller familiens boligmæssige eller  

 erhvervsmæssige forhold.
 Der kan herunder ydes hjælp til flytning til udlandet under forudsætning  

 af, at pågældende er statsborger i eller har særlig tilknytning til  

 vedkommende land, eller at der er sikret pågældende varige arbejdsmuligheder  

 i landet.
 Denne hjælp efter bistandsloven har for så vidt angår de persongrupper,  

 der er nævnt i bistandslovens § 134 a, været suppleret af en hjælp til  

 etablering m.v., som er ydet af Dansk Flygtningehjælp i henhold til Akt 284,  

 19. juni 1990 og bevilling på efterfølgende finanslove.
Med forslaget samles disse ydelser i den foreslåede nye bestemmelse i  

 bistandslovens § 47 a, og hjælpen skal herefter ydes af opholdskommunen.  

 Repatrieringshjælpen vil kun kunne ydes, hvor ansøgeren ikke har egne midler  

 til dækning af udgifterne ved repatrieringen.
Hjælpen vil være skattefri.
Der  

 henvises herved til de almindelige bemærkninger pkt. 7 om fremlæggelse af  

 forslag (L 283) til lov om ændring af personskatteloven og andre skattelove  

 med henblik på at sikre skattefrihed for repatrieringshjælpen.
Der vil kunne blive tale om kommunale merudgifter i et vist omfang.
Det  

 bemærkes imidlertid, at der med lovforslaget om ændret udligning af kommunale  

 udgifter vedrørende udlændinge sikres en mærkbart bedre dækning for  

 kommunernes udgifter forbundet med indvandrere og flygtninge.
I bestemmelsens stk. 1 fastlægges, hvilke personer, der er omfattet  

 af forslaget til ændring af bistandsloven.
Der er tale om de grupper af  

 udlændinge, der er nævnt i bistandslovens § 134 a.
 Det drejer sig om personer med opholdstilladelse efter udlændingelovens §§  

 7 og 8 d.v.s. flygtninge (nr. 1) og personer med humanitær opholdstilladelse  

 i medfør af udlændingelovens § 9, stk. 2, nr. 2 (nr. 2). Derudover omfattes  

 personer med humanitær opholdstilladelse, som i overensstemmelse med  

 sædvanlig praksis efter en periode er meddelt opholdstilladelse i medfør af  

 udlændingelovens § 9, stk. 2, nr. 4 (nr. 3).
 Ægtefæller, mindreårige børn og forældre til de personer, der er nævnt  

 ovenfor, er omfattet af ordningen, når de er meddelt opholdstilladelse i  

 medfør af retskravsbestemmelserne om familiesammenføring i udlændingelovens §  

 9, stk. 1, nr. 2-4 (nr. 4). Det samme gælder personer med opholdstilladelse  

 efter udlændingelovens § 9, stk. 2, nr. 4, når tilladelsen er givet til en  

 person over 18 år, hvis far eller mor har fået opholdstilladelse efter  

 udlændingelovens §§ 7 eller 8 (nr. 5), eller når tilladelsen er meddelt en  

 ægtefælle til eller et barn af en person med humanitær opholdstilladelse  

 eller opholdstilladelse i medfør af § 9, stk. 2, nr. 4, meddelt i umiddelbar  

 forlængelse af en humanitær opholdstilladelse (nr. 6). De sidstnævnte grupper  

 vedrører situationer, hvor der ikke er retskrav på familiesammenføring.
 Endvidere er personer, der oprindelig har ansøgt om asyl, men som er  

 meddelt opholdstilladelse efter udlændingelovens § 9, stk. 2, nr. 4, omfattet  

 (nr. 7). Denne bestemmelse har navnlig betydning i forhold til mindreårige  

 uledsagede børn, der efter praksis i mange tilfælde meddeles  

 opholdstilladelse i medfør af udlændingelovens § 9, stk. 2, nr. 4. Der  

 henvises i den forbindelse til beretning afgivet af Folketingets Retsudvalg  

 den 16. marts 1993 over Forslag til lov om ændring af udlændingeloven og lov  

 om social bistand (L 155), hvor retningslinierne for praksis i disse sager er  

 nærmere beskrevet.
 Endelig er personer med opholdstilladelse efter § 9, stk. 2, nr. 4,  

 omfattet, når tilladelsen er givet som følge af tilknytning til en mindreårig  

 asylsøgende udlænding, som har fået opholdstilladelse efter udlændingelovens  

 § 7 eller efter udlændingelovens § 9, stk. 2, nr. 4 (nr. 8).
 For så vidt angår de personer, der er meddelt opholdstilladelse på  

 grundlag af familiemæssig tilknytning til en herboende person, gælder det  

 dog, at de kun er omfattet af ordningen, såfremt de repatrierer sammen med  

 den person, til hvem de har den tilknytning, der har begrundet deres  

 opholdstilladelse.
Det bemærkes, at børn under 18 år normalt ikke meddeles en selvstændig  

 opholdstilladelse, såfremt de er indrejst og har ophold her i landet sammen  

 med begge eller en af deres forældre.
Disse børn vil være omfattet af den  

 foreslåede ordning, såfremt forældrene er det.
 Stk. 2 indeholder bestemmelserne om de former for hjælp, der kan  

 ydes efter bistandsloven.
 Der ydes hjælp til billet til fly, tog m.v. (nr. 1). Der kan betales for  

 rejsen til det sted i hjemlandet eller det tidligere opholdsland, hvor  

 bosættelsen skal ske.
 Det forudsættes, at rejsen så vidt muligt arrangeres med bistand af IOM,  

 der får betydelige rabatter hos flyselskaber.
 Der kan ligesom efter den hidtidige ordning ydes hjælp til transport af  

 personlige ejendele og erhvervsudstyr (nr. 2).
Der kan ydes hjælp til transport til bosættelsesstedet med skib, tog,  

 lastvogn m.v. (overfladetransport) af personlige ejendele op til 1 m3 pr.  

 voksen og op til 1/2 m3 pr. barn under 18 år.
Stort set al transport foregår  

 i dag som container-transport, hvor der regnes i m3.
Der vil være mulighed for at medtage forskelligt udstyr, der er nødvendigt  

 for den pågældendes eller familiens erhverv i hjemlandet eller det tidligere  

 opholdsland.
Dette vil kunne forbedre familiens muligheder for at skabe sig  

 et indkomstgrundlag ved en tilbagevenden.
Støtten til transport af udstyr er  

 fastsat til maksimalt at andrage 5.000 kr. pr. familie.
 Der kan ydes hjælp til etablering i hjemlandet eller det tidligere  

 opholdsland med kr. 5.118 pr. person, dog max. kr. 25.000 pr. familie (nr.  

 3). Ved familie forstås ægtepar og eventuelle børn under 18 år.
 Ligesom efter den hidtidige ordning omfatter repatrieringshjælpen dækning  

 af udgifter til sygeforsikring i 1 år i hjemlandet eller det tidligere  

 opholdsland, hvor det er muligt at tegne sådan forsikring, og såfremt der  

 ikke på anden måde er tegnet forsikring (nr. 4).
Forsikringen forudsættes så vidt muligt tegnet via en international  

 organisation.
IOM har således en forsikringsordning for flygtninge, der  

 vender tilbage til Chile.
IOM tilbyder en sådan forsikring i forbindelse med,  

 at organisationen påtager sig at arrangere rejsen.
Dansk Flygtningehjælp vil  

 kunne vejlede kommunerne om mulighederne for at tegne sygeforsikring.
Den foreslåede repatrieringshjælp til de persongrupper, der er nævnt i den  

 foreslåede § 47 a, træder i stedet for ydelse af flyttehjælp efter  

 bistandslovens § 47, stk. 3, til flytning til hjemlandet eller det tidligere  

 opholdsland.
Disse personer vil således alene kunne ydes repatrieringshjælp  

 efter den foreslåede ordning.
Efter bestemmelsens stk. 3 kan den repatrierende i stedet for  

 kontanthjælp til etablering efter stk. 2, nr. 3, tilbydes arbejde ved et  

 bistandsprojekt i hjemlandet eller det tidligere opholdsland.
Dette  

 forudsætter den repatrierendes samtykke, samt at der i det pågældende land  

 findes egnede bistandsprojekter.
Der henvises iøvrigt til de almindelige  

 bemærkninger, pkt. 7.
Dansk Flygtningehjælp yder som hidtil rådgivning og vejledning til  

 personer, der ønsker at repatriere.
Der henvises herom til pkt. 9 ovenfor.
Det vil indgå som en del af rådgivningsindsatsen, at Dansk Flygtningehjælp  

 vejleder om mulighederne for at tilbyde arbejde, jf. det i stk. 3 indeholdte  

 forslag.
En forudsætning herfor er, at der er en tæt kontakt mellem Dansk  

 Flygtningehjælp og Udenrigsministeriet vedrørende mulighederne for at tilbyde  

 arbejde.
 Da forslaget i § 3 indeholder en bestemmelse, der indebærer mulighed for  

 at fortryde en beslutning om repatriering, er det for at hindre misbrug af  

 støtteordningen i stk. 4 fastslået, at en udlænding, der benytter  

 muligheden for at bevare sin opholdstilladelse (fortrydelsesretten), kun kan  

 modtage repatrieringshjælp een gang.
 Hermed vil der være mulighed for i særlige tilfælde, eksempelvis hvor en  

 person er vendt tilbage til Danmark efter nogle år og påny har opnået  

 opholdstilladelse, at yde repatrieringshjælp, såfremt vedkommende uanset sin  

 tilbagevenden til Danmark efter nogen tid måtte ønske igen at repatriere til  

 hjemlandet eller det tidligere opholdsland.
Til § 2 Bestemmelsen giver repatrierende adgang til at medtage en tillagt  

 folkepension til hjemlandet eller det tidligere opholdsland.
Denne ret gives  

 til de samme persongrupper, som skal kunne modtage repatrieringshjælp efter  

 bistandsloven.
For så vidt angår de familiesammenførte gælder retten til at  

 medtage pension kun, såfremt de repatrierer sammen med den person, til hvem  

 de har den tilknytning, der har begrundet deres opholdstilladelse.
Stk. 1 vedrører flygtninges ret til at medtage pension, medens  

stk. 2 giver den samme ret til de personer, der i øvrigt foreslås  

 omfattet af repatrieringsordningen.
Der henvises herved til bemærkningerne  

 til § 1. For personer, der ikke er flygtninge, er det en forudsætning, at de  

 opfylder bopælskravene i § 2, stk. 2, nr. 1, i lov om social pension,  

 hvorefter retten til pension er betinget af, at vedkommende person har haft  

 fast bopæl her i riget i mindst 10 år mellem det fyldte 15. og det fyldte 67.  

 år, heraf mindst 5 år umiddelbart inden det tidspunkt, hvorfra pensionen  

 ydes.
Indgives ansøgning om pension efter det fyldte 67. år, skal  

 bopælskravene være opfyldt ved det fyldte 67. år.
Retten til at medtage pension gælder alene folkepension, der er tillagt,  

 inden den pågældende vender tilbage til hjemlandet eller det tidligere  

 opholdsland.
Førtidspension er ikke omfattet.
Af den tillagte pension kan endvidere kun medtages den del af  

 grundbeløbet, der efter pensionslovens regler er optjent på grundlag af  

 bopælstid her i landet.
Bopælstid i oprindelseslandet eller i andre lande  

 indgår ikke ved fastsættelsen af den pension, der kan medtages.
 Reglen i pensionslovens § 9, hvorefter bopæl i oprindelseslandet  

 sidestilles med bopæl i Danmark for personer med opholdstilladelse efter  

 udlændingelovens §§ 7 og 8, så længe de pågældende har bopæl her i landet,  

 finder således ikke anvendelse ved beregningen af den pension, der kan  

 medtages til hjemlandet. § 9 finder heller ikke anvendelse, når bopæl i  

 oprindelseslandet kan sidestilles med bopæl her i riget i forhold til lovens  

 § 4, hvorefter retten til pension er betinget af mindst 3 års fast bopæl her  

 i riget mellem det fyldte 15. år og det fyldte 67. år.
 Dette indebærer, at der for personer med opholdstilladelse efter  

 udlændingelovens §§ 7 og 8 ofte skal foretages en ny beregning af  

 grundbeløbet, således at alene bopælstiden i Danmark lægges til grund.
Ved opgørelse af bopælstid finder pensionslovens § 8 tilsvarende  

 anvendelse.
Efter denne bestemmelse sidestilles forhyring med dansk skib,  

 ophold i udlandet som udsendt repræsentant for en dansk offentlig myndighed  

 eller som beskæftiget i offentlig dansk interesse i øvrigt, ophold i udlandet  

 som ansat i et dansk firmas filial eller datterselskab eller med henblik på  

 uddannelse med bopæl her i riget.
 Beregning af grundbeløb for pensionister i alderen 67-69 år sker på  

 grundlag af pensionistens indtægter ved personligt arbejde, jf.  

 pensionslovens § 27. Det må dog anses at være meget få, der vil skulle have  

 deres grundbeløb indtægtsreguleret, da der næppe er mange 67-69 årige, der  

 vil kunne opnå en arbejdsindtægt i deres hjemland eller tidligere  

 opholdsland, der overstiger fradragsbeløbet for beregning af grundbeløbet.
 Forslaget medfører ikke adgang til at medtage pensionstillæg eller  

 eventuelt personligt tillæg til pensionen.
 Retten til at oppebære pension ophører, hvis den repatrierede tager ophold  

 i et andet land end det, hvortil repatrieringen er sket.
 Såfremt den repatrierede fortryder repatrieringen og vender tilbage til  

 Danmark, er vedkommende berettiget til pension efter de regler, der gælder  

 for personer med bopæl her i landet.
Til § 3 Efter udlændingelovens § 17, stk. 1, bortfalder en opholdstilladelse, når  

 en udlænding opgiver sin bopæl i Danmark.
Tilladelsen bortfalder endvidere,  

 når udlændingen har opholdt sig uden for landet i mere end 6 på hinanden  

 følgende måneder.
Har udlændingen med henblik på varigt ophold boet mere end  

 2 år her i landet, bortfalder opholdstilladelsen dog først, når udlændingen  

 har opholdt sig uden for landet i mere end 12 på hinanden følgende måneder.
I  

 de nævnte tidsrum medregnes ikke fravær på grund af værnepligt eller  

 tjeneste, der træder i stedet herfor.
 Efter § 17, stk. 2, kan det efter ansøgning bestemmes, at en  

 opholdstilladelse ikke skal anses for bortfaldet i de ovennævnte tilfælde.
 For så vidt angår anerkendte flygtninge ophører opholdstilladelsen først,  

 når flygtningen frivilligt har taget bopæl i sit hjemland eller har opnået  

 beskyttelse i et andet land, jf. udlændingelovens § 17, stk. 3.
 Den foreslåede bestemmelse indeholder en fravigelse fra disse regler om  

 bortfald af opholdstilladelse.
De foreslåede mere lempelige regler om bortfald af opholdstilladelse  

 gælder for den gruppe af personer, som er omfattet af repatrieringsordningen,  

 når de forlader Danmark med henblik på at tage varigt ophold i deres hjemland  

 eller tidligere opholdsland.
Det gælder, uanset om de pågældende personer,  

 fordi de selv er i besiddelse af tilstrækkelige midler, er afskåret fra at  

 modtage repatrieringshjælp.
 Efter stk. 1 bortfalder opholdstilladelsen først, når den  

 repatrierede har opholdt sig uden for landets grænser i mere end 6 måneder.  

 For udlændinge, der har boet her i landet i mere end 6 år, bortfalder  

 opholdstilladelsen dog først efter 12 måneder.
 For at hindre misbrug af repatrieringsordningen er det i stk. 2  

 fastsat, at en udlænding kun een gang kan benytte muligheden for at bevare  

 sin opholdstilladelse efter de foreslåede mere lempelige regler.
Til § 4 Stk. 1 indeholder lovens ikrafttrædelsesbestemmelse.
I stk. 2 er indsat en revisionsklausul.
Det må anses for  

 hensigtsmæssigt, at ordningen tages op til vurdering efter en periode, i  

 hvilken forbindelse der bl.a. bør ses på, om muligheden for at fortryde  

 repatrieringen, jf. lovforslagets § 3, har ført til, at mange personer, der  

 har modtaget repatrieringshjælp, er vendt tilbage til Danmark.
Også spørgsmålet om en eventuel udvidelse af den personkreds, der er  

 omfattet af ordningen, bør overvejes.
Endvidere bør der ske en vurdering af  

 erfaringerne med at erstatte den kontante etableringshjælp til en person med  

 et tilbud om arbejde med henblik på i højere grad at kombinere  

 repatrieringshjælp og bistandsprogrammer.
 Endelig kan det ikke udelukkes, at der vil blive behov for en justering af  

 reglerne med henblik på en samordning af reglerne i andre lande, herunder de  

 nordiske lande.
 Forslag til revision af reglerne vil skulle fremsættes for Folketinget  

 inden udgangen af folketingsåret 1997-98.
