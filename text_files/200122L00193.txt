Fremsat den 4. april 2002 af  

 videnskabsministeren (Helge Sander) Forslag til Lov om radiofrekvenser1) Kapitel 1 Lovens anvendelsesområde § 1. Denne lov finder anvendelse på anvendelse af  

 radiofrekvenser samt modtagning af radiosignaler.
Stk. 2. Ved tilsyn finder loven endvidere anvendelse på  

 forstyrrelser af apparater forårsaget af 1)	frekvensanvendelse, og 2)	andre elektromagnetiske fænomener.
 Stk. 3. Ved radiofrekvenser forstås elektromagnetiske  

 bølger i frekvensområdet op til 3000 GHz, der udbredes uden  

 kunstig afskærmning.
Kapitel 2 Overordnede rammer for frekvensplanlægning Frekvenspolitisk rammemandat § 2. Ministeren for videnskab, teknologi og udvikling  

 fastsætter et frekvenspolitisk rammemandat efter forslag fra IT- og  

 Telestyrelsen, jf. stk. 3. Det frekvenspolitiske rammemandat indeholder  

 retningslinier for IT- og Telestyrelsens overordnede prioritering af den  

 danske frekvensanvendelse.
 Stk. 2. Et frekvenspolitisk rammemandat er gældende,  

 indtil det erstattes af et nyt frekvenspolitisk rammemandat.
 Stk. 3. IT- og Telestyrelsen forelægger senest 1.  

 november hvert år ministeren for videnskab, teknologi og udvikling  

 forslag til det frekvenspolitiske rammemandat.
 Stk. 4. Ministeren for videnskab, teknologi og udvikling kan  

 ved fastsættelsen af det frekvenspolitiske rammemandat fravige IT- og  

 Telestyrelsens forslag.
National frekvensplan § 3. IT- og Telestyrelsen fastsætter en frekvensplan,  

 som indeholder en samlet oversigt over rammerne for anvendelse og indbyrdes  

 prioritering af de samlede radiofrekvenser.
 Stk. 2. Fastsættelse af frekvensplanen sker inden for  

 rammerne af det frekvenspolitiske rammemandat, jf. § 2, på  

 grundlag af det internationale frekvenssamarbejde og samarbejdet i EU samt  

 på grundlag af administrative forskrifter udstedt i medfør af  

 denne lov.
Kapitel 3 Udstedelse af tilladelser Krav om tilladelse § 4. Anvendelse af radiofrekvenser kan alene ske på  

 grundlag af tilladelse udstedt af IT- og Telestyrelsen, jf. dog  

 stk. 2-4.
 Stk. 2. IT- og Telestyrelsen fastsætter nærmere  

 regler om, at radiofrekvenser uanset stk. 1 kan anvendes uden  

 tilladelse, herunder begrænsninger for anvendelsen.
 Stk. 3. IT- og Telestyrelsen kan efter drøftelse med  

 forsvaret fastsætte regler om forsvarets anvendelse af radiofrekvenser,  

 herunder at forsvarets anvendelse af radiofrekvenser uanset stk. 1 kan  

 ske uden tilladelse.
 Stk. 4. Anvendelse af radiofrekvenser i radioanlæg, der  

 alene er indrettet til modtagning, kan uanset stk. 1 ske uden  

 tilladelse.
Udstedelse af tilladelser efterhånden som  

 ansøgninger herom modtages § 5. IT- og Telestyrelsen udsteder tilladelser  

 efterhånden som ansøgninger herom modtages, jf. dog stk. 2  

 og § 6. I tilfælde af samtidig modtagelse af flere  

 ansøgninger til samme tilladelse udstedes tilladelsen efter  

 lodtrækning.
 Stk. 2. IT- og Telestyrelsen kan udsætte udstedelse af  

 tilladelser efter stk. 1 med henblik på undersøgelse af, om  

 der foreligger frekvensknaphed, jf. stk. 3.
Stk. 3. Frekvensknaphed foreligger, når IT- og  

 Telestyrelsen vurderer, at den samlede efterspørgsel efter  

 radiofrekvenser i et givent radiofrekvensbånd, der er afsat til en  

 konkret anvendelse, 1)	ikke kan imødekommes (aktuel frekvensknaphed), eller 2)	kan forventes inden for et kortere tidsrum ikke at ville kunne  

 imødekommes (fremtidig frekvensknaphed).
Udstedelse af tilladelser efter offentligt udbud eller  

 auktion § 6. Når IT- og Telestyrelsen har konstateret, at der er  

 frekvensknaphed, jf. § 5, stk. 3, indstiller IT- og Telestyrelsen  

 til ministeren for videnskab, teknologi og udvikling, at ministeren  

 træffer beslutning om gennemførelse af offentligt udbud eller  

 afholdelse af auktion som grundlag for udstedelse af tilladelser.
Stk. 2. Ministeren for videnskab, teknologi og udvikling kan  

 på baggrund af IT- og Telestyrelsens indstilling i medfør af  

 stk. 1 træffe beslutning om at 1)	IT- og Telestyrelsen gennemfører offentligt udbud af  

 tilladelser, jf. § 7, eller 2)	IT- og Telestyrelsen afholder auktion over tilladelser, jf.  

 § 8.
 Stk. 3. Hvis ministeren for videnskab, teknologi og udvikling  

 har truffet beslutning efter stk. 2, udsteder IT- og Telestyrelsen  

 tilladelser efter at have gennemført et offentligt udbud eller afholdt  

 en auktion, jf. §§ 7 og 8.
§ 7. Ministeren for videnskab, teknologi og udvikling  

 fastsætter nærmere regler for det offentlige udbud, jf. § 6,  

 stk. 2, nr. 1. Sådanne regler kan blandt andet omfatte 1)	hvilke typer og antal tilladelser, der skal være omfattet af  

 udbudet, 2)	varighed og fornyelse af tilladelserne, 3)	udbudsformen, herunder afholdelse af en  

 interessetilkendegivelsesrunde, udbudsmaterialet, gennemførelse af  

 udbudet og regler om forudsætninger for deltagelse i udbudet, 4)	minimumskrav, 5)	de kriterier, der kan tillægges vægt ved vurdering af de  

 indkomne tilbud, herunder indbyrdes sammenligning af tilbudene, 6)	fordeling af tilladelserne, 7)	tilbudsgivernes adfærd, der kan begrænse eller har til  

 formål at begrænse konkurrencen i forbindelse med udbudet, 8)	erstatning og sanktioner for overtrædelse af regler fastsat  

 for udbudet i form af bortvisning fra udbudet, tilbagekaldelse af allerede  

 udstedte tilladelser og bod, 9)	at reglerne i §§ 22-25 i en nærmere afgrænset  

 periode ikke finder anvendelse på tilladelser udstedt efter offentligt  

 udbud, 10)	at deltagerne i det offentlige udbud skal betale for de  

 omkostninger, der er forbundet med IT- og Telestyrelsens forberedelse og  

 gennemførelse af udbudet samt udstedelsen af tilladelserne, og 11)	depositum.
 Stk. 2. Indkommer der ved et offentligt udbud færre end  

 eller samme antal tilbud som det antal tilladelser, der er udbudt, udsteder  

 IT- og Telestyrelsen umiddelbart tilladelser til den eller de parter, der har  

 afgivet et tilbud, som opfylder de fastsatte regler om forudsætninger  

 for deltagelse i udbudet.
§ 8. Ministeren for videnskab, teknologi og udvikling  

 fastsætter nærmere regler for auktionen, jf. § 6,  

 stk. 2, nr. 2. Sådanne regler kan blandt andet omfatte 1)	hvilke typer og antal tilladelser, der skal være omfattet af  

 auktionen, 2)	varighed og fornyelse af tilladelserne, 3)	auktionsformen, auktionsmaterialet, afholdelse af auktionen og  

 regler om forudsætninger for deltagelse i auktionen, 4)	minimumskrav, 5)	depositum og bankgaranti, 6)	minimumsbudsum og mindstepris, 7)	fordeling af tilladelserne, 8)	vilkår for betaling af tilladelserne, 9)	budgivernes adfærd, der kan begrænse eller har til  

 formål at begrænse konkurrencen i forbindelse med auktionen, 10)	erstatning og sanktioner for overtrædelse af regler fastsat  

 for auktionen i form af bortvisning fra auktionen, tilbagekaldelse af  

 allerede udstedte tilladelser og bod, 11)	at reglerne i §§ 22-25 i en nærmere afgrænset  

 periode ikke finder anvendelse på tilladelser udstedt efter auktion,  

 og 12)	at deltagerne i auktionen skal betale for de omkostninger, der er  

 forbundet med IT- og Telestyrelsens forberedelse og afholdelse af auktionen  

 samt udstedelsen af tilladelserne.
Stk. 2. Ministeren for videnskab, teknologi og udvikling kan  

 fastsætte regler om, at auktionen gennemføres på grundlag  

 af auktionsvilkår, der affattes af IT- og Telestyrelsen og aftales  

 mellem IT- og Telestyrelsen og budgiverne.
Ministeren for videnskab,  

 teknologi og udvikling fastsætter nærmere regler for IT- og  

 Telestyrelsens virksomhed i forbindelse med en sådan auktion.
Herunder  

 kan der blandt andet fastsættes regler om de i stk. 1 omhandlede  

 forhold samt om 1)	indholdet af auktionsaftalen, 2)	erstatning og sanktioner for overtrædelse af auktionsaftalen i  

 form af bortvisning fra auktionen, tilbagekaldelse af allerede udstedte  

 tilladelser og bod, og 3)	fraskrivning af retten til at kræve anden form for erstatning  

 end pengekrav.
Ventelister § 9. IT- og Telestyrelsen fastsætter regler om  

 anvendelse af ventelister i forbindelse med ansøgninger om  

 tilladelser.
Forsøgs- og udviklingstilladelser § 10. IT- og Telestyrelsen kan udstede forsøgs- og  

 udviklingstilladelser til at afprøve en nærmere specificeret  

 teknologi eller tjeneste.
 Stk. 2. IT- og Telestyrelsen kan ved udstedelse af tilladelser  

 til forsøg og udvikling tillade frekvensanvendelse, som ikke er i  

 overensstemmelse med frekvensplanen, jf. § 3.
 Stk. 3. IT- og Telestyrelsen fastsætter vilkår for  

 forsøgs- og udviklingstilladelser.
 Stk. 4. IT- og Telestyrelsen kan for at sikre imod uacceptable  

 forstyrrelser af eksisterende tjenester ændre vilkår fastsat i  

 medfør af stk. 3.
 Stk. 5. IT- og Telestyrelsen kan afsætte specifikke  

 radiofrekvenser til forsøg og udvikling i frekvensplanen, jf.  

 § 3.
 Stk. 6. IT- og Telestyrelsen fastsætter nærmere  

 regler for anvendelsen af de i stk. 5 nævnte radiofrekvenser,  

 herunder om radiofrekvenserne kan anvendes uden tilladelse.
Kapitel 4 Tilladelser og anvendelse af radiofrekvenser Vilkår for anvendelse af tilladelser § 11. IT- og Telestyrelsen fastsætter ved udstedelse af  

 tilladelser vilkår for anvendelsen af tilladelser.
Sådanne  

 vilkår kan blandt andet omfatte:
 1)	Radiotekniske krav, herunder:
 a)	Maksimal sendestyrke.
 b)	Maksimal antennehøjde og antennekarakteristika.
 c)	Modulationstyper og spektralbredde.
 d)	Frekvensstabilitet.
 2)	Forhold begrundet i forstyrrelsesmæssige forhold.
 3)	Krav med sigte på gennemførelsen af det internationale  

 frekvenssamarbejde og samarbejdet i EU.
 4)	Indskrænkninger vedrørende den geografiske  

 udstrækning af anvendelsesområdet for de udstedte  

 tilladelser.
 5)	Krav med sigte på opfyldelse af bredere samfundsmæssige  

 behov.
§ 12. IT- og Telestyrelsen fastsætter ved udstedelse af  

 tilladelser efter offentligt udbud, jf. § 6, stk. 3, 1)	vilkår som nævnt i § 11, 2)	vilkår i overensstemmelse med de afgivne tilbud, og 3)	vilkår svarende til de i medfør af § 7,  

 stk. 1, fastsatte minimumskrav.
 Stk. 2. IT- og Telestyrelsen kan ved udstedelse af tilladelser  

 efter offentligt udbud, hvor der er færre tilbud end det antal  

 tilladelser, der er udbudt, alene fastsætte vilkår som  

 nævnt i stk. 1, nr. 1 og 3.
 Stk. 3. Hvis IT- og Telestyrelsen har udstedt færre  

 tilladelser end det antal, der er afsat til gennemførelse af et  

 offentligt udbud eller afholdelse af en auktion, skal IT- og Telestyrelsen  

 efterkomme anmodninger fra tilladelsesindehavere til tilladelser udstedt  

 på baggrund af et tidligere afholdt offentligt udbud over tilladelser i  

 samme radiofrekvensbånd afsat til samme konkrete anvendelse om, at  

 vilkårene for de pågældende tilladelsesindehavere  

 fastsættes til minimumskravene, der var gældende for det  

 oprindelige offentlige udbud.
§ 13. Vilkår som nævnt i § 12, stk. 1,  

 nr. 2, kan maksimalt udstrækkes til at gælde i 1 år efter,  

 at det i tilladelsen fastsatte dækningskrav eller udbygningskrav er  

 opnået.
Sådanne vilkår skal dog minimum gælde i 2  

 år efter udstedelse af tilladelsen.
 Stk. 2. IT- og Telestyrelsen kan uanset stk. 1 ved  

 udstedelse af tilladelserne fastsætte vilkår for hele  

 tilladelsesperioden, hvis det samlede antal tilladelser, som udstedes til en  

 bestemt anvendelse, sammen med det øvrige udbud af eventuelle  

 konkurrerende tjenester ikke efter IT- og Telestyrelsens skøn sikrer  

 tilstrækkelig konkurrence på det relevante marked.
Stk. 3. I offentlige udbud, hvor der er fastsat vilkår i  

 medfør af stk. 2, kan IT- og Telestyrelsen i løbet af  

 tilladelsesperioden træffe afgørelse om, at vilkårene  

 ophæves.
En ophævelse af vilkårene forudsætter, at  

 den i stk. 1 fastsatte periode er forløbet, og at IT- og  

 Telestyrelsen skønner, at udviklingen i den samlede  

 konkurrencesituation berettiger ophævelsen.
§ 14. IT- og Telestyrelsen fastsætter ved udstedelse af  

 tilladelser efter auktion, jf. § 6, stk. 3, 1)	vilkår som nævnt i § 11, og 2)	vilkår svarende til de i medfør af § 8,  

 stk. 1, fastsatte minimumskrav.
 § 15. IT- og Telestyrelsen kan med et års varsel  

 fastsætte nye vilkår for anvendelse af en tilladelse efter  

 § 11.
 Stk. 2. Udover stk. 1 kan IT- og Telestyrelsen på  

 baggrund af et påbud efter § 39, stk. 1, fastsætte nye  

 vilkår for anvendelse af en tilladelse.
Varighed, fornyelse og overdragelse § 16. IT- og Telestyrelsen fastsætter regler om  

 varigheden af de enkelte kategorier af tilladelser, medmindre andet er  

 fastsat i regler udstedt i medfør af § 7, stk. 1, eller  

 § 8, stk. 1.
 § 17. Ved en tilladelses udløb må  

 tilladelsesindehaveren, såfremt frekvensudnyttelsen ønskes  

 fortsat, indgive en ny ansøgning, medmindre andet er fastsat i regler  

 udstedt i medfør af § 7, stk. 1, eller § 8,  

 stk. 1.
 Stk. 2. IT- og Telestyrelsen kan uanset stk. 1  

 fastsætte forenklede procedurer for fornyelse af tilladelser, medmindre  

 andet er fastsat i regler udstedt i medfør af § 7, stk. 1,  

 eller § 8, stk. 1.
 § 18. Tilladelser kan overdrages, hvis tilladelsesindehaveren  

 inden overdragelsen har indhentet IT- og Telestyrelsens godkendelse  

 heraf.
 Stk. 2. Overdragelser efter stk. 1 omfatter også  

 indirekte overdragelser, herunder overdragelser af aktier, anparter eller  

 andre ejerinteresser, der medfører ændringer med hensyn til den  

 bestemmende indflydelse over tilladelsesindehaveren.
Anvendelse af radiofrekvenser § 19. IT- og Telestyrelsen fastsætter regler om  

 tavshedspligt i forbindelse med anvendelse af radiofrekvenser og modtagning  

 af radiosignaler.
 § 20. Der må ikke anvendes radiofrekvenser til  

 rundspredning af radio- og fjernsynsprogrammer på det åbne hav  

 eller i luftrummet derover.
Frekvensadministrative metoder § 21. Når IT- og Telestyrelsen har konstateret, at der  

 er frekvensknaphed, jf. § 5, stk. 3, kan de i §§ 22-25  

 nævnte frekvensadministrative metoder tages i anvendelse på  

 allerede udstedte tilladelser.
Stk. 2. Anvendelse af en frekvensadministrativ metode  

 forudsætter, 1)	at det sker i overensstemmelse med det frekvenspolitiske  

 rammemandat, jf. § 2, og 2)	at metoden gennemføres på klare, objektive og  

 ikke-diskriminerende vilkår.
 Stk. 3. De frekvensadministrative metoder kan anvendes i  

 geografisk afgrænsede områder.
 Stk. 4. De frekvensadministrative metoder kan anvendes inden  

 for dele af de til en anvendelse afsatte radiofrekvenser.
 § 22. IT- og Telestyrelsen kan stille krav til  

 tilladelsesindehavere om overgang til mere frekvenseffektive  

 udnyttelsesmetoder eller teknologier.
Stk. 2. IT- og Telestyrelsen fastsætter tidsrammer for  

 gennemførelse af krav om overgang til mere frekvenseffektive  

 udnyttelsesmetoder, der som minimum sikrer tilladelsesindehavere 1 års  

 varsel.
IT- og Telestyrelsen kan undtagelsesvis, når der foreligger  

 aktuel frekvensknaphed, der på væsentlige områder hindrer  

 offentligt udbud af tjenester, som der er en væsentlig  

 efterspørgsel efter, eller når der foreligger aktuel  

 frekvensknaphed, som begrænser eller forvrider konkurrencen,  

 fastsætte et kortere varsel end 1 år.
 Stk. 3. IT- og Telestyrelsen kan forud for krav om overgang  

 til mere frekvenseffektive udnyttelsesmetoder og teknologier fastsætte  

 nærmere regler for anvendelse af denne metode.
 § 23. IT- og Telestyrelsen kan stille krav til  

 tilladelsesindehavere om begrænsninger i anvendelsen af  

 radiofrekvenser.
Stk. 2. IT- og Telestyrelsen fastsætter tidsrammer for  

 gennemførelse af krav om begrænsninger i anvendelsen af  

 radiofrekvenser, der som minimum sikrer tilladelsesindehavere 1 års  

 varsel.
IT- og Telestyrelsen kan undtagelsesvis, når der foreligger  

 aktuel frekvensknaphed, der på væsentlige områder hindrer  

 offentligt udbud af tjenester, som der er en væsentlig  

 efterspørgsel efter, eller når der foreligger aktuel  

 frekvensknaphed, som begrænser eller forvrider konkurrencen,  

 fastsætte et kortere varsel end 1 år.
 Stk. 3. IT- og Telestyrelsen kan forud for krav om  

 begrænsninger i anvendelsen af radiofrekvenser fastsætte  

 nærmere regler for anvendelse af denne metode.
 § 24. IT- og Telestyrelsen kan omfordele allerede udstedte  

 tilladelser.
Stk. 2. IT- og Telestyrelsen fastsætter tidsrammer for  

 gennemførelse af omfordeling, der som minimum sikrer  

 tilladelsesindehavere 1 års varsel.
IT- og Telestyrelsen kan  

 undtagelsesvis, når der foreligger aktuel frekvensknaphed, der på  

 væsentlige områder hindrer offentligt udbud af tjenester, som der  

 er en væsentlig efterspørgsel efter, eller når der  

 foreligger aktuel frekvensknaphed, som begrænser eller forvrider  

 konkurrencen, fastsætte et kortere varsel end 1 år.
 Stk. 3. IT- og Telestyrelsen kan forud for omfordeling  

 fastsætte nærmere regler for anvendelse af denne metode.
 § 25. IT- og Telestyrelsen kan inddrage allerede udstedte  

 tilladelser.
Stk. 2. IT- og Telestyrelsen fastsætter tidsrammer for  

 gennemførelse af inddragelse, der som minimum sikrer  

 tilladelsesindehavere 1 års varsel.
IT- og Telestyrelsen kan  

 undtagelsesvis, når der foreligger aktuel frekvensknaphed, der på  

 væsentlige områder hindrer offentligt udbud af tjenester, som der  

 er en væsentlig efterspørgsel efter, eller når der  

 foreligger aktuel frekvensknaphed, som begrænser eller forvrider  

 konkurrencen, fastsætte et kortere varsel end 1 år.
 Stk. 3. IT- og Telestyrelsen kan forud for inddragelse  

 fastsætte nærmere regler for anvendelse af denne metode.
Bortfald og tilbagekaldelse af tilladelser § 26. En tilladelse bortfalder, hvis tilladelsesindehaveren  

 træder i likvidation eller kommer under konkurs.
 § 27. IT- og Telestyrelsen kan tilbagekalde en tilladelse,  

 hvis tilladelsesindehaveren ikke betaler forfaldne frekvensafgifter, jf.  

 § 48.
 § 28. IT- og Telestyrelsen kan tilbagekalde en tilladelse,  

 hvis tilladelsesindehaveren groft og gentagne gange overtræder loven  

 eller de i medfør heraf fastsatte regler og vilkår for  

 tilladelsen.
Prøver § 29. IT- og Telestyrelsen kan fastsætte regler,  

 hvorefter anvendelse af radiofrekvenser forudsætter, at en prøve  

 er bestået.
IT- og Telestyrelsen fastsætter regler for  

 sådanne prøver.
 Stk. 2. IT- og Telestyrelsen kan fastsætte regler,  

 hvorefter prøver afholdt af andre offentlige myndigheder, herunder  

 udenlandske myndigheder, og private anerkendes.
 Stk. 3. IT- og Telestyrelsen kan fastsætte særlige  

 regler for fravigelse af prøveform for handicappede personers  

 aflæggelse af prøver.
Kaldesignaler § 30. IT- og Telestyrelsen fastsætter regler om  

 udstedelse og brug af kaldesignaler og andre former for identifikationsnumre  

 til brug ved frekvensanvendelse.
Anvendelse af radiofrekvenser til radio- og  

 tv-formål § 31. Reglerne i §§ 32 og 33 finder anvendelse på  

 radiofrekvenser, der i frekvensplanen, jf. § 3, er afsat til radio- og  

 tv-formål (broadcast).
 § 32. IT- og Telestyrelsens udstedelse af en tilladelse til  

 radio- eller tv-formål forudsætter, at ansøgeren har  

 adgang til at udøve programvirksomhed efter lov om radio- og  

 fjernsynsvirksomhed.
 Stk. 2. En af IT- og Telestyrelsen udstedt tilladelse til  

 radio- eller tv-formål bortfalder, såfremt  

 tilladelsesindehaverens adgang til at udøve programvirksomhed efter  

 lov om radio- og fjernsynsvirksomhed er bortfaldet eller inddraget  

 tidsubegrænset.
 § 33. IT- og Telestyrelsen kan for tilladelser til radio-  

 eller tv-formål efter forhandling med kulturministeren udover  

 vilkår som nævnt i § 11 fastsætte vilkår  

 begrundet i mediepolitiske hensyn.
 Stk. 2. IT- og Telestyrelsen kan for tilladelser til radio- og  

 tv-formål efter forhandling med kulturministeren anvende de i  

 §§ 22-25 nævnte frekvensadministrative metoder med henblik  

 på at varetage mediepolitiske hensyn.
Radiokommunikation under særlige forhold § 34. Ministeren for videnskab, teknologi og udvikling kan  

 fastsætte regler om anvendelse af radiofrekvenser i tilfælde af  

 krise og krig samt katastrofer og andre ekstraordinære situationer i  

 fredstid.
§ 35. Når hensynet til statens sikkerhed gør det  

 nødvendigt, kan ministeren for videnskab, teknologi og udvikling  

 forbyde anvendelse af radiofrekvenser.
Sendeanlæg, der omfattes af et  

 sådant forbud, kan forlanges afleveret til offentlig myndighed til  

 deponering.
Kapitel 5 Afgivelse af oplysninger § 36. IT- og Telestyrelsen kan af brugere af radiofrekvenser  

 kræve alle oplysninger og alt materiale, som skønnes relevant  

 med henblik på administration af denne lov.
 § 37. IT- og Telestyrelsen kan af tilladelsesindehavere  

 kræve oplysninger og materiale om økonomiske, statistiske,  

 frekvensmæssige og øvrige forhold med henblik på  

 udarbejdelse af rapporter, statistikker m.v.
 Stk. 2. IT- og Telestyrelsen kan kræve, at oplysningerne  

 afgives regelmæssigt på forud fastsatte tidspunkter.
Kapitel 6 IT- og Telestyrelsen som tilsynsmyndighed m.v.
 § 38. IT- og Telestyrelsen fører tilsyn med  

 overholdelse af loven og de i medfør heraf fastsatte regler og  

 vilkår.
 § 39. IT- og Telestyrelsen kan ved konstatering af  

 overtrædelser af loven, af de i medfør heraf fastsatte regler,  

 af de i tilladelsen fastsatte vilkår eller med henblik på at  

 afhjælpe forstyrrelser af apparater eller af frekvensanvendelse meddele  

 ejeren eller brugeren af et apparat:
 1)	Påbud om for egen regning at foretage de for  

 afhjælpningen nødvendige foranstaltninger, herunder reparation,  

 montering af ekstra filtre og afhjælpning af fejl, der skyldes  

 mangelfuld eller fejlbehæftet installation eller forkert drift af  

 apparater.
 2)	Påbud om at bringe frekvensanvendelsen i overensstemmelse med  

 loven eller med de i tilladelsen fastsatte vilkår.
 3)	Påbud om standsning af driften af apparater.
Stk. 2. IT- og Telestyrelsen kan ved konstatering af  

 forstyrrelser som nævnt i stk. 1 på stedet 1)	foretage undersøgelse af apparater, og 2)	foretage afbrydelse af apparater, herunder plombering af apparater,  

 såfremt det pågældende apparat forstyrrer andre apparater,  

 hvis funktion er afgørende for menneskers liv og helbred eller for  

 samfundsmæssig forsyningsvirksomhed.
 § 40. IT- og Telestyrelsen har med sigte på at standse  

 forstyrrelser som nævnt i § 39, stk. 1, forårsaget af  

 frekvensanvendelse eller af andre elektromagnetiske fænomener, hvor det  

 skønnes nødvendigt, mod behørig legitimation og uden  

 forudgående retskendelse adgang til offentlige og private  

 ejendomme.
 Stk. 2. Politiet yder om nødvendigt bistand til  

 gennemførelse af adgang til offentlige og private ejendomme som  

 nævnt i stk. 1. Ministeren for videnskab, teknologi og udvikling  

 kan efter aftale med justitsministeren fastsætte nærmere regler  

 herom.
Stk. 3. IT- og Telestyrelsen skal snarest muligt, og senest  

 inden 24 timer fra IT- og Telestyrelsen tvangsmæssigt har skaffet sig  

 adgang, jf. stk. 1, forelægge sagen for retten.
Retten  

 afgør ved kendelse, om indgrebet kan godkendes.
Burde indgrebet efter  

 rettens opfattelse ikke være foretaget, skal retten give meddelelse  

 herom til ministeren for videnskab, teknologi og udvikling.
§ 41. IT- og Telestyrelsen kan foretage monitering af konkrete  

 radiofrekvensbånd med henblik på 1)	at opklare konkrete forstyrrelser forårsaget af  

 frekvensanvendelse eller af andre elektromagnetiske fænomener, 2)	at sikre overholdelse af loven og de i medfør heraf fastsatte  

 regler og vilkår, og 3)	at sikre overholdelse af internationale forpligtelser.
Kapitel 7 Delegation og instruktions- og  

 dispensationsadgang § 42. Ministeren for videnskab, teknologi og udvikling kan  

 fastsætte regler, hvorefter andre offentlige myndigheder og private  

 bemyndiges til helt eller delvist at udføre opgaver, som IT- og  

 Telestyrelsen i medfør af §§ 29 og 30 kan fastsætte regler  

 om.
 Stk. 2. Ministeren for videnskab, teknologi, og udvikling kan  

 fastsætte regler, hvorefter offentlige myndigheder, der i medfør  

 af stk. 1 er bemyndiget til at udføre opgaver, kan  

 fastsætte regler som nævnt i § 29, stk. 1, 2. pkt.,  

 stk. 2 og 3, og § 30.
 § 43. Ministeren for videnskab, teknologi og udvikling kan  

 ikke give IT- og Telestyrelsen tjenestebefaling om IT- og Telestyrelsens  

 varetagelse af myndighedsopgaver vedrørende konkrete sager, om  

 behandling og afgørelse af enkeltsager, om IT- og Telestyrelsens  

 udstedelse af administrative forskrifter på områder, hvor IT- og  

 Telestyrelsen er bemyndiget hertil, eller om IT- og Telestyrelsens  

 øvrige tilsynsaktiviteter med henblik på at sikre overholdelsen  

 af denne lov og administrative forskrifter udstedt i medfør heraf.
 Stk. 2. Ministeren for videnskab, teknologi og udvikling kan  

 ikke dispensere fra administrative forskrifter udstedt af ministeren i  

 medfør af denne lov.
Kapitel 8 Klageregler § 44. Klager over IT- og Telestyrelsens afgørelser i  

 medfør af denne lov og regler udstedt i medfør heraf, herunder  

 klager over IT- og Telestyrelsens sagsbehandling, kan indbringes for  

 Teleklagenævnet, jf. dog §§ 45 og 46.
 Stk. 2. Klager over afgørelser i medfør af  

 administrative forskrifter udstedt i medfør af loven, truffet af  

 offentlige myndigheder, der er bemyndiget hertil i medfør af  

 § 42, kan indbringes for Teleklagenævnet.
 Stk. 3. Teleklagenævnet kan af parterne kræve alle  

 oplysninger, som skønnes relevante med henblik på behandling af  

 sagerne.
 Stk. 4. Teleklagenævnet kan, når det træffer  

 afgørelse, meddele påbud til tilladelsesindehaveren.
 § 45. IT- og Telestyrelsens afgørelser truffet i  

 medfør af regler, udstedt i medfør af §§ 7 og 8, kan ikke  

 indbringes for anden administrativ myndighed.
 § 46. Klager over IT- og Telestyrelsens afgørelser  

 vedrørende overholdelse af vilkår for udbud af tjenester til  

 slutbrugere samt overholdelse af vilkår vedrørende priserne  

 herfor, jf. § 12, stk. 1, og § 13, stk. 1, herunder  

 klager over IT- og Telestyrelsens sagsbehandling, kan indbringes for  

 Telebrugernævnet.
 Stk. 2. Telebrugernævnet kan af parterne kræve  

 alle oplysninger, som skønnes relevante med henblik på  

 behandling af sagerne.
 Stk. 3. Telebrugernævnet kan, når det  

 træffer afgørelse, meddele påbud til  

 tilladelsesindehaveren.
 § 47. Klager over afgørelser truffet af private, der i  

 medfør af regler udstedt i medfør af § 42, stk. 1, er  

 bemyndiget til at udføre opgaver, som IT- og Telestyrelsen i  

 medfør af §§ 29 og 30 kan fastsætte regler om, kan  

 påklages til IT- og Telestyrelsen.
Kapitel 9 Afgifter m.v.
 § 48. IT- og Telestyrelsen opkræver en frekvensafgift  

 hos tilladelsesindehavere.
 Stk. 2. Størrelsen af de i stk. 1 nævnte  

 afgifter fastsættes årligt i finansloven og bekendtgøres  

 af IT- og Telestyrelsen.
§ 49. Ministeren for videnskab, teknologi og udvikling  

 fastsætter regler om gebyrer for 1)	afholdelse af prøver og udstedelse af certifikater, herunder  

 genparter af certifikater, 2)	udstedelse af kaldesignaler og andre former for  

 identifikationsnumre, og 3)	udsendelse af rykkere i tilfælde af manglende betaling af  

 gebyrer, jf. nr. 1 og 2, og frekvensafgift, jf. § 48.
 Stk. 2. IT- og Telestyrelsen samt de offentlige myndigheder og  

 private, der efter § 42, stk. 1, er bemyndiget til at udføre  

 opgaver, opkræver gebyrer, som er fastsat i medfør af  

 stk. 1.
Kapitel 10 Sanktions- og straffebestemmelser § 50. IT- og Telestyrelsen kan pålægge  

 tilladelsesindehavere tvangsbøder med henblik på at gennemtvinge  

 handlinger, det i henhold til tilladelsens vilkår påhviler  

 tilladelsesindehaveren at foretage.
 Stk. 2. IT- og Telestyrelsen kan pålægge enhver,  

 der efter §§ 36 og 37 har pligt til at give IT- og Telestyrelsen  

 oplysninger, tvangsbøder med henblik på at gennemtvinge  

 afgivelsen af oplysningerne.
 Stk. 3. Der er udpantningsret for tvangsbøderne, som  

 tilfalder statskassen.
 § 51. Teleklagenævnet kan pålægge  

 tilladelsesindehavere tvangsbøder med henblik på at gennemtvinge  

 påbud som nævnt i § 44, stk. 4.
 Stk. 2. Der er udpantningsret for tvangsbøderne, som  

 tilfalder statskassen.
 § 52. Telebrugernævnet kan pålægge  

 tilladelsesindehavere tvangsbøder med henblik på at gennemtvinge  

 påbud som nævnt i § 46, stk. 3.
 Stk. 2. Der er udpantningsret for tvangsbøderne, som  

 tilfalder statskassen.
§ 53. Med bøde straffes den, der 1)	overtræder § 4, stk. 1, § 18, stk. 1, og  

 § 20, 2)	ikke overholder vilkår fastsat i medfør af § 10,  

 stk. 3, og §§ 11-15, 3)	ikke efterkommer påbud udstedt i medfør § 39,  

 stk. 1, § 44, stk. 4, og § 46, stk. 3, 4)	ikke afgiver oplysninger i medfør af §§ 36 og 37,  

 eller 5)	overtræder EF-forordninger på  

 radiofrekvensområdet.
 Stk. 2. I forskrifter udstedt i medfør af denne lov kan  

 der fastsættes straf af bøde for overtrædelse af  

 bestemmelserne i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 54. For så vidt angår overtrædelse af  

 § 20, finder straffelovens regler om medvirken kun anvendelse med hensyn  

 til 1)	den, der medvirker til oprettelse eller økonomisk eller  

 teknisk drift af den station, der bruges eller er bestemt til at bruges til  

 radiospredning for den pågældende station, 2)	den, der i ejerens eller brugerens tjeneste medvirker til  

 radiospredning for den pågældende station, og 3)	den, der medvirker til radiospredning ved økonomisk eller  

 teknisk bistand, ved bestilling af udsendelser over stationen, ved optagelse  

 eller formidling af ordrer herpå, ved at lede optagelsen af programmer,  

 ved deltagelse på fartøjet i udsendelser, ved at stille lokaler  

 eller tekniske hjælpemidler til rådighed eller ved levering eller  

 transport af betydning for radiospredningen.
Stk. 2. Overtrædelse af § 20 hører under  

 dansk straffemyndighed, uanset om betingelserne i straffelovens §§ 6-9  

 er opfyldt.
Handlinger, foretaget uden for den danske stat er dog kun  

 undergivet dansk straffemyndighed, såfremt 1)	radiospredningsstationen oprettes eller drives med henblik på  

 eller bruges til radiospredning, som må antages bestemt til modtagning  

 på dansk område, eller som forstyrrer radiomodtagning på  

 dansk område, eller 2)	gerningsmanden har dansk indfødsret eller bopæl i den  

 danske stat eller har indfødsret eller bopæl i Finland, Island,  

 Norge eller Sverige og opholder sig her i landet.
Kapitel 11 Ikrafttrædelses- og overgangsbestemmelser § 55. Loven træder i kraft den 1. juli 2002.
 § 56. Følgende love ophæves:
 1)	Lov nr. 394 af 10. juni 1997 om radiokommunikation og tildeling af  

 radiofrekvenser.
 2)	Lov nr. 468 af 12. juni 1996 om offentlig  

 mobilkommunikation.
 § 57. Bekendtgørelser udstedt i medfør af de i  

 § 56 nævnte love eller lov om radiokommunikation, jf.  

 lovbekendtgørelse nr. 297 af 22. april 1992 med senere  

 ændringer, forbliver i kraft, indtil de ophæves eller  

 afløses af regler udstedt i medfør af denne lov.
 Stk. 2. Tilladelser udstedt i medfør af de i § 56  

 nævnte love eller lov om radiokommunikation, jf.  

 lovbekendtgørelse nr. 297 af 22. april 1992 med senere  

 ændringer, forbliver i kraft.
 Stk. 3. Tilladelser udstedt i medfør af den i  

 § 56, nr. 2, nævnte lov (mobiltilladelser) bortfalder, hvis  

 tilladelser udstedt i medfør af den i § 56, nr. 1, nævnte  

 lov eller lov om radiokommunikation, jf. lovbekendtgørelse nr. 297 af  

 22. april 1992 med senere ændringer, (frekvenstilladelser) ikke  

 længere er i kraft.
 Stk. 4. Denne lov og regler udstedt i medfør heraf  

 finder anvendelse på tilladelser udstedt i medfør af de i  

 § 56 nævnte love og lov om radiokommunikation, jf.  

 lovbekendtgørelse nr. 297 af 22. april 1992 med senere  

 ændringer.
Stk. 5. Uanset stk. 4 løber tilladelser udstedt  

 efter offentligt udbud gennemført i medfør af de i § 56  

 nævnte love uden ansøgning videre i perioder svarende til det  

 antal år, som tilladelsen oprindeligt er udstedt til at gælde,  

 medmindre IT- og Telestyrelsen tilbagekalder tilladelsen med et varsel  

 på et år før periodens udløb.
En tilladelse kan dog  

 højst løbe videre i perioder af 10 år.
 § 58. I lov nr. 232 af 5. april 2000 om radio- og  

 teleterminaludstyr og elektromagnetiske forhold foretages følgende  

 ændringer:
 1. Overskriften til §§ 10-12, affattes  

 således:
 »Brug af apparater og tilslutning af  

 teleterminaludstyr«.
 2. § 10, stk. 1, affattes således:
»Apparater må kun bruges 1)	i overensstemmelse med de formål, hvortil de er bestemt, 2)	når de til stadighed overholder kravene i § 5 og regler  

 udstedt i medfør heraf, og 3)	når de er forsynet med overensstemmelsesmærkning og  

 anden mærkning fastsat i henhold til § 6,  

 stk. 2.« 3. Efter § 10 indsættes som § 10a:
»§ 10a.
Ministeren for videnskab, teknologi og udvikling kan  

 fastsætte regler om brug af apparater og tilslutning af  

 teleterminaludstyr i tilfælde af krise og krig samt katastrofer og  

 andre ekstraordinære situationer i fredstid.« 4. I § 17, stk. 1, udgår: »og kontrol«.
 5. § 17, stk. 2, nr. 2, affattes  

 således:
»2)	Meddele påbud om standsning af driften af  

 apparater« 6. I § 17, stk. 2, nr. 3, udgår: »eller  

 ibrugtagning«.
 7. I § 17, stk. 2, nr. 4, indsættes efter  

 »indsendelse«: »og offentliggørelse«.
 8. I § 18, stk. 1, udgår 3. pkt.
 9. § 19 ophæves.
 § 59. I lov nr. 1266 af 20. december 2000 om auktion over  

 tilladelser til 3. generations mobilnet foretages følgende  

 ændringer:
 1. § 3, stk. 1, affattes således:
»§ 3. §§ 10 og 11, § 15, stk. 1, §§ 36-41,  

 § 43, § 44 stk. 1, 2 og 4, § 48, §§ 50 og 51 og  

 § 53 i lov nr. xxx af yy. zzz 2002 om radiofrekvenser finder tilsvarende  

 anvendelse.« § 60. Loven gælder ikke for Færøerne og  

 Grønland, men kan ved kongelig anordning helt eller delvist  

 sættes i kraft for Grønland med de afvigelser, som de  

 særlige grønlandske forhold tilsiger.
Bemærkninger til lovforslaget Almindelige bemærkninger Nærværende lovforslag udgør anden del  

 af en samlet revision af den i 1996-98 gennemførte telelovgivning og  

 dermed anden del af udmøntningen af den politiske principaftale af 8.  

 september 1999 om "Sigtelinjer for telepolitikken   danskernes  

 adgangsbillet til netværkssamfundet". Aftalen er indgået  

 mellem Socialdemokratiet, Det Radikale Venstre, Centrum-Demokraterne,  

 Venstre, Det Konservative Folkeparti og Socialistisk Folkeparti (herefter  

 forligskredsen) som opfølgning på den tidligere telepolitiske  

 principaftale fra december 1995 om totalliberalisering af telesektoren.
Første del af lovrevisionen blev gennemført  

 med vedtagelsen af lov nr. 418 af 31. maj 2000 om konkurrence- og  

 forbrugerforhold på telemarkedet, der indeholder en gennemskrivning og  

 sammenlægning af reglerne om forbrugerbeskyttelse, forsyningspligt samt  

 nummer- og samtrafikforhold.
I denne anden del af lovrevisionen sker der  

 parallelt hertil en gennemskrivning og sammenlægning af reglerne om  

 mobil- og frekvensforhold.
Samtidig foretages visse indholdsmæssige  

 ændringer.
De væsentligste af disse er, at tilladelsessystemet forenkles, sådan at drift af offentlige  

 mobilkommunikationsnet kun kræver én tilladelse, kompetencefordelingen mellem ministeren for videnskab, teknologi og  

 udvikling og IT- og Telestyrelsen ændres, sådan at rent  

 telefaglige beslutninger træffes af IT- og Telestyrelsen, og auktion indføres som generel metode og alternativ til  

 offentligt udbud ved udstedelse af tilladelser til frekvensanvendelse i  

 situationer, hvor ressourcerne er knappe.
Samlet set vil der - efter gennemførelsen af denne  

 anden og sidste del af lovrevisionen - være tilvejebragt en mere  

 sammenhængende regulering på teleområdet bestående af  

 lov om konkurrence- og forbrugerforhold på telemarkedet og den her  

 foreslåede lov, der samler reglerne for anvendelse af radiofrekvenser.  

 Masteloven og graveloven er ikke omfattet af lovrevisionen, som det ellers er  

 omtalt i bemærkningerne til lov om konkurrence- og forbrugerforhold  

 på telemarkedet.
Der synes ikke at være en sådan  

 sammenhæng mellem på den ene side området for mobilloven og  

 frekvensloven og på den anden side området for masteloven og  

 graveloven, at en sammenskrivning af reglerne i alle fire love ville  

 medføre et mere overskueligt og sammenhængende regelsæt  

 på teleområdet.
En sammenskrivning af alle fire love kunne  

 ligefrem medføre, at lovrevisionens sigte med at øge  

 overskueligheden af reglerne gik tabt.
Endvidere er der ikke opstået  

 behov for indholdsmæssigt at ændre reglerne i masteloven og  

 graveloven.
I den gældende regulering af mobil- og  

 frekvensområdet er de samme emner behandlet i to love.
Dette  

 medfører en risiko for fejlfortolkninger og indebærer herudover  

 et uoverskueligt og uigennemsigtigt regelgrundlag.
Derudover har reglerne  

 på frekvensområdet medført en langsom beslutningsproces.  

 Endelig har de overordnede politiske rammer for frekvensadministrationen ikke  

 været fastlagt på den mest hensigtsmæssige måde.
Hovedprincippet bag lovforslaget er at sikre en effektiv  

 udnyttelse af radiofrekvenser og en smidig frekvensadministration og dermed  

 sikre alle brugere lige og hurtig adgang til disse ressourcer.
De overordnede  

 målsætninger med lovforslaget er i øvrigt beskrevet i  

 afsnit C.1.
 Herudover tilsigter lovforslaget at forenkle  

 regelsættet samt at gøre det muligt at fastlægge de  

 overordnede politiske rammer for frekvensadministrationen på en mere  

 hensigtsmæssig måde i form af et frekvenspolitisk rammemandat.  

 Dette indebærer en øget gennemsigtighed, idet de  

 frekvenspolitiske prioriteringer hermed synliggøres.
 Frekvenspolitikken skal som hidtil gennemføres i  

 overensstemmelse med og inden for rammerne af det internationale  

 frekvenssamarbejde, herunder samarbejdet i EU og NATO.
Herudover udgør lovforslaget første del af  

 implementeringen af en ny EU-direktivpakke.
Lovforslaget gennemfører  

 dele af to af pakkens direktiver   Europa-Parlamentets og Rådets  

 direktiv om fælles rammebestemmelser for elektroniske  

 kommunikationsnet- og tjenester (Rammedirektivet) og Europa-Parlamentets og  

 Rådets direktiv om tilladelser for elektroniske kommunikationsnet og  

  tjenester (Tilladelsesdirektivet). Anden del af implementeringen vil ske i  

 folketingsåret 2002/2003.
A.
Gældende regler Forligskredsen indgik den 7. oktober 1999 en aftale om  

nye frekvenspolitiske initiativer.
Baggrunden var et  

 ønske om meget hurtigt at kunne iværksætte initiativer med  

 henblik på indførelse af en række fortrinsvis nye  

 teknologier (FWA, UMTS, GSM og TETRA). På baggrund af aftalen blev lov  

 nr. 1096 af 29. december 1999 om ændring af lov om radiokommunikation  

 og tildeling af radiofrekvenser og lov om offentlig mobilkommunikation  

 vedtaget.
Loven udgjorde det regulatoriske grundlag for udbudene af  

 radiofrekvenser til FWA og TETRA og yderligere radiofrekvenser til GSM.
 I forlængelse af ovennævnte indgik  

 forligskredsen den 28. april 2000 en tillægsaftale, der omhandlede  

 anvendelse af auktion ved udstedelse af tilladelser til 3. generations  

 mobilnet (UMTS m.fl.). På baggrund af denne aftale blev lov nr. 1266 af  

 20. december 2000 om auktion over tilladelser til 3. generations mobilnet  

 (3G-loven) vedtaget.
1. Radiokommunikation og anvendelse af radiofrekvenser Radiokommunikation og anvendelse af radiofrekvenser  

 reguleres af frekvensloven (lov nr. 394 af 10. juni 1997 om  

 radiokommunikation og tildeling af radiofrekvenser, som ændret ved lov  

 nr. 1011 af 23. december 1998, lov nr. 1096 af 29. december 1999 samt lov nr.  

 232 af 5. april 2000 om radio- og teleterminaludstyr og elektromagnetiske  

 forhold (R&TTE-loven)). Hertil kommer den nærmere udmøntning  

 på bekendtgørelsesniveau.
Det overordnede formål med lovgivningen er at sikre  

 brugerne adgang til et bredt, varieret og billigt udbud af telenet og  

 teletjenester, herunder at sikre et udbud af telenet og teletjenester, der  

 tilgodeser bredere samfundsmæssige behov, blandt andet sådan, at  

 der er velfungerende og tidssvarende radiokommunikationssystemer til  

 rådighed for nød- og beredskabssystemet, og at der med  

 udgangspunkt i mediepolitiske målsætninger afsættes  

 radiofrekvenser til radio- og tv-formål m.v.
Dette skal nås  

 gennem en aktiv, objektiv, gennemsigtig, ikke-diskriminerende og  

 forholdsmæssigt afpasset frekvensadministration med henblik på  

 dels at fremme reel konkurrence, dels at sikre en effektiv udnyttelse af de  

 samlede radiofrekvenser.
Reguleringen omhandler rammer for frekvensallokering,  

 frekvensadministrative metoder og udstedelse af tilladelser til anvendelse af  

 radiofrekvenser.
Herudover indeholder reglerne rammerne for IT- og  

 Telestyrelsen som tilsynsmyndighed m.v.
2. Offentlig mobilkommunikation Offentlig mobilkommunikation er reguleret af mobilloven  

 (lov nr. 468 af 12. juni 1996 om offentlig mobilkommunikation, som  

 ændret ved lov nr. 396 af 10. juni 1997, lov nr. 1096 af 29. december  

 1999 og lov nr. 418 af 31. maj 2000) samt 3G-loven.
Hertil kommer den  

 nærmere udmøntning på bekendtgørelsesniveau.
Mobilloven finder anvendelse på offentlige  

 mobilkommunikationsnet med tilhørende basale tjenester.
Som det er  

 tilfældet med regulering af radiokommunikation og udstedelse af  

 tilladelser til frekvensanvendelse, er formålet at sikre brugerne  

 adgang til et bredt, varieret og billigt udbud af telenet og teletjenester,  

 herunder at sikre et udbud af telenet og teletjenester, der tilgodeser  

 bredere samfundsmæssige behov.
Reguleringen indeholder regler for gennemførelse af  

 offentligt udbud af tilladelser samt regler om varighed, tilbagekaldelse og  

 overdragelse af de pågældende tilladelser.
Derudover indeholder  

 reguleringen nogle generelle vilkår for tilladelsesindehaveres  

 virksomhed.
 3G-loven fastsætter regler for afholdelse af den  

 auktion over tilladelser til 3. generations mobilnet, der blev  

 gennemført i efteråret 2001. Formålet var at  

 afprøve auktion som en metode til udstedelse af tilladelser til 3G i  

 Danmark, jf. afsnit C.2.4.1.
B.
Baggrunden for lovforslaget   den telepolitiske aftale og  

 direktivpakken Baggrunden for lovforslaget er som nævnt  

 indledningsvis den telepolitiske principaftale af 8. september 1999 og dele  

 af den nye direktivpakke.
Nedenfor angives de hovedelementer i principaftalen, som  

 er væsentlige for nærværende lovforslag.
Derefter  

 følger en kort beskrivelse af direktivpakken.
1. Den telepolitiske aftale Principaftalen fastslår, at målene for  

 frekvenspolitikken er at fremme en markedsudvikling, der fører til  

 innovation og vækst, og som derigennem sikrer alle danskere adgang til  

 moderne kommunikationsteknologier.
En øget innovation vil herudover  

 være en forudsætning for at opnå en sammensmeltning af  

 teknologier (konvergens indenfor IT-området). Det skal derfor sikres,  

 at lovgivningen i størst mulig omfang er teknologineutral,  

 således at teknologivalg overlades til markedet.
 I medfør af principaftalen skal aftalens mål  

 opfyldes gennem lovgivning, som sikrer, at teknologiske landvindinger uden  

 videre kan finde vej til forbrugerne, at forbrugerne kan gennemskue markedets  

 tilbud, og at prisudviklingen fortsat hviler på princippet om  

 "bedst og billigst".
 Af principaftalen fremgår det herudover, at det  

 optimale er, at der i lovgrundlaget opstilles så klare politiske  

 målsætninger for den samlede frekvensadministration, at det som  

 udgangspunkt kan undgås, at Folketinget og/eller ministeren for  

 videnskab, teknologi og udvikling skal inddrages i beslutninger om, hvordan  

 de enkelte radiofrekvenser udnyttes.
2. Direktivpakken Direktivpakken består af en række direktiver,  

 herunder Rammedirektivet og Tilladelsesdirektivet, som er de direktiver, der  

 har relevans for radiofrekvensområdet.
Rammedirektivet fastsætter  

 generelle bestemmelser og overordnede politiske målsætninger, der  

 gælder for alle elektroniske kommunikationsnet og -tjenester i hele EU.  

 Den mere specifikke regulering (om f.eks. samtrafik, forsyningspligt,  

 tilladelser m.v.) er fastsat i de specifikke direktiver.
Det  

 væsentligste formål med Tilladelsesdirektivet er på  

 europæisk plan at fjerne de administrative barrierer for at kunne  

 udbyde elektroniske kommunikationsnet og -tjenester.
C.
Lovforslagets målsætninger og indhold Målsætninger 1.1 Den telepolitiske aftale I overensstemmelse med den telepolitiske principaftale er  

 den overordnede målsætning med den foreslåede lov at sikre  

 de bedst mulige vilkår for udvikling, udbredelse og udnyttelse af nye  

 muligheder for kommunikation, særligt radiokommunikation.
Loven skal  

 medvirke til at sikre brugerne hurtig adgang til et bredt, varieret og  

 billigt udbud af telenet og teletjenester ved at fremme mulighederne for  

 hurtig etablering af trådløs telekommunikation.
Midlerne til at fremme de nævnte  

 målsætninger er navnlig en aktiv, objektiv, gennemsigtig,  

 ikke-diskriminerende og forholdsmæssigt afpasset  

 frekvensadministration.
Frekvensadministrationen skal fremme reel konkurrence  

 og effektiv frekvensudnyttelse samt tilgodese hensynet til bredere  

 samfundsmæssige kommunikationsbehov.
Dette kan eksempelvis være  

 sikring af velfungerende og tidssvarende radiokommunikationssystemer til  

 nød- og sikkerhedstjenester.
Det kan endvidere være opfyldelse  

 af mediepolitiske målsætninger i forbindelse med afsættelse  

 af radiofrekvenser til radio- og tv-formål.
Hvor det er nødvendigt at prioritere mellem  

 hensynet til reel konkurrence og hensynet til effektiv frekvensudnyttelse, er  

 udgangspunktet, at hensynet til konkurrencen prioriteres højst.
Kun  

 hvor radiofrekvenserne er så begrænsede, at udstedelse af  

 tilladelser til flere forskellige tilladelsesindehavere vil gøre det  

 umuligt at sikre alle brugere adgang til de pågældende tjenester,  

 vil frekvenseffektivitet i overensstemmelse med Rammedirektivet vægtes  

 tungest.
Der kan således forekomme situationer, hvor der er så  

 få radiofrekvenser til rådighed, at en opsplitning på flere  

 udbydere af de pågældende radiofrekvenser vil medføre, at  

 kapaciteten bliver så begrænset, at den pågældende  

 tjeneste ikke kan udbydes med de funktionaliteter, som brugerne  

 efterspørger, eller at opbygningen af net på grundlag af en  

 opdeling af radiofrekvenserne vil blive så bekostelig, at tjenesten  

 reelt ikke vil blive kommercielt tilgængelig for brugerne.
Hvor der gør sig særlige hensyn til  

 samfundsmæssige kommunikationsbehov gældende, skal der  

 vælges den udstedelsesmetode, der er bedst egnet til at tilgodese disse  

 behov.
Der kan for eksempel være tale om sikring af velfungerende og  

 tidssvarende radiokommunikationssystemer til nød- og  

 sikkerhedstjenester, som bør have forrang for  

 målsætningerne om at fremme konkurrence og frekvenseffektivitet,  

 hvor disse hensyn er modstridende.
Kolliderer ønsket om at fremme en  

 konkurrencedrevet markedsudvikling med bredere samfundsmæssige behov,  

 vil de sidstnævnte således have forrang.
 Målsætningen i den telepolitiske aftale om at  

 fremme en markedsudvikling, der fører til innovation og vækst og  

 giver forbrugerne de bedste og billigste tjenester, fremmes i  

 nærværende lovforslag, i og med at en effektiv  

 frekvensadministration vil medvirke til, at brugerne sikres en hurtigere  

 adgang til nye tjenester og teknologier, samtidig med at en effektiv  

 udstedelse af tilladelser til at drive mobilkommunikation og anden  

 radiokommunikation indebærer, at konkurrencen på markedet  

 styrkes.
 Målsætningen om opstilling af klare politiske  

 målsætninger for frekvensadministrationen, som ligeledes er  

 beskrevet i den telepolitiske aftale, fremmes ved de foreslåede regler  

 om et frekvenspolitisk rammemandat.
De ovenfor nævnte målsætninger danner  

 grundlaget for de beslutninger, der træffes af ministeren for  

 videnskab, teknologi og udvikling og IT- og Telestyrelsen i henhold til  

 loven.
Det gælder både i forbindelse med udstedelse af  

 bekendtgørelser og i forbindelse med konkrete afgørelser i  

 henhold til loven eller regler fastsat i medfør heraf.
 Varetagelsen af de nævnte målsætninger  

 og hensyn skal ske inden for rammerne af Danmarks internationale  

 forpligtelser på frekvensområdet, herunder samarbejdet i ITU og  

 NATO.
1.2 Direktivpakken 1.2.1 Rammedirektivet Rammedirektivet fastsætter de overordnede  

 bestemmelser om de nationale tilsynsmyndigheder og disses opgaver.
Endvidere  

 indeholder direktivet bestemmelser om gennemskuelighed og høring samt  

 en række definitioner, der også anvendes i de specifikke  

 direktiver.
Det fremgår af direktivets betragtninger, at  

 radiofrekvenser er en altafgørende ressource for radiobaserede  

 elektroniske kommunikationstjenester.
Det fremgår endvidere, at i det  

 omfang, de anvendes til sådanne tjenester, bør de derfor i  

 medfør af artikel 8 afsættes og udstedes af de nationale  

 tilsynsmyndigheder under iagttagelse af en række harmoniserede  

 mål og principper.
Disse mål og principper er afspejlet i den  

 beskrivelse af lovforslagets målsætninger, som fremgår af  

 afsnit C.1.1, for så vidt angår den del, der relaterer sig til  

 radiofrekvensområdet.
Det betyder, at lovforslaget i overensstemmelse  

 med direktivet skal fremme konkurrence og effektiv frekvensudnyttelse samt  

 tilgodese hensynet til bredere samfundsmæssige kommunikationsbehov.  

 Dette skal ske gennem en aktiv, objektiv, gennemsigtig, ikke-diskriminerende  

 og forholdsmæssigt afpasset frekvensadministration.
Af direktivets betragtninger fremgår det videre, at  

 allokering og udstedelse af tilladelser til anvendelse af radiofrekvenser  

 skal forvaltes så effektivt som muligt.
Overdragelse af tilladelser kan  

 være et virkningsfuldt middel til at opnå en mere effektiv  

 udnyttelse af radiofrekvenserne, når blot der er tilstrækkelige  

 sikkerhedsforanstaltninger til at beskytte samfundsinteresser, navnlig  

 sikkerhed for åbenhed om og reguleringsfastsat overvågning af  

 sådanne overdragelser.
I forlængelse af det ovenfor nævnte er det i  

 afsnit C.1.1 om lovforslagets målsætninger beskrevet, at  

 frekvenseffektivitet vægtes tungere end konkurrence, når  

 radiofrekvenserne er så begrænsede, at udstedelse af tilladelser  

 til flere forskellige tilladelsesindehavere vil gøre det umuligt at  

 sikre alle brugere adgang til de pågældende tjenester.
Samtidig  

 foreslås frekvenslovens regler om overdragelse af tilladelser  

 ændret således, at overdragelse af tilladelser er muligt,  

 så længe det ikke påvirker konkurrencen negativt.
 I direktivets artikel 6 om høring og transparens  

 pålægges de nationale tilsynsmyndigheder at høre  

 berørte parter inden vedtagelsen af væsentlige foranstaltninger.  

 Samtidig er der en særlig høringsprocedure i forbindelse med  

 bestemmelserne om frekvensadministration.
Det fremgår af almindelige forvaltningsretlige  

 principper, at IT- og Telestyrelsen, inden der træffes afgørelse  

 i sager, hører de berørte parter.
For så vidt angår  

 afgørelser, der berører en bredere kreds af parter   f.eks. i  

 forbindelse med udstedelse af bekendtgørelser, herunder udstedelse af  

 frekvensplanen   vil IT- og Telestyrelsen høre de for sagen relevante  

 parter.
1.2.2 Tilladelsesdirektivet Det overordnede sigte med Tilladelsesdirektivet er at  

 sikre, at de offentlige tilladelsessystemer er fleksible og svarer til  

 udviklingen inden for telekommunikationsområdet.
Udgangspunktet er, at  

 der alene kan stilles krav om tilladelse, hvis der er tale om udnyttelse af  

 knappe ressourcer som f.eks. radiofrekvenser.
Derudover kan der være  

 behov for fastsættelse af vilkår og krav for, hvordan  

 radiofrekvenser anvendes.
Tilladelsesdirektivets regler angiver  

 udtømmende hvilke vilkår, medlemsstaterne kan fastsætte  

 ved udstedelse af tilladelser.
Den foreslåede hjemmel for IT- og Telestyrelsen til  

 at undtage frekvensanvendelse fra kravet om tilladelse sikrer sammen med de  

 forskellige metoder til udstedelse af tilladelser den nødvendige  

 fleksibilitet i tilladelsessystemet.
Ved fastsættelse af vilkår  

 og begrænsninger for frekvensanvendelse vil IT- og Telestyrelsen  

 være begrænset af en række faktorer, herunder de  

 begrænsninger Tilladelsesdirektivet udstikker.
 Af Tilladelsesdirektivet fremgår det videre, at hvis  

 der sker en begrænsning af antallet af tilladelser til anvendelse af  

 radiofrekvenser, skal der følges en nærmere skitseret procedure.  

 I den forbindelse er det væsentligt, at der blandt andet skal gives  

 alle interesserede parter lejlighed til at tilkendegive deres holdning til  

 begrænsninger af antallet af tilladelser, ligesom beslutningen herom  

 skal offentliggøres med begrundelse.
Udgangspunktet for den danske frekvensadministration er et  

 først-til-mølle princip, hvorefter ansøgninger behandles  

 og imødekommes i den rækkefølge, hvori de indkommer.
Hvis  

 der ikke er tilstrækkelige radiofrekvenser, sker udstedelse af  

 tilladelser efter offentligt udbud eller auktion.
I den forbindelse vil der  

 på flere stadier i forløbet ske en høring af de relevante  

 parter, herunder i forbindelse med udstedelse af den bekendtgørelse,  

 der danner grundlaget for gennemførelse af et offentligt udbud eller  

 afholdelse af en auktion.
2. Indhold De gældende regler i mobilloven og frekvensloven  

 integreres.
Den foreslåede sammenlægning indebærer, at der  

 ikke længere vil være en mobiltilladelse og en  

 frekvenstilladelse, men kun én samlet tilladelse.
 Derudover indeholder lovforslaget en sammenskrivning af  

 reglerne om tilsyn, klagereglerne samt sanktions- og  

 straffebestemmelserne.
 I det følgende gennemgås lovforslagets  

 hovedindhold.
2.1 Lovens anvendelsesområde Den foreslåede lov har samme anvendelsesområde  

 som frekvensloven og mobilloven.
Endvidere er det specifikt angivet, at loven  

 finder anvendelse på alle former for forstyrrelser, det vil sige  

 både elektromagnetiske forstyrrelser og forstyrrelser af  

 frekvensmæssig karakter.
Dette er nyt i forhold til de gældende  

 regler, hvorefter elektromagnetiske forstyrrelser er reguleret i  

 R&TTE-loven.
2.2 Frekvenspolitisk rammemandat De overordnede målsætninger og prioriteringer  

 i frekvensadministrationen har stor betydning for udviklingen af  

 videnssamfundet, for borgernes adgang til netværkssamfundet og for  

 virksomhedernes udviklingsmuligheder.
Der skal foretages en afvejning af,  

 hvilke tjenester der er væsentlige at få stillet til  

 rådighed, og hvilke hensyn der særligt skal lægges  

 vægt på f.eks. vedrørende konkurrence, priser og  

 teknologier.
Herudover kan der opstå behov for at udfase ældre  

 tjenester for at skabe plads til nye.
Efter de gældende regler træffer ministeren  

 for videnskab, teknologi og udvikling afgørelser vedrørende  

 tilrettelæggelsen af frekvensadministrationen, herunder anvendelse af  

 frekvensadministrative metoder og udstedelse af frekvensplanen.
Forud for  

 ministerens beslutning foretager IT- og Telestyrelsen en række  

 undersøgelser og forelægger resultatet heraf for ministeren i  

 form af forslag til frekvensadministrative metoder.
Ved anvendelsen af  

 frekvensadministrative metoder udsteder ministeren for videnskab, teknologi  

 og udvikling de nødvendige bekendtgørelser, og herefter  

 gennemfører IT- og Telestyrelsen den frekvensadministrative metode.
I  

 nogle tilfælde vil IT- og Telestyrelsen på baggrund af  

 ministerens bekendtgørelse skulle udstede endnu en  

 bekendtgørelse.
Disse ganske mange sagsskridt har i praksis vist sig  

 at udgøre en kompliceret beslutningsproces, som betyder, at det har  

 taget uhensigtsmæssigt lang tid at få afsat radiofrekvenser til  

 nye radiotjenester.
Med henblik på at gennemføre en mere smidig  

 og hurtigere frekvensadministration indeholder lovforslaget en ændring  

 af kompetencefordelingen mellem ministeren og IT- og Telestyrelsen.
Det er af  

 stor betydning, at de overordnede målsætninger og prioriteringer  

 i frekvensadministrationen fastlægges på politisk niveau, mens  

 IT- og Telestyrelsen varetager den faglige administrative udmøntning  

 heraf.
Med IT- og Telestyrelsens årlige udkast til et frekvenspolitisk  

 rammemandat vil der være skabt et nyt og godt fagligt fundament for de  

 politiske drøftelser og dermed et instrument, der styrker den  

 overordnede politiske indflydelse på den danske frekvenspolitik.
Det er  

 i den telepolitiske principaftale fra 1999 forudsat, at drøftelser af  

 denne karakter føres i forligskredsen.
 Endvidere indebærer det frekvenspolitiske  

 rammemandat en øget fleksibilitet i IT- og Telestyrelsens  

 frekvensadministration, hvilket også er en målsætning, der  

 er indeholdt i principaftalen, samtidig med at rammerne for IT- og  

 Telestyrelsens arbejde klart angives.
Det foreslås, at kompetencefordelingen kommer til at  

 fremgå af det nævnte frekvenspolitiske rammemandat, der i  

 bekendtgørelsesform vil indeholde en fastsættelse af strategien  

 for det kommende års danske frekvenspolitik, målsætningerne  

 på radiofrekvensområdet samt angive i form af fokusområder  

 nærmere inden for hvilke områder, IT- og Telestyrelsen  

 særligt skal arbejde.
Fokusområderne kan relatere sig direkte til  

 f.eks. indførelsen af nye teknologier eller systemer, men kan  

 også relatere sig til allerede eksisterende teknologier eller  

 systemer.
Det frekvenspolitiske rammemandat indeholder således  

 en beskrivelse af, hvilke målsætninger IT- og Telestyrelsen skal  

 arbejde hen imod, og inden for hvilke rammer, IT- og Telestyrelsen har  

 råderum til i videst muligt omfang at følge de fastlagte  

 målsætninger i situationer, hvor der forekommer ændrede  

 forudsætninger eller forhold.
Det frekvenspolitiske rammemandat  

 udstikker med andre ord rammerne for IT- og Telestyrelsens administrative  

 udmøntning af de politisk trufne beslutninger.
Et frekvenspolitisk rammemandat fastsættes med et  

 flerårigt sigte.
IT- og Telestyrelsens årlige forslag kan derfor  

 indeholde en anbefaling om at videreføre det allerede gældende  

 frekvenspolitiske rammemandat.
Et frekvenspolitisk rammemandat gælder  

 derfor, indtil det erstattes af et nyt, hvorved der tages højde for de  

 situationer, hvor det ikke er muligt eller nødvendigt at  

 fastsætte et nyt frekvenspolitisk rammemandat.
2.3 Frekvensplan Efter de gældende regler udsteder ministeren for  

 videnskab, teknologi og udvikling frekvensplanen.
Dette foreslås  

 ændret, så det fremover er IT- og Telestyrelsen, der inden for  

 rammerne af det frekvenspolitiske rammemandat udsteder frekvensplanen.  

 Formålet hermed er at gennemføre en mere smidig procedure til  

 indførelse af nye allokeringer eller ændringer i eksisterende  

 allokeringer med henblik på indførelse af nye tjenester.
I frekvensplanen fastsættes rammerne for, til hvilke  

 tjenester der kan gives tilladelse fra og med frekvensplanens  

 ikrafttræden.
Frekvensplanen udgør en oversigt, der kan anvendes  

 til at aflæse, hvilke former for frekvensanvendelse IT- og  

 Telestyrelsen for tiden og fremover kan udstede tilladelser til.  

 Frekvensplanen udgør en oversigt over beslutninger truffet  

 internationalt, i det omfang disse er tiltrådt fra dansk side, samt  

 beslutninger truffet i den nationale frekvensadministration.
 For så vidt angår fastsættelsen af de  

 overordnede rammer for adgangen til at udnytte radiofrekvenser til radio- og  

 tv-formål, finder disponering sted på baggrund af mediepolitiske  

 aftaler samt i henhold til lov om radio- og fjernsynsvirksomhed.
2.4 Udstedelse af tilladelser, fastsættelse af vilkår og  

 frekvensadministrative metoder Lovforslaget regulerer i kapitel 3 IT- og Telestyrelsens  

 udstedelse af tilladelser.
I kapitel 4 er reguleret, hvilke vilkår der  

 skal gælde for tilladelserne.
2.4.1 Udstedelse af tilladelser Det overordnede princip for den danske  

 frekvensadministration er i overensstemmelse med principperne i  

 Tilladelsesdirektivet fortsat, at der skal være fri og ubegrænset  

 adgang til radiofrekvenser.
I det omfang, der er ledige radiofrekvenser, sker  

 udstedelse af tilladelser efterhånden som ansøgninger herom  

 modtages.
Såfremt flere ansøgninger omhandler samme konkrete  

 radiofrekvenser, uden at der i øvrigt er frekvensknaphed, vil den  

 først indkomne ansøgning få den pågældende  

 tilladelse (først-til-mølle princippet). I tilfælde af  

 samtidig modtagelse af flere ansøgninger til én tilladelse  

 udstedes denne efter lodtrækning.
På radio- og tv-området  

 sker udstedelse af tilladelser automatisk, hvis ansøgeren kan  

 dokumentere at have adgang til at udøve programvirksomhed efter lov om  

 radio- og fjernsynsvirksomhed.
Princippet om først-til-mølle anvendes, hvor  

 ansøgningerne umiddelbart kan efterkommes, idet der er rigelige  

 radiofrekvenser i det pågældende radiofrekvensbånd.
Hermed  

 sikres, at radiofrekvenser hurtigt og enkelt kan bringes i anvendelse.  

 Metoden er derimod ikke egnet, hvor radiofrekvenserne er knappe.
I  

 sådanne situationer indebærer princippet en nærliggende  

 risiko for utilsigtet diskriminering.
Lovforslaget foreskriver i disse  

 situationer i stedet anvendelse af offentligt udbud eller auktion som metode  

 til at udstede tilladelser.
Det er ministeren for videnskab, teknologi og  

 udvikling, der beslutter, hvorledes tilladelserne skal udstedes.
Dette sker  

 efter inddragelse af relevante parter.
Af den telepolitiske aftale  

 fremgår det endvidere, at forligskredsen vil blive inddraget i  

 forbindelse med beslutninger af større politisk rækkevidde.
 Metoderne offentligt udbud og auktion sikrer den mest  

 effektive anvendelse af de knappe ressourcer.
Ved gennemførelse af offentligt udbud opstilles der  

 kriterier, som der lægges vægt på ved evalueringen af  

 tilbudene.
Det kan for eksempel være krav om udbygning og  

 dækning, udbud af nye tjenester, priser herfor m.v.
Udbudet vindes af  

 de tilbudsgivere, der bedst vil være i stand til at leve op til de  

 fastsatte kriterier.
Tilladelser udstedes således til de parter, der  

 kommer med de mest attraktive bindende tilbud om, hvordan de  

 efterfølgende vil udnytte de af tilladelsen omhandlede  

 radiofrekvenser.
Ved afholdelse af auktion er det afgørende ikke en  

 vurdering af, hvem der bedst vil kunne leve op til fastsatte kriterier, men  

 derimod hvem der er villig til at betale mest for at opnå en  

 tilladelse.
Et selskab, som er villig til at byde mest for en tilladelse,  

 må også forventes af ville udvikle gode, innovative og attraktive  

 tjenester og sikre en hurtig udbygning og stor dækning.
Det vil  

 være nødvendigt for at give omsætning, så  

 investeringerne hurtigst muligt kan hentes hjem.
 Begge metoder har til formål at sikre, at  

 udstedelsen af tilladelser sker på et objektivt, gennemsigtigt,  

 ikke-diskriminerende og forholdsmæssigt afpasset grundlag.
Med lovforslaget indføres og sideordnes auktion med  

 offentlige udbud som metode til at udstede tilladelser.
Lovforslaget  

 indeholder på dette punkt en væsentlig ændring i forhold  

 til frekvenslovens og mobillovens regler.
I dette lovforslag betegner  

 begrebet auktion, at udvælgelseskriteriet i forbindelse med udstedelse  

 af tilladelser er, hvilke beløb de interesserede parter er villige til  

 at betale for at få tilladelserne (pengeauktion).
I september 2001 blev der afholdt auktion over tilladelser  

 til 3. generations mobilnet.
Herved blev auktionsformen afprøvet som  

 metode til at udstede tilladelser i Danmark.
3G-markedet er endnu ikke en realitet, og det er derfor  

 ikke muligt på nuværende tidspunkt at afgøre, om alle  

 målsætningerne med auktionen vil blive opfyldt.
En evaluering af  

 den danske auktion på nuværende tidspunkt giver dog en  

 række indikationer af, at resultatet har skabt et hensigtsmæssigt  

 fundament for, at målsætningerne kan opfyldes.
Dette skal ses i  

 lyset af, at auktionsdesignet ved udstedelsen af 3G-tilladelserne  

 betød, at alle de udbudte tilladelser blev udstedt, og at en ny  

 aktør kom ind på det danske marked til gavn for konkurrencen og  

 dermed målsætningen om de bedste og billigste teletjenester.
Den  

 telepolitiske målsætning vedrørende effektiv  

 frekvensanvendelse blev opfyldt, idet 3G-tilladelserne er udstedt til de  

 selskaber, som har haft den højeste værdiansættelse af  

 dem.
Der var herudover tale om en objektiv, gennemsigtig og  

 ikke-diskriminerende proces, hvor alle seriøse budgivere har haft en  

 mulighed for at deltage.
På baggrund af de ovennævnte erfaringer  

 foreslås det, at udstedelse af tilladelser også fremover skal  

 kunne ske efter auktion.
Ikke alene tilladelser til  

 mobilkommunikationsformål men også tilladelser til andre  

 formål foreslås fremover at ville kunne udstedes efter  

 auktion.
Forudsætningen for at anvende auktion er, at auktion  

 i den konkrete situation skønnes at være den bedst egnede metode  

 til opfyldelse af de telepolitiske målsætninger.
Det lader sig  

 ikke på forhånd beskrive hvilke slags tjenester eller net, der  

 vil kunne være tale om, men både landsdækkende og regionale  

 tjenester vil være omfattet af den kompetence, ministeren for  

 videnskab, teknologi og udvikling har til at fastsætte regler om  

 auktion.
Det vil bero på en konkret beslutning, som ministeren tager  

 fra gang til gang.
En sådan beslutning vil blandt andet kunne  

 være baseret på en analyse af forholdene på og  

 konkurrencesituationen i det pågældende marked samt på de  

 erfaringer, der på det pågældende tidspunkt kan drages af  

 3G-auktionens virkning.
Fremtidige valg af auktion som udstedelsesmetode skal  

 være begrundet i et ønske om at forfølge det  

 telepolitiske formål om at fremme en markedsudvikling, der fører  

 til innovation og vækst.
Inden for dette overordnede formål vil  

 udstedelse af tilladelser efter auktion skulle ske på en objektiv,  

 gennemsigtig, ikke-diskriminerende og forholdsmæssigt afpasset  

 måde, med henblik på:
at fremme konkurrence på det pågældende marked, at opnå en effektiv udnyttelse af radiofrekvenserne, samt under hensyn til ovenstående tillige at opnå en  

 markedsbaseret pris for tilladelserne.
2.4.2 Fastsættelse af vilkår I forbindelse med udstedelse af tilladelser  

 fastlægger IT- og Telestyrelsen, hvilke vilkår der skal  

 gælde for tilladelserne.
IT- og Telestyrelsen er ved fastsættelse  

 af vilkår begrænset af en række forhold, herunder de  

 begrænsninger, der ligger i Tilladelsesdirektivet og i lovforslagets  

 målsætninger som angivet i afsnit C.1.1.
 For alle tilladelser, uanset om tilladelserne udstedes  

 efter først-til-mølle princippet eller efter offentligt udbud  

 eller auktion, kan IT- og Telestyrelsen fastsætte vilkår, som  

 sikrer, at der sker en hensigtsmæssig anvendelse af de  

 pågældende radiofrekvenser, og at der ikke sker forstyrrelse af  

 andres frekvensanvendelse.
Forud for gennemførelsen af et offentligt udbud kan  

 ministeren for videnskab, teknologi og udvikling fastsætte regler om,  

 hvilke minimumskrav der skal gælde for tilladelserne.
Herudover  

 konkurrerer tilbudsgiverne på at indgive tilbud, der bedst muligt  

 opfylder de fastsatte bedømmelseskriterier.
Disse kriterier vil som  

 tidligere blandt andet kunne omfatte produkter, priser og dækning.
IT-  

 og Telestyrelsen fastsætter herefter vilkår i overensstemmelse  

 med minimumskravene og tilbudenes øvrige indhold.
Forud for afholdelsen af en auktion kan ministeren for  

 videnskab, teknologi og udvikling fastsætte, hvilke minimumskrav  

 vinderne af auktionen vil blive underlagt i forbindelse med IT- og  

 Telestyrelsens udstedelse af tilladelserne.
IT- og Telestyrelsen  

 fastsætter herefter vilkår i overensstemmelse med  

 minimumskravene.
Når der er tale om radiofrekvenser til offentlige  

 teletjenester, er det vigtigt at sikre, at slutbrugerne får adgang til  

 tjenesten, og at der så vidt muligt er konkurrence mellem udbyderne.
I  

 sådanne tilfælde kan det være nødvendigt at  

 fastsætte minimumsvilkår, f.eks. med hensyn til dækning,  

 for at tilgodese disse brugerhensyn.
Minimumsvilkårene fastsættes  

 konkret i forhold til brugen af de specifikke radiofrekvenser.
2.4.3 Frekvensadministrative metoder I situationer med frekvensknaphed, hvor der ikke skal  

 udstedes tilladelser, anviser lovforslaget en række alternative metoder  

 til frekvensadministration.
Metoderne er overgang til mere frekvenseffektive udnyttelsesmetoder, begrænsninger i anvendelsen af de udstedte tilladelser, omfordeling af de udstedte tilladelser, og inddragelse af de udstedte tilladelser.
Med lovforslaget tilsigtes ikke ændringer i  

 anvendelsen af de frekvensadministrative metoder.
Det er således ikke  

 hensigten med lovforslaget at foretage ændringer i den vurdering, der  

 skal foretages, når det skal afgøres, hvilken eller hvilke af de  

 frekvensadministrative metoder der er bedst egnet i et konkret  

 tilfælde.
Der indføres ikke nye frekvensadministrative  

 metoder.
 Formålet med anvendelse af en frekvensadministrativ  

 metode er at sikre løsning af et konstateret frekvensknaphedsproblem,  

 hvorved der samlet vil ske en mere effektiv udnyttelse af  

 radiofrekvenserne.
 IT- og Telestyrelsen træffer beslutning om  

 iværksættelse af en eller flere frekvensadministrative metoder.  

 Det sker typisk på baggrund af høring af relevante parter.
Der er ikke i lovforslaget opstillet en egentlig  

 prioriteret rækkefølge af metoderne, idet deres egnethed og  

 virkning må vurderes konkret for de enkelte områder, som  

 måtte blive berørt at frekvensknaphed.
Til grund for valg af  

 metode skal dog altid ligge et proportionalitetsprincip, således at en  

 mere indgribende metode eller kombination af metoder alene må finde  

 anvendelse, hvor det efter en samlet vurdering konstateres, at denne vil  

 være bedst egnet i den konkrete situation.
 Lovforslaget indeholder en ændring i  

 kompetencefordelingen mellem ministeren for videnskab, teknologi og udvikling  

 og IT- og Telestyrelsen, idet det foreslås, at det fremover er IT- og  

 Telestyrelsen, der beslutter, om der kan anses at være frekvensknaphed  

 på et bestemt område, ligesom IT- og Telestyrelsen   inden for  

 rammerne af det frekvenspolitiske rammemandat   træffer  

 afgørelse om anvendelse af de frekvensadministrative metoder.
Den foreslåede ændring vil medføre, at  

 en række tidskrævende sagsskridt frem og tilbage mellem  

 ministeren for videnskab, teknologi og udvikling og IT- og Telestyrelsen  

 undgås, hvorved der vil ske en tidsmæssig besparelse med deraf  

 følgende hurtigere indførelse af blandt andet nye systemer og  

 teknologier i Danmark.
IT- og Telestyrelsen vil således hurtigere i  

 dialog med relevante parter kunne gribe ind på områder, hvor  

 efterspørgslen efter radiofrekvenser vokser så meget, at  

 brugerne risikerer ikke at kunne få tilgodeset deres  

 radiofrekvensbehov.
2.5 Radio- og tv-området Efter de gældende regler er det et krav for at kunne  

 sende jordbaseret radio- og tv, at man efter lov om radio- og  

 fjernsynsvirksomhed har adgang til at udøve programvirksomhed, og at  

 man har en frekvenstilladelse, der udstedes af IT- og Telestyrelsen med  

 hjemmel i frekvensloven.
Regeringen har som mål, at dette  

 dobbelt-tilladelses-system afskaffes.
Formålet hermed vil være at  

 skabe et enklere og mere brugervenligt system, hvor der kun kræves  

 én tilladelse.
En sådan model vil kræve ændringer i  

 såvel loven om radio- og fjernsynsvirksomhed som frekvensloven.
Regeringen har til hensigt at fremlægge et  

 oplæg til en ny mediepolitik i foråret 2002 med henblik på  

 indgåelse af en ny flerårig aftale.
Et nyt  

 ét-tilladelses-system skal varetage både de telepolitiske og de  

 mediepolitiske hensyn og skal derfor udformes i lyset af de rammer, den  

 kommende mediepolitik sætter.
Derfor vil der blive nedsat en  

 tværministeriel arbejdsgruppe, der skal opstille modeller for et  

 ét-tilladelses-system.
På baggrund af udvalgsarbejdet vil der  

 blive udarbejdet forslag til de lovændringer, der er nødvendige  

 for at indføre et ét-tilladelses-system.
Et lovforslag herom  

 forventes at kunne fremsættes i Folketingsåret 2002/2003.
For imidlertid allerede nu at afhjælpe  

 uhensigtsmæssigheder i samspillet mellem de to nævnte  

 regelsæt foreslås en bestemmelse, der indebærer, at en  

 tilladelse til anvendelse af radiofrekvenser til radio- eller tv-formål  

 automatisk bortfalder, hvis tilladelsesindehaveren ikke længere har  

 adgang til at udøve programvirksomhed efter loven om radio- og  

 fjernsynsvirksomhed.
Samtidig sikres IT- og Telestyrelsen adgang til, efter  

 forhandling med kulturministeren, at fastsætte vilkår, der  

 udspringer af mediepolitiske hensyn.
Endelig præciseres det, at  

 de frekvensadministrative metoder kan anvendes ud fra mediepolitiske hensyn  

 efter en forhandling mellem kulturministeren og IT- og Telestyrelsen.
2.6 Øvrige ændringer Lovforslaget indeholder en række mindre  

 ændringer vedrørende den tidsmæssige procedure for  

 udstedelse af frekvensplanen, en opstilling af kriterier for  

 frekvensknaphedsbegrebet og en præcisering af IT- og Telestyrelsens  

 tilsynsbeføjelser.
Der henvises til bemærkningerne til de  

 enkelte bestemmelser for en nærmere beskrivelse heraf.
Efter frekvensloven udarbejder IT- og Telestyrelsen hvert  

 år en oversigt over ledige radiofrekvensressourcer pr. 31. december.  

 Dette dækker imidlertid ikke brugernes behov for oplysninger om  

 frekvensmæssige forhold, idet oversigten over ledige ressourcer alene  

 er et øjebliksbillede af, hvad der kan gives tilladelse til.
Reglerne  

 herom er derfor ikke videreført.
I stedet har IT- og Telestyrelsen  

 oprettet en tilladelsesdatabase tilladelsesregistret   og etableret en  

 interaktiv frekvensplan.
Begge dele fremgår af IT- og Telestyrelsens  

 hjemmeside, hvor også elektroniske ansøgningsblanketter findes.  

 De aktuelle behov for indblik i den danske frekvensadministration er dermed  

 dækket.
2.7 Ændring af 3G-loven Ophævelsen af frekvensloven og mobilloven med dette  

 lovforslag indebærer, at det er nødvendigt at foretage  

 konsekvensændringer i 3G-loven, idet 3G-loven indeholder en række  

 henvisninger til bestemmelser i de to love.
I 3G-loven angives det, at en  

 række bestemmelser fra mobilloven og frekvensloven finder tilsvarende  

 anvendelse på 3G-tilladelserne.
 Den foreslåede ændring indebærer ikke  

 nogen ændring i retsstillingen for indehavere af 3G-tilladelser.  

 Formålet er alene, at IT- og Telestyrelsen kan administrere alle  

 udstedte tilladelser efter reglerne i nærværende lovforslag.
D.
Lovens administrative, økonomiske, erhvervsmæssige og  

 miljømæssige konsekvenser.
Administrative og økonomiske konsekvenser for stat, kommuner og  

 amter På frekvensområdet indebærer  

 lovforslaget en mere præcis fastlæggelse af  

 kompetenceområderne for henholdsvis ministeren for videnskab, teknologi  

 og udvikling og IT- og Telestyrelsen.
I det omfang forsvarets  

 frekvensanvendelse forudsætter en tilladelse, og ikke blot beror  

 på en aftale, kan det i begrænset omfang indebære  

 administrative konsekvenser for forsvaret.
 Herudover vurderes forslaget ikke at have administrative  

 konsekvenser for staten, ligesom der ikke vil være administrative  

 konsekvenser for amter eller kommuner.
Lovforslaget vurderes ikke at have økonomiske  

 konsekvenser for stat, amter og kommuner.
I det omfang, hjemlen til at  

 afholde auktion udnyttes, vil det imidlertid have en positiv økonomisk  

 effekt for staten.
I det omfang forsvarets frekvensanvendelse  

 forudsætter en tilladelse, og ikke blot beror på en aftale, vil  

 det indebære økonomiske konsekvenser for forsvaret i form af  

 betaling af frekvensafgifter.
Administrative og økonomiske konsekvenser for erhvervslivet Lovforslaget indeholder regler, der gennemfører en  

 hurtigere og smidigere administration af de frekvenspolitiske initiativer  

 m.v., hvilket må forventes ligeledes at have en positiv effekt på  

 erhvervslivet generelt.
I det omfang, hjemlen til at afholde auktion udnyttes, vil  

 det umiddelbart være forbundet med omkostninger for de, der opnår  

 en tilladelse efter en auktion.
Men sammenlignes med et offentligt udbud,  

 hvor det vindende tilbud kan indebære store krav til udbygning m.v., er  

 det ikke på forhånd givet, at effekten er negativ.
 Lovforslaget indebærer ikke i øvrigt  

 administrative eller økonomiske konsekvenser for erhvervslivet.
I samråd med Erhvervs- og Selskabsstyrelsens Center  

 for Administrative Lettelser er det vurderet, at det vil være  

 unødigt byrdefuldt for virksomhederne at deltage i en  

 panelundersøgelse af lovforslagets administrative konsekvenser.
Det  

 skyldes blandt andet, at forslaget alene udstikker rammerne for et offentligt  

 udbud eller en auktion, i de tilfælde hvor frekvensressourcerne er  

 knappe.
Lovforslaget indeholder på dette punkt ikke i sig selv  

 administrative konsekvenser.
Disse vil således først kunne  

 bedømmes i forbindelse med en konkret udmøntning af  

 bemyndigelsen til at afholde udbud eller auktion.
Miljømæssige konsekvenser Forslaget har ikke miljømæssige  

 konsekvenser.
Administrative konsekvenser for borgerne Lovforslaget har ingen administrative konsekvenser for  

 borgerne.
E.
Forholdet til EU-retten Frekvensloven tilsigtede at gennemføre Europa-Parlamentets og Rådets direktiv 97/13/EF af 10. april  

 1999 (EF-Tidende 1997 nr.
L 117, side 15) om ensartede principper for  

 generelle tilladelser og individuelle tilladelser til teletjenester  

 (Licensdirektivet).
Dele af Europa-Parlamentets og Rådets beslutning nr.  

 128/1999/EF af 14. december 1998 (EF-Tidende 1999 nr.
L 17, side 1) om  

 koordineret indførelse af et mobilt og trådløst  

 kommunikationssystem (UMTS) af tredje generation i Det Europæiske  

 Fællesskab (UMTS-beslutningen).
 Mobilloven tilsigtede at gennemføre:
Dele af Kommissionens direktiv 96/2/EF af 16. januar 1996 (EF-Tidende  

 1996 nr.
L 20, side 59) om ændring af direktiv 90/338/EØF, for  

 så vidt angår mobil- og personkommunikation.
Dele af Europa-Parlamentets og Rådets beslutning nr.  

 128/1999/EF af 14. december 1998 (EF-Tidende 1999 nr.
L 17, side 1) om  

 koordineret indførelse af et mobilt og trådløst  

 kommunikationssystem (UMTS) af tredje generation i Det Europæiske  

 Fællesskab (UMTS-beslutningen).
 Ved Folketingets vedtagelse af 3G-loven og de i  

 medfør heraf fastsatte regler blev UMTS-beslutningen endeligt  

 gennemført i dansk ret.
 Nærværende lovforslag viderefører  

 gennemførelsen af disse retsakter, i det omfang de ikke er  

 ophævet eller erstattet af nye direktiver i medfør af  

 direktivpakken fra EU, der blev vedtaget den 14. februar 2002.
Direktivpakken EU-reguleringen på teleområdet er med den nye  

 direktivpakke blevet revideret gennemgribende.
Den 14. februar 2002 blev en  

 regelsamling fra Europa-Parlamentet og Rådet indeholdende fire  

 direktiver og én beslutning vedtaget.
Lovforslaget tilsigter at  

 gennemføre dele af to af direktiverne, Rammedirektivet og  

 Tilladelsesdirektivet.
Der henvises i øvrigt til beskrivelsen under  

 B.2.
F.
Internationale forhold i øvrigt Radiobølger overskrider landegrænser.
For at  

 forhindre forstyrrelser mellem forskellige radiotjenester er samarbejde  

 på tværs af landegrænser derfor nødvendigt.  

 Endvidere kræver den stigende harmonisering af forskellige  

 radiosystemer mellem landene, at der til stadighed skabes internationale  

 løsninger på radiokommunikationsområdet.
På globalt plan finder samarbejdet sted i Den  

 Internationale Telekommunikationsunion (ITU). I ITU-regi er der udarbejdet et  

 internationalt regelsæt kaldet Det Internationale Radioreglement.  

 Radioreglementet indeholder de overordnede internationale regler indenfor  

 radiofrekvensforvaltning.
ITU afholder hvert andet/tredje år en  

 verdensomspændende radiokonference (WRC), og på disse  

 radiokonferencer revideres blandt andet Radioreglementet.
Hertil kommer  

 afholdelse af regionale konferencer (RRC) samt konferencer i den  

 europæiske region f.eks. på radio- og tv-området.
Radioreglementet indeholder blandt andet den  

 internationale frekvensplan.
Heri er angivet, hvilke radiofrekvenser der kan  

 anvendes i de forskellige tjenester (f.eks. mobile tjenester, men også  

 faste tjenester, satellittjenester m.v.), men derimod ikke nærmere om  

 til hvilke radiosystemer (f.eks.
GSM og UMTS) der kan/skal anvendes hvilke  

 radiofrekvenser.
ITU's grundlæggende regelsæt, der revideres  

 hvert fjerde år, er indeholdt i en konstitution og en konvention, som  

 Danmark har tiltrådt.
Den seneste konvention og konstitution blev  

 vedtaget i 1998. Dette grundlæggende regelsæt komplementeres af  

 Radioreglementet og er bindende for alle ITU medlemmerne, aktuelt i alt 189  

 lande.
For at det grundlæggende regelsæt og Radioreglementet kan  

 få virkning her i landet, skal det gennemføres ved lov eller  

 bekendtgørelser.
I Europa foregår planlægningen af de  

 verdensomspændende og regionale radiokonferencer i The Electronic  

 Communications Committee (ECC), der varetager de europæiske interesser  

 på radiokommunikationsområdet.
ECC hører under The  

 European Conference of Postal and Telecommunications Administrations (CEPT),  

 der i dag har post- og teleadministrationer fra 44 europæiske lande som  

 medlemmer.
ECC har på radioområdet fire permanente  

 arbejdsgrupper, hvoraf den ene, Conference Preparatory Group (CPG),  

 forestår udarbejdelsen af fælles europæiske forslag til de  

 verdensomspændende og regionale radiokonferencer.
 En ECC-beslutning opfattes som en folkeretlig bindende  

 aftale, der pålægger landene at afsætte de identificerede  

 radiofrekvenser til den bestemte tjeneste.
 For så vidt angår forsvarets anvendelse af  

 radiofrekvenser, finder det internationale samarbejde sted i North Atlantic  

 Treaty Organisation (NATO). Den danske frekvensanvendelse baserer sig i den  

 forbindelse på NATO s overordnede frekvensaftale   NATO Joint Frequency  

 Agreement.
 På tilsvarende vis vil der i  

 frekvensadministrationen skulle tages hensyn til relevante beslutninger  

 truffet i blandt andet International Civil Aviation Organisation (ICAO) og  

 International Maritime Organisation (IMO).
Som det fremgår af det ovennævnte, er  

 frekvensadministration ikke udelukkende et nationalt anliggende.
De  

 regler, som herefter bliver fastsat i den nationale frekvensplan, er  

 således et resultat af de internationale beslutninger, som Danmark er  

 forpligtet til at følge.
IT- og Telestyrelsens deltagelse i det  

 internationale frekvenssamarbejde sker på baggrund af mandater herom  

 udstedt af ministeren for videnskab, teknologi og udvikling.
G.
Høring I forbindelse med udarbejdelsen af nærværende  

 lovforslag er relevante parter blevet inddraget i form af to seminarer.  

 På det første af disse i juni måned 2001 blev centrale  

 emner i lovforslaget præsenteret og drøftet.
På det andet  

 seminar i februar måned 2002 blev et samlet udkast til lovforslaget  

 præsenteret forud for den egentlige høring over forslaget.
Udkast til dette lovforslag har været udsendt i  

 høring hos Advokatrådet, Amtsrådsforeningen i Danmark,  

 Andersens Management International, Arbejderbevægelsens  

 Erhvervsråd, Banestyrelsen, Beredskabsstyrelsen, Boligselskabernes  

 Landsforening, Brancheorganisationen for Forbruger Elektronik, Center for  

 Teleinformation (DTU), Christian Rovsing A/S, DanCell A/S, Danmarks Lokal-TV  

 forening, Danmarks Radio, Danmarks Rederiforening, Dansk Dataforening, Dansk  

 Elektronik, Dansk El-Forbund, Dansk Handel og Service, Dansk Industri, Dansk  

 Management Råd, Dansk Metal, Dansk Standard, Dansk Wireless Access  

 Forum, Danske Energiselskabers Forening, Danske Uddannelsesmedier,  

 Datatilsynet, De Samvirkende Invalideorganisationer, debitel, Demokratisk  

 Lokalstation, Den Kristne Producent Komite, Det Centrale Handicapråd,  

 Det Danske Handelskammer, Dragsted & Helmer, Elinstallatørernes  

 Landsforening, Erhvervs- og Boligstyrelsen, Erhvervs- og Selskabsstyrelsen,  

 FAEM, FDA, Finansministeriet, Finansrådet   Danske Pengeinstitutters  

 Forening, Fischer og Lorenz, Forbrugerrådet, Forbrugerstyrelsen,  

 Foreningen for Dansk Internet Handel, Forsikring & Pension,  

 Forsvarskommandoen, Forsvarsministeriet, Frederiksberg Kommune,  

 Færøernes Landstyre, Føroya Tele, Global Connect, Global  

 One, GN Store Nord, Grønlands Hjemmestyre, Handelskartellet i Danmark,  

 HK/Service, IASTAR Danmark, IT-Brancheforeningen, Juridisk Institut,  

 Justitsministeriet, KL, Komm, Konkurrencestyrelsen, Kulturministeriet,  

 Københavns Kommune, L.M.
Ericsson, Landbrugsrådet,  

 Landsforeningen EDR, Landsorganisationen i Danmark, LTV, McKinsey &  

 Company, Medie- og Tilskudssekretariatet, Miljøministeriet,  

 Mobiltelebranchen, Motorola A/S, Nokia Networks, Orange, PA Consulting Group,  

 Philips Telekommunikation, Plessner Svane Grønbrog, PMR-brugerne i  

 Danmark, PMR-Industrien i Danmark, Powercom, Radio- og TV-nævnet,  

 Realkreditrådet, Repræsentantskabet ved Tele Danmark  

 Landsdelsrådet for Jylland, Samarbejdsforum for Danske Lyttere og  

 Seerorganisationer, Sammenslutningen af Lokale Radio- og TV-stationer,  

 Sekretariatet for Telebrugernævnet og Teleklagenævnet,  

 Service-900 Nævnet, Siemens Transmissionssystemer, Skatteministeriet,  

 Socialministeriet, Sonofon A/S, Statens Luftfartsvæsen,  

 Statsministeriet, Stofa, SuperTEL Danmark, Søfartsstyrelsen, TDC,  

 Tele2, Tele Danmarks Kunders Landsråd, TELE Greenland A/S, Tele 1  

 Europe A/S, Telekommunikationsforbundet, Telekommunikationsindustrien,  

 Tele-Punkt Søborg, Telestyrelsen, Telia A/S, TV 2,  

 Udenrigsministeriet, Værkstedssammenslutningen, Wirefree Services  

 Denmark, World com, Zone System A/S og Økonomi- og  

 Erhvervsministeriet.
H.
Lovovervågning Lovforslaget er omfattet af forsøgsordningen om  

 lovovervågning.
Det er i den forbindelse hensigten at evaluere lovens  

 effekt efter en 3-årig periode.
Det vil ske ved at udarbejde en redegørelse til  

 Folketingets Forskningsudvalg.
Redegørelsen vil være baseret  

 på en høring af de parter, der er hørt i forbindelse med  

 lovforslagets udarbejdelse.
Redegørelsen vil fokusere på, om de  

 væsentligste intentioner med lovforslaget, herunder navnlig at  

 frekvensadministrationen skal fungere mere smidigt og effektivt end hidtil,  

 er blevet opfyldt.
Vurdering af konsekvenser af lovforslaget Positive konsekvenser/mindre udgifter Negative konsekvenser/merudgifter Administrative og økonomiske konsekvenser for stat,  

 kommuner og amter Der sker en mere præcis fastlæggelse af  

 kompetencen mellem Ministeriet for Videnskab, Teknologi og Udvikling og IT-  

 og Telestyrelsen.
 I det omfang forsvarets frekvensanvendelse forudsætter  

 en tilladelse, og ikke blot beror på en aftale, kan det indebære  

 administrative og økonomiske konsekvenser for forsvaret.
Administrative og økonomiske konsekvenser for  

 erhvervslivet Lovforslaget forventes at medføre en hurtigere og  

 smidigere administration på frekvensområdet, bl.a. ved udstedelse  

 af tilladelser, hvilket vil have en positiv effekt for  

 erhvervslivet.
Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Loven indeholder regler, der gennemfører dele af  

 Europa-Parlamentets og Rådets direktiv om tilladelser for elektroniske  

 kommunikationsnet og  tjenester og dele af Europa-Parlamentets og  

 Rådets direktiv om fælles rammebestemmelser for elektroniske  

 kommunikationsnet og -tjenester.
 Loven indeholder endvidere regler, der viderefører  

 gennemførelse af dele af Europa-Parlamentets og Rådets  

 beslutning nr. 128/1999/EF af 14. december 1998 (EF-Tidende 1999 L 17, side  

 1) om koordineret indførelse af et mobilt og trådløst  

 kommunikationssystem (UMTS) af tredje generation i Det Europæiske  

 Fællesskab.
Bemærkninger til de enkelte  

 bestemmelser Til § 1 Til stk. 1 Efter den foreslåede bestemmelse omfatter loven al  

 frekvensanvendelse, herunder udstedelse af tilladelser og den  

 efterfølgende administration af disse tilladelser.
Loven omfatter  

 både frekvensanvendelse i forbindelse med telenet og teletjenester og  

 frekvensanvendelse, der ikke er omfattet af dette begreb, herunder  

 frekvensanvendelse, der finder sted i forbindelse med forbrugerelektronik,  

 medicinsk udstyr som f.eks. pacemakere, industrielt udstyr som f.eks.  

 mikrobølgeanlæg og lignende.
Modtagning af radiosignaler er specifikt nævnt med  

 det formål at sikre IT- og Telestyrelsens adgang til at fastsætte  

 regler om tavshedspligt.
Lovforslaget omfatter således også de  

 tilfælde, hvor der er tale om modtagning af radiosignaler med  

 radioudstyr, der alene er indrettet til modtagning og derfor ikke anvender  

 radiofrekvenser i lovens forstand.
Der henvises i øvrigt til  

 bemærkningerne til § 19 (tavshedspligt).
 Bestemmelsen er en indholdsmæssig  

 videreførelse af § 1a i frekvensloven og § 1 i mobilloven,  

 idet anvendelsesområdet er uændret.
Til stk. 2 Efter den foreslåede bestemmelse forenkles og  

 sammenlægges bestemmelserne i frekvensloven henholdsvis R&TTE-loven  

 om IT- og Telestyrelsens tilsyn med forstyrrelser af frekvensanvendelsen og  

 forstyrrelser forårsaget af apparater.
Den foreslåede  

 sammenlægning skyldes, at der for den forstyrrede ikke er forskel  

 på, om det forstyrrende fænomen stammer fra frekvensanvendelse  

 eller fra et andet elektromagnetisk fænomen.
En sammenlægning af  

 tilsynsbestemmelserne ved forstyrrelser betyder, at der ikke gøres  

 forskel på, om det forstyrrede er frekvensanvendelse eller apparater.  

 Tilsynsbestemmelserne ved forstyrrelse af apparater var tidligere omfattet af  

 EMC-lovgivningen.
Der henvises i øvrigt til bemærkningerne til  

 lovforslagets bestemmelser om tilsyn.
Til stk. 3 Definitionen på radiofrekvenser er en  

 gennemførelse af den definition, som er fastsat i ITU s konstitution,  

 som Danmark har tiltrådt.
Den foreslåede afgrænsning  

 indebærer, at anvendelse af elektromagnetiske bølger i  

 frekvensområdet over 3000 GHz, f.eks. synligt lys, infrarødt og  

 ultraviolet lys samt røntgenbølger, ikke er omfattet af loven.  

 Almindelig elektricitet, som f.eks. lysnettet, er kabelbåret og  

 udbreder sig ikke som bølger uden kunstig afskærmning.  

 Almindelig elektricitet er derfor heller ikke omfattet af loven.
Til § 2 Formålet med det frekvenspolitiske rammemandat er at  

 fastslå inden for hvilke rammer, IT- og Telestyrelsen kan forberede,  

 træffe og gennemføre beslutninger på frekvensområdet  

 og derved sikre et skarpere skel mellem telepolitikken og den telefaglige  

 administration.
Forud for fastsættelse af et frekvenspolitisk  

 rammemandat forelægger IT- og Telestyrelsen et forslag til indholdet af  

 det frekvenspolitiske rammemandat for ministeren for videnskab, teknologi og  

 udvikling efter høring af relevante parter.
Med IT- og Telestyrelsens  

 årlige udkast til et frekvenspolitisk rammemandat vil der være  

 skabt et nyt og godt fagligt fundament for politiske drøftelser.
Det  

 er i den telepolitiske aftale forudsat, at drøftelser af denne  

 karakter føres i forligskredsen.
Et udkast til et frekvenspolitisk rammemandat vil  

 ligeledes blive sendt i høring hos relevante parter med henblik  

 på eventuelle justeringer.
På baggrund heraf fastsætter  

 ministeren for videnskab, teknologi og udvikling i bekendtgørelsesform  

 det endelige frekvenspolitiske rammemandat.
Fastsættelsen af det  

 frekvenspolitiske rammemandat sker endvidere i overensstemmelse med  

 målsætningerne som angivet i lovforslagets almindelige  

 bemærkninger, jf. de almindelige bemærkninger C.1.
Det frekvenspolitiske rammemandat udgør strategien  

 for den danske frekvenspolitik, indeholder målsætningerne  

 på frekvensområdet og angiver i form af fokusområder  

 nærmere inden for hvilke områder, IT- og Telestyrelsen skal  

 arbejde.
Fokusområderne kan relatere sig direkte til f.eks.  

 indførelsen af nye teknologier eller systemer, men kan også  

 relatere sig til allerede eksisterende teknologier eller systemer.
 Det frekvenspolitiske rammemandat indeholder en  

 beskrivelse af, hvilke målsætninger IT- og Telestyrelsen skal  

 arbejde hen imod, og inden for hvilke rammer, IT- og Telestyrelsen har  

 råderum til at følge de fastlagte målsætninger i  

 situationer, hvor der forekommer ændrede forudsætninger eller  

 forhold.
Det frekvenspolitiske rammemandat angiver den overordnede  

 prioritering af forskellige radiotjenester, således at mandatet  

 beskriver den fremtidige indbyrdes prioritering af radiotjenester,  

 såsom f.eks. mobile tjenester, faste tjenester og radio og tv.
Det  

 frekvenspolitiske rammemandat udstikker således rammerne for IT- og  

 Telestyrelsens administrative udmøntning af de politisk trufne  

 beslutninger.
Det frekvenspolitiske rammemandat udgør dermed et  

 bindende grundlag for IT- og Telestyrelsens administration af  

 radiofrekvensområdet.
IT- og Telestyrelsen vil på baggrund af det  

 frekvenspolitiske rammemandat træffe beslutninger for  

 frekvensadministrationen.
Det gælder blandt andet beslutninger i  

 relation til udstedelse af frekvensplanen og beslutninger om anvendelse af  

 frekvensadministrative metoder.
Ministeren for videnskab, teknologi og udvikling kan  

 således ikke træffe beslutninger i relation til den konkrete  

 udformning af frekvensplanen eller træffe beslutninger om anvendelse af  

 konkrete frekvensadministrative metoder.
Ligeledes vil ministeren for  

 videnskab, teknologi og udvikling heller ikke i det frekvenspolitiske  

 rammemandat kunne udstikke præcise anvisninger til IT- og Telestyrelsen  

 om at træffe bestemte konkrete beslutninger.
Det frekvenspolitiske  

 rammemandat skal således være overordnet og må ikke  

 indeholde præcise instrukser, men skal dog alligevel være  

 så konkret beskrevet, at det kan danne grundlag for IT- og  

 Telestyrelsens administration af lovgivningen.
Det frekvenspolitiske rammemandat vil ikke indeholde et  

 konkret mandat for IT- og Telestyrelsens internationale arbejde.
Et  

 sådant mandat vil derfor blive givet ved siden af det frekvenspolitiske  

 rammemandat.
 Dette indebærer, at det frekvenspolitiske  

 rammemandat efter den foreslåede bestemmelse eksempelvis kan indeholde  

 retningslinier for IT- og Telestyrelsen om nationalt at arbejde for en bedre  

 udnyttelse af radiofrekvenserne afsat til en given tjeneste, mens mandatet  

 for det internationale arbejde kan indeholde mandat til at arbejde for  

 afsættelse af yderligere radiofrekvenser til den pågældende  

 tjeneste.
Som anført i stk. 3 skal IT- og Telestyrelsen  

 senest den 1. november forelægge ministeren for videnskab, teknologi og  

 udvikling et forslag til frekvenspolitisk rammemandat.
På den baggrund  

 kan der fastsættes et frekvenspolitisk rammemandat for det  

 følgende kalenderår.
Et frekvenspolitisk rammemandat fastsættes med et  

 flerårigt sigte for derved at skabe stabilitet i  

 frekvensadministrationen.
IT- og Telestyrelsens årlige forslag kan  

 derfor indeholde en anbefaling om at videreføre det allerede  

 gældende frekvenspolitiske rammemandat.
Der kan vise sig behov for med  

 kortere varsel at have den fleksibilitet, der ligger i at kunne foretage  

 ændringer, tilføjelser, rettelser m.v. til det gældende  

 frekvenspolitiske rammemandat, herunder i forbindelse med  

 gennemførelse af internationale beslutninger m.v. på  

 radiofrekvensområdet.
 Et frekvenspolitisk rammemandat gælder, indtil det  

 erstattes af et nyt, hvorved der tages højde for de situationer, hvor  

 det ikke er muligt eller nødvendigt at fastsætte et nyt  

 frekvenspolitisk rammemandat.
Hvis der opstår behov for at prioritere anderledes  

 end tidligere fastsat i det frekvenspolitiske rammemandat, vil ministeren for  

 videnskab, teknologi og udvikling kunne foretage tilføjelser til eller  

 ændringer af det allerede fastsatte frekvenspolitiske rammemandat.
Det  

 kan ske på baggrund af et forslag fra IT- og Telestyrelsen.
Til § 3 Formålet med frekvensplanen er i samlet form at give  

 oplysninger om den fastlagte anvendelse af de enkelte dele af frekvensplanen  

 og eventuelle tidsmæssige rammer for denne anvendelse, herunder  

 oplysning om fastlagte fremtidige ændringer i frekvensplanen og  

 eventuelle tidsrammer for sådanne ændringer.
Frekvensplanen skal  

 herudover afspejle de beslutninger, der måtte være truffet  

 på grundlag af bestemmelserne om udstedelse af tilladelser til  

 frekvensanvendelse, jf. §§ 4-8, og bestemmelserne om  

 frekvensadministrative metoder i §§ 22-25.
Frekvensplanen udgør på den baggrund en  

 oversigt over rammerne for anvendelse og indbyrdes prioritering af de samlede  

 radiofrekvenser.
Ved fastsættelse af frekvensplanen sker der  

 således en prioritering dels af hvilke anvendelser, de  

 pågældende radiofrekvenser afsættes til, og dels af  

 omfanget af de radiofrekvenser, der afsættes til en given  

 anvendelse.
Den foreslåede bestemmelse pålægger IT-  

 og Telestyrelsen at udarbejde og udstede en frekvensplan.
Det skal ske i  

 bekendtgørelsesform.
Den foreslåede bestemmelse giver IT- og  

 Telestyrelsen hjemmel til ved fastsættelsen af frekvensplanen at  

 fastsætte anvendelsesbegrænsninger for de enkelte dele af  

 frekvensplanen.
Anvendelsesbegrænsninger fastsættes med det  

 formål at opnå en bedre udnyttelse af de til en anvendelse  

 afsatte radiofrekvenser.
 Fastsættelse af bestemmelser om  

 anvendelsesbegrænsning kan eksempelvis være indførelse af  

 tidsmæssige rammer for, hvor længe en given del af  

 radiofrekvensspektret kan anvendes til en eller flere tjenester, bestemmelser  

 om at bestemte radiofrekvenser alene må anvendes til etablering af  

 radioinfrastruktur til brug for forsøg og udvikling af nye teknologier  

 og tjenester, samt anvendelsesbegrænsninger, der omhandler selve  

 tjenesten, som radiofrekvenserne kan anvendes til.
Frekvensplanen vil være af så stort omfang, at  

 det er uhensigtsmæssigt at offentliggøre denne i Lovtidende.  

 Frekvensplanen udstedt efter frekvensloven er således i medfør  

 af anordning nr. 930 af 10. december 1999 undtaget fra kravet om optagelse i  

 Lovtidende.
Det er også hensigten ved kongelig anordning at undtage  

 frekvensplaner udstedt efter den foreslåede bestemmelse fra  

 offentliggørelse i Lovtidende.
I praksis sikres brugerne af  

 frekvensplanen stor gennemsigtighed ved at IT- og Telestyrelsen opretholder  

 en elektronisk interaktiv frekvensplan, jf. de almindelige  

 bemærkninger, afsnit C.2.6.
Det er hensigten, at relevante parter gennem de fastlagte  

 procedurer inddrages i den fremtidige frekvensallokering og -anvendelse.
De  

 relevante parter vil ved høringer blive inddraget i  

 fastsættelsesproceduren og ændringer af frekvensplanen i samme  

 omfang som hidtil, således at de inddrages i beslutningerne ud fra  

 deres praktiske kendskab til behov og problemer.
IT- og Telestyrelsen skal søge at fastsætte  

 frekvensplanen med et længere fremtidigt sigte.
Hermed tilstræbes  

 det at sikre en vis kontinuitet og langsigtethed i planlægningen for  

 derved at give markedsaktørerne de bedste muligheder for at  

 planlægge investeringer og aktiviteter ud fra kendte  

 forudsætninger.
Imidlertid er den internationale regulatoriske  

 udvikling på radiokommunikationsområdet samt udviklingen på  

 de kommercielle telemarkeder forbundet med så store ubekendte faktorer,  

 at det næppe er muligt at anlægge en længere tidshorisont  

 end 3-5 år.
Inden for rammerne af det frekvenspolitiske rammemandat  

 vil IT- og Telestyrelsen løbende kunne sikre den rette prioritering  

 mellem såvel nye som eksisterende tjenester, således at der i  

 videst muligt omfang bliver adgang til at indføre nye tjenester  

 samtidig med, at frekvensknaphed undgås for eksisterende tjenester.
IT-  

 og Telestyrelsen kan således ændre frekvensplanen, når der  

 er behov for det og dermed bidrage til at sikre den nødvendige  

 fremadrettede og smidige fastsættelse af rammerne for den samlede  

 danske frekvensallokering og -anvendelse.
Udstedelse af en ny eller en ændring af den  

 eksisterende frekvensplan medfører ikke i sig selv, at allerede  

 udstedte tilladelser bortfalder.
Der kan derfor være  

 tilladelsesindehavere, der anvender radiofrekvenser i henhold til tilladelser  

 udstedt i overensstemmelse med en tidligere frekvensplan.
Til stk. 2 IT- og Telestyrelsens fastsættelse af frekvensplanen  

 skal ske inden for rammerne af det frekvenspolitiske rammemandat, på  

 grundlag af det internationale frekvenssamarbejde og samarbejdet i EU, samt  

 på grundlag af administrative forskrifter udstedt i medfør af  

 denne lov.
 For så vidt angår det internationale  

 frekvenssamarbejde omfatter dette både samarbejdet i ITU, CEPT,  

 undergrupper herunder samt samarbejdet i NATO, ICAO og IMO.
Til § 4 Bestemmelsen er en videreførelse af principperne om  

 udstedelse af tilladelser i §§ 11-14 i frekvensloven, idet  

 bestemmelserne om forsvarets frekvensanvendelse dog er ændret, jf.  

 stk. 3 og bemærkningerne hertil.
 Sammenhængen mellem udstedelsen af tilladelser og  

 frekvensplanen fremgår dog ikke længere af bestemmelsen, da det  

 følger af den foreslåede § 3, at udstedelse af tilladelser  

 skal fremgå af frekvensplanen.
Til stk. 1 Bestemmelsen fastslår det grundlæggende  

 princip om, at frekvensanvendelse forudsætter tilladelse hertil fra IT-  

 og Telestyrelsen.
 Til stk. 2.
 Bestemmelsen er en indholdsmæssig  

 videreførelse af § 13 i frekvensloven om IT- og Telestyrelsens  

 adgang til at undtage frekvensanvendelse fra kravet om tilladelse.
 Frekvenslovens § 13 er udmøntet i  

 bekendtgørelse nr. 235 af 30. marts 2000 om frekvensanvendelse m.v.  

 uden individuel tilladelse, hvori visse typer frekvensanvendelse er undtaget  

 fra kravet om tilladelse.
 IT- og Telestyrelsen fastsætter sådanne  

 regler, når der er stor sandsynlighed for, at de pågældende  

 radiofrekvenser i lang tid fremover vil blive anvendt til samme formål  

 og på samme betingelser, og når der ikke er behov for at udstede  

 tilladelser på grund af lille risiko for at forstyrre anden  

 frekvensanvendelse.
 Når frekvensanvendelsen er forbundet med ganske  

 få forstyrrelser, beror dette ofte på en international  

 harmonisering af den pågældende frekvensanvendelse.
IT- og Telestyrelsen kan eksempelvis fastsætte  

 regler om at undtage frekvensanvendelse med laveffekt udstyr, herunder visse  

 former for medicinsk udstyr fra kravet om tilladelse, da denne form for  

 frekvensanvendelse er forbundet med ganske få forstyrrelser.
Ligeledes  

 kan frekvensanvendelse, der er under kontrol af et netværk, undtages  

 fra kravet om tilladelse.
Dette gælder eksempelvis frekvensanvendelsen  

 i terminaler til brug i GSM, TETRA og FWA.
 IT- og Telestyrelsen kan fastsætte  

 begrænsninger for anvendelsen, eksempelvis begrænsninger svarende  

 til de forhold, der er nævnt i den foreslåede § 11.
Til stk. 3 Bestemmelsen er ny i forhold til frekvenslovens § 12,  

 stk. 1, nr. 3, og § 12, stk. 3, hvorefter hele forsvarets  

 frekvensanvendelse er undtaget fra tilladelseskravet.
Formålet med bestemmelsen er, at forsvarets  

 anvendelse af radiofrekvenser, der i frekvensplanen er afsat eksklusivt til  

 forsvarets anvendelse, efter drøftelser mellem IT- og Telestyrelsen og  

 forsvaret kan ske uden de sædvanlige vilkår for  

 frekvensanvendelse.
Dette indebærer, at forsvarets frekvensanvendelse i  

 disse radiofrekvensbånd fritages fra de almindelige krav om tilladelse  

 og betaling af afgifter.
Bestemmelsen indebærer endvidere, at forsvarets  

 anvendelse af radiofrekvenser, der i frekvensplanen er afsat til både  

 civile og militære formål efter drøftelser mellem IT- og  

 Telestyrelsen og forsvaret tillige kan ske uden de sædvanlige  

 vilkår for frekvensanvendelse, jf. afsnittet ovenfor.
Dette kan f.eks.  

 være radiofrekvenser afsat til radar, luftfartskommunikation og maritim  

 kommunikation.
 Forsvarets frekvensanvendelse vil derfor som hovedregel  

 fortsat blive undtaget fra tilladelseskravet.
Forsvaret kan i særlige tilfælde anvende  

 radiofrekvenser, der i frekvensplanen er afsat til civile formål.
Dette  

 sker efter drøftelse mellem IT- og Telestyrelsen og forsvaret under  

 fastsættelse af vilkår for denne anvendelse.
 Hvor forsvarets frekvensanvendelse bliver undtaget fra  

 tilladelseskravet, kan IT- og Telestyrelsen efter bestemmelsen samtidig med  

 undtagelsen i bekendtgørelse fastsætte nærmere regler om,  

 hvordan radiofrekvenser afsættes til forsvarets anvendelse, regler om  

 periodisk oplysning om ændringer i forsvarets behov for og konkrete  

 anvendelse af radiofrekvenser samt regler om fastsættelse af  

 vilkår for forsvarets frekvensanvendelse.
 Desuden kan IT- og Telestyrelsen fastsætte regler  

 om, at i tilfælde hvor udenlandske styrker kommer til Danmark i kortere  

 perioder, kan frekvensanvendelsen ske uden tilladelse.
 Forsvarets brug af radioudstyr kan efter R&TTE-loven  

 undtages fra de gældende krav til radioudstyr.
Til stk. 4 Den foreslåede bestemmelse er en  

 indholdsmæssig videreførelse af tilladelsesfritagelsen i  

 § 12, stk. 1, nr. 1 og 2, i frekvensloven for visse typer af  

 radiomodtagere.
Bestemmelsen indeholder dog en udvidelse af  

 tilladelsesfritagelsen i forhold til frekvensloven, idet den foreslåede  

 bestemmelse fritager frekvensanvendelsen i alle radioanlæg, der alene  

 er indrettet til modtagning, herunder også i radiomodtagere i  

 kommunikationssystemer, hvori der også indgår radiosendere.  

 Fritagelsen af frekvensanvendelsen i radioanlæg, der alene er indrettet  

 til modtagning, fra krav om tilladelse er begrundet i, at radiomodtagere ikke  

 anvender radiofrekvenser på en sådan måde, at der er behov  

 for, at IT- og Telestyrelsen skal regulere selve frekvensanvendelsen, for  

 eksempel af hensyn til forstyrrelse af andre brugere af radiofrekvenser.
Til § 5 Til stk. 1 Bestemmelsen viderefører det overordnede princip  

 om, at tilladelser udstedes efterhånden som ansøgninger herom  

 modtages.
Ansøgningerne bliver behandlet i den  

 rækkefølge, hvori de indkommer til IT- og Telestyrelsen.  

 Såfremt flere ansøgninger omhandler samme konkrete  

 radiofrekvensressource, uden at der i øvrigt er frekvensknaphed, vil  

 IT- og Telestyrelsen udstede tilladelse til den ansøger, hvis  

 ansøgning er modtaget først (først-til-mølle  

 princippet). I tilfælde af samtidig modtagelse af flere  

 ansøgninger til én tilladelse udstedes tilladelsen efter  

 lodtrækning.
 På radio- og tv-området indebærer  

 først-til-mølle princippet, at udstedelse af tilladelser sker  

 automatisk, hvis ansøgeren kan dokumentere at have adgang til at  

 udøve programvirksomhed efter lov om radio- og fjernsynsvirksomhed,  

 jf. den foreslåede § 32.
På områder, hvor der ikke er frekvensknaphed,  

 vil der typisk ikke være anledning til for IT- og Telestyrelsen at  

 efterprøve ansøgerens formål med den ønskede  

 frekvensanvendelse eller i øvrigt evne og vilje til at udnytte  

 tilladelsen.
Imidlertid kan IT- og Telestyrelsen afvise at udstede en  

 tilladelse, hvis IT- og Telestyrelsen efter den foreslåede § 28  

 kunne tilbagekalde den pågældende tilladelse.
IT- og  

 Telestyrelsen vil som hidtil i forbindelse med udstedelse af tilladelser i  

 øvrigt skulle sikre en effektiv udnyttelse af radiofrekvenserne.
Til stk. 2 Med bestemmelsen lovfæstes den eksisterende praksis  

 på området.
Formålet hermed er at sikre IT- og  

 Telestyrelsen tilstrækkeligt råderum til undersøgelse af,  

 om der foreligger frekvensknaphed, forinden IT- og Telestyrelsen beslutter at  

 udstede tilladelser i de pågældende radiofrekvensbånd.
Der  

 kan således være behov for at undersøge, om IT- og  

 Telestyrelsen skal udstede tilladelser efter reglerne i stk. 1, eller om  

 IT- og Telestyrelsen grundet frekvensknaphed skal indstille til ministeren  

 for videnskab, teknologi og udvikling, at der træffes beslutning om  

 gennemførelse af offentligt udbud eller afholdelse af auktion.
En  

 indstilling til ministeren for videnskab, teknologi og udvikling eller  

 overvejelser herom hindrer ikke, at IT- og Telestyrelsen vil kunne udstede  

 tilladelser med en begrænset varighed.
En sådan tilladelses  

 varighed kan eksempelvis afhænge af tidspunktet for  

 gennemførelse af et offentligt udbud eller afholdelse af en auktion,  

 jf. bemærkningerne til den foreslåede § 16.
Til stk. 3 Begrebet frekvensknaphed bruges dels i forbindelse med  

 udstedelse af tilladelser efter offentligt udbud og auktion og dels i  

 forbindelse med anvendelse af de frekvensadministrative metoder.
Vurderingen  

 af, om der foreligger frekvensknaphed, foretages for begge situationer efter  

 den her foreslåede bestemmelse.
For så vidt angår forholdet  

 til frekvensadministrative metoder henvises til bemærkningerne til den  

 foreslåede § 21.
 Konstatering af frekvensknaphed vil kunne ske ved, at IT-  

 og Telestyrelsen ikke kan imødekomme den efterspørgsel, der er  

 på tilladelser til et givent frekvensområde (aktuel  

 frekvensknaphed).
IT- og Telestyrelsens undersøgelse af, om der  

 foreligger frekvensknaphed eller ej, vil som hovedregel tage udgangspunkt i  

 en høring af relevante parter om ønsker og forventninger til  

 fremtidige behov for radiofrekvenser.
Herved får relevante parter  

 også mulighed for at kommentere både de kriterier, der  

 lægges til grund for den konkrete vurdering af frekvensknaphed, og de  

 data, fakta og forhold, som danner grundlag for vurderingen.
 På baggrund af en høring over relevante  

 parters efterspørgsel efter radiofrekvenser, vil IT- og Telestyrelsen  

 efter en analyse og vurdering heraf kunne konstatere, om den samlede  

 efterspørgsel på radiofrekvenser inden for et kortere tidsrum  

 ikke vil kunne imødekommes (fremtidig frekvensknaphed).
Vurderingen af den eventuelle fremtidige frekvensknaphed  

 vil være behæftet med en vis usikkerhed, idet f.eks. udenlandske  

 interessenter, herunder potentielle tilladelsesindehavere, ikke  

 nødvendigvis har mulighed for at ytre sig i en høring af den  

 danske telebranche.
Dertil kommer, at de danske interessenter, som  

 høres, ikke er bundet af deres høringssvar.
 Det er imidlertid afgørende, at IT- og  

 Telestyrelsen også kan reagere i situationer med fremtidig  

 frekvensknaphed, idet frekvensadministrationen ellers ikke vil leve op til  

 relevante parters ønsker.
Frekvensknapheden vurderes i forhold til  

 først-til-mølle situationen.
Det betyder, at der stadig kan  

 være frekvensknaphed, selvom der i forbindelse med gennemførelse  

 af offentligt udbud eller afholdelse af auktion kommer færre tilbud  

 eller lige nøjagtig det antal tilbud, som der er tilladelser.
 Årsagen hertil er, at hvis tilladelserne  

 efterfølgende blev udbudt som almindelige  

 først-til-mølle tilladelser, må det forventes, at flere  

 ville være interesserede i tilladelserne, og at der derfor fortsat  

 kunne være frekvensknaphed.
Frekvensknaphed betyder derfor også, at IT- og  

 Telestyrelsen hverken har eller forventer at have mulighed for at  

 imødekomme de indgivne ansøgninger om tilladelser til  

 frekvensanvendelse.
Således vil det ikke være muligt at  

 efterkomme den samlede efterspørgsel efter tilladelser til et givent  

 radiofrekvensbånd, der er afsat til en konkret anvendelse, som denne er  

 defineret i frekvensplanen.
 Selvom der er stor efterspørgsel efter  

 radiofrekvenser til en konkret anvendelse, kan der være ledige  

 radiofrekvenser til andre former for anvendelse, ingen er interesserede i at  

 anvende.
IT- og Telestyrelsen kan imidlertid ikke uden videre tage  

 ikke-anvendte radiofrekvenser i anvendelse, alene fordi der er stor  

 efterspørgsel efter andre radiofrekvenser.
Det vil være i strid  

 med såvel den internationale som den danske frekvensallokering fastsat  

 i frekvensplanen.
Ofte vil det også være svært eller  

 praktisk umuligt at få udstyr, der kan anvende andre radiofrekvenser  

 end de, der internationalt er afsat til formålet.
 Omvendt er der ikke frekvensknaphed i en situation, hvor  

 en ansøger ønsker en konkret radiofrekvens, som allerede er i  

 anvendelse, hvis IT- og Telestyrelsen kan anvise en anden umiddelbar  

 substituerbar radiofrekvens.
Frekvensknaphed behøver ikke at vedrøre en  

 frekvensanvendelse i hele landet.
Der kan således være  

 frekvensknaphed i geografisk afgrænsede områder af landet,  

 hvorfor offentligt udbud og auktion henholdsvis de frekvensadministrative  

 metoder kan anvendes i geografisk afgrænsede områder.
Lokal  

 frekvensknaphed vil formentlig især kunne opstå i  

 storbyområder.
Tilsvarende kan der også være frekvensknaphed  

 i dele af de til en bestemt anvendelse afsatte radiofrekvenser, idet ikke  

 alle radiofrekvenser afsat til en konkret anvendelse er lige attraktive og  

 dermed lige søgte af brugerne.
Offentligt udbud og auktion samt de  

 frekvensadministrative metoder vil således kunne omfatte nogle af de  

 til en konkret anvendelse afsatte radiofrekvenser.
Da ansøgerne på radio- og tv-området  

 skal dokumentere at have adgang til at udøve programvirksomhed efter  

 lov om radio- og fjernsynsvirksomhed, jf. den foreslåede § 32, vil  

 den overordnede disponering af radiofrekvenserne ske i Kulturministeriets  

 regi.
Der vil således på forhånd ske en afgrænsning  

 af antallet af ansøgere.
Det vil derfor heller ikke blive aktuelt  

 efter dette lovforslag at udstede tilladelser på radio- og  

 tv-området efter offentligt udbud eller auktion.
Til § 6 Bestemmelsen er en videreførelse af princippet i  

 frekvenslovens § 6 om, at der ikke udstedes tilladelser efter  

 først-til-mølle princippet, hvis der er frekvensknaphed, men at  

 der i stedet gennemføres et offentligt udbud.
Som nævnt  

 indebærer lovforslaget imidlertid den ændring, at auktion  

 indføres og sideordnes med offentligt udbud som metode til at udstede  

 tilladelser.
Til stk. 1 Med bestemmelsen foreslås det, at det er IT- og  

 Telestyrelsen, der vurderer og konstaterer, hvorvidt der er frekvensknaphed,  

 i modsætning til efter de gældende regler, hvor ministeren for  

 videnskab, teknologi og udvikling foretager denne vurdering.
Efter  

 bestemmelsen indstiller IT- og Telestyrelsen - i situationer, hvor der skal  

 udstedes nye tilladelser - til ministeren for videnskab, teknologi og  

 udvikling, at ministeren træffer beslutning med henblik på at  

 løse det konstaterede knaphedsproblem.
 I situationer, hvor der konstateres frekvensknaphed for  

 radiofrekvenser, hvortil der allerede er udstedt tilladelser, anvendes i  

 stedet frekvensadministrative metoder efter §§ 22-25.
 IT- og Telestyrelsens indstilling til ministeren for  

 videnskab, teknologi og udvikling om at gennemføre et offentligt udbud  

 eller afholde en auktion tager efter lovforslaget udgangspunkt i, om der er  

 frekvensknaphed.
Til stk. 2 Det er en politisk beslutning at afgøre hvilken  

 metode, der er bedst egnet til at løse knaphedssituationen.  

 Beslutningen er derfor henlagt til ministeren for videnskab, teknologi og  

 udvikling.
 Det ligger også indenfor bestemmelsens rammer, at  

 ministeren for videnskab, teknologi og udvikling kan beslutte, at der ikke  

 skal gennemføres offentligt udbud eller afholdes auktion i en  

 situation, hvor IT- og Telestyrelsen har konstateret frekvensknaphed, eller  

 at der alene skal gennemføres offentligt udbud eller afholdes auktion  

 over nogle af de radiofrekvenser, som IT- og Telestyrelsens indstilling  

 omhandler.
 En sådan beslutning kan blandt andet træffes  

 ud fra hensynet til, at radiofrekvenserne i det pågældende  

 radiofrekvensbånd allerede er planlagt afsat til en anden konkret  

 anvendelse, end den frekvensknapheden vedrører.
 Hvis ministeren for videnskab, teknologi og udvikling  

 vælger ikke at gennemføre offentligt udbud eller afholde  

 auktion, vil IT- og Telestyrelsen kunne udstede tilladelserne efter  

 princippet om først-til-mølle.
Hvorvidt offentligt udbud eller auktion er bedst egnet som  

 metode til at udstede tilladelser, beror på en vurdering af den  

 konkrete knaphedssituation.
Den valgte metode skal inden for de overordnede  

 formål sikre, at der opnås en effektiv udnyttelse af  

 radiofrekvenserne.
Typisk skal den valgte metode endvidere sikre effektiv  

 konkurrence.
Afvejningen med udgangspunkt i de telepolitiske  

 målsætninger skal foretages i hvert enkelt tilfælde.
 Metoderne offentligt udbud og auktion er sideordnede i den  

 forstand, at der ikke generelt er foretaget en prioritering mellem dem.
Til stk. 2, nr. 1 Et offentligt udbud af tilladelser indebærer, at de  

 interesserede tilbudsgivere på grundlag af deres respektive tilbud  

 konkurrerer om at få tilladelserne.
 Afgørende for, hvem tilladelserne udstedes til, er  

 de afgivne tilbud og disses indhold med hensyn til de fastsatte  

 evalueringskriterier, f.eks. kvaliteten af og prisen for de tjenester, som  

 det er hensigten at udbyde på grundlag af de pågældende  

 radiofrekvenser samt f.eks. den tilbudte dækning.
 Offentligt udbud har efter de gældende regler  

 været anvendt i forbindelse med udstedelse af tilladelser til FWA, 2G  

 og TETRA.
Til stk. 2, nr. 2 Som nævnt i de almindelige bemærkninger afsnit  

 C.2.4.1, foreslås det at indføre auktion som metode til at  

 udstede tilladelser.
Forudsætningen for at anvende auktion er, at auktion  

 i den konkrete situation skønnes at være den bedste måde  

 til at nå de telepolitiske mål.
Det lader sig ikke på  

 forhånd beskrive hvilke slags tjenester eller net, der vil kunne  

 være tale om, men både landsdækkende og regionale tjenester  

 vil være omfattet af ministerens kompetence til at fastsætte  

 regler om auktion.
 Indtægterne fra en auktion er en indtægt til  

 staten, som vil blive optaget på bevillingslov og statsregnskab som  

 salg af et aktiv (tilladelsen). Dette svarer til beslutningen i Eurostat (jf.  

 Eurostat news release nr. 81 af 14. juli 2000), som indebærer, at  

 indtægter ved auktion over tilladelser i nationalregnskabet skal  

 betragtes som salg af et ikke-finansielt aktiv (tilladelsen), dog kan der i  

 særlige tilfælde - hvis tilladelsesperioden er kort, eller hvis  

 betalingen ikke er fastlagt for hele tilladelsesperioden - være tale om  

 en lejeindtægt for brug af et ikke-finansielt aktiv  

 (radiofrekvenserne).
 Auktion har været anvendt ved udstedelse af  

 tilladelser til 3. generations mobilnet.
Til stk. 3 Bestemmelsen rummer den overordnede hjemmel for IT- og  

 Telestyrelsen til at udstede tilladelser på grundlag af et  

 gennemført offentligt udbud eller en afholdt auktion.
For så  

 vidt angår offentligt udbud anses dette også for at være  

 gennemført i de tilfælde, hvor der ikke til grund for IT- og  

 Telestyrelsens udstedelse af tilladelser er sket en evaluering af indkomne  

 tilbud.
Dette er eksempelvis tilfældet, hvis der er indkommet  

 færre end eller samme antal tilbud, som det antal tilladelser, der er  

 udbudt, jf. § 7, stk. 2. Også i disse tilfælde sker IT-  

 og Telestyrelsens udstedelse efter den her foreslåede bestemmelse.
 Tilladelser udstedes under forudsætning af den  

 kommende tilladelsesindehavers evne og vilje til at udnytte tilladelsen, jf.  

 bemærkningerne til § 5, stk. 1.
Til § 7 Ministeren for videnskab, teknologi og udvikling udsteder  

 i medfør af den foreslåede bestemmelse en bekendtgørelse  

 om gennemførelse af det pågældende offentlige udbud.  

 Ministeren kan regulere alle relevante forhold vedrørende det  

 offentlige udbud.
 Ministeren for videnskab, teknologi og udvikling  

 fastsætter kun regler for ét konkret offentligt udbud.  

 Eventuelle overskydende tilladelser efter gennemførelsen af udbudet  

 vil på et senere tidspunkt kunne udstedes efter reglerne i  

 §§ 4-8.
 Hvis der ikke er tilbudsgivere til de udbudte tilladelser,  

 vil det offentlige udbud blive indstillet, og tilladelserne vil også i  

 denne situation kunne udstedes efter §§ 4-8 på et senere  

 tidspunkt.
Opregningen af områder, hvor ministeren for  

 videnskab, teknologi og udvikling kan fastsætte regler, er ikke  

 udtømmende, og ministeren for videnskab, teknologi og udvikling er  

 derfor ikke bundet eller begrænset af de opregnede eksempler.  

 Eksemplerne baserer sig i høj grad på erfaringer fra tidligere  

 gennemførte offentlige udbud og fra afholdelse af auktion over  

 3G-tilladelserne.
Lovforslagets bestemmelser om fastsættelse af regler  

 for offentligt udbud og auktion er således i stort omfang gjort  

 parallelle.
Således kan erfaringerne fra såvel tidligere  

 gennemførte offentlige udbud som afholdte auktioner inddrages ved  

 ministerens udstedelse af regler både efter § 7 og efter  

 § 8.
 Fastsættelsen af disse regler skal ske på et  

 objektivt, gennemsigtigt, ikke-diskriminerende og forholdsmæssigt  

 afpasset grundlag.
 Det forudsættes, at der foretages en høring  

 blandt relevante parter over et udkast til bekendtgørelsen, hvori de  

 nærmere regler for det enkelte udbud er fastsat, forinden  

 bekendtgørelsen udstedes.
Frekvenslovens § 6, stk. 4, nr. 2, og  

 mobillovens § 9, stk. 2, nr. 2, hvorefter der i forbindelse med et  

 offentligt udbud kan fastsættes nærmere regler for det  

 overordnede formål, foreslås ikke videreført.
Baggrunden  

 herfor er, at de overordnede politiske mål med anvendelsen af  

 radiofrekvenser fastlægges i det årlige frekvenspolitiske  

 rammemandat.
Se i den forbindelse de almindelige bemærkninger, afsnit  

 C.2.2.
Til stk. 1, nr. 1 Ministeren for videnskab, teknologi og udvikling kan  

 fastsætte regler om, hvilke radiofrekvenser og hvor mange tilladelser  

 der er omfattet af det offentlige udbud, herunder f.eks. om kun dele af de  

 til en anvendelse afsatte radiofrekvenser skal være omfattet.
Til stk. 1, nr. 2 Lovforslaget indebærer en ændring af de  

 gældende regler, hvorefter regler om varighed og fornyelse  

 fastsættes af IT- og Telestyrelsen for alle typer af tilladelser.  

 Kompetencen hertil foreslås overflyttet til ministeren for videnskab,  

 teknologi og udvikling for så vidt angår varighed og fornyelse af  

 tilladelser udstedt efter offentligt udbud og auktion, jf. den  

 foreslåede § 8, stk. 1, nr. 2. Hjemlen for IT- og  

 Telestyrelsen til at fastsætte regler om varighed og fornyelse for  

 øvrige tilladelser findes i de foreslåede §§ 16 og 17.
Baggrunden for den foreslåede ændring er, at  

 alle regler, der er relevante for det offentlige udbud, bør  

 fastsættes af ministeren for videnskab, teknologi og udvikling forud  

 for gennemførelsen heraf.
Da tilladelsernes varighed kan have stor  

 betydning for, om de pågældende tilladelser ud fra en  

 forretningsmæssig vurdering er attraktive at byde på, er det  

 vigtigt, at reglerne herom fastsættes forud for det offentlige  

 udbud.
 Tilladelsernes varighed bør stå i forhold  

 til, at der i tilladelsen fastsættes vilkår af forskellig  

 karakter, eksempelvis om udbygning af infrastruktur, priser eller  

 tjenesteudbud, således at tilladelsens varighed er afpasset efter, hvor  

 byrdefulde disse krav er.
Ligeledes kan ministeren for videnskab, teknologi og  

 udvikling fastsætte regler om fornyelse af de udstedte tilladelser.  

 Formålet hermed er at give mulighed for at skabe nogle forenklede  

 procedurer for fornyelsen.
Reglerne kan endvidere omhandle varigheden af de  

 således fornyede tilladelser, der ikke nødvendigvis skal have  

 samme længde som den oprindelige varighed.
Til stk. 1, nr. 3 Ministeren for videnskab, teknologi og udvikling kan  

 fastsætte regler om udbudsformen.
F.eks. kan et offentligt udbud  

 tilrettelægges således, at der afholdes en  

 interessetilkendegivelsesrunde forud for udbudet.
En interessetilkendegivelsesrunde giver blandt andet  

 mulighed for afklaring af tvivlsspørgsmål i relation til  

 udbudsmaterialet.
En interessetilkendegivelsesrunde kan endvidere skabe et  

 grundlag for at revurdere, om beslutninger truffet om udbudsformen og de  

 enkelte tilladelsers frekvensmæssige størrelse (og dermed  

 antallet af tilladelser) er de rette til at fremme de telepolitiske  

 målsætninger.
 Som et andet eksempel kan nævnes, at der forud for  

 et offentligt udbud kan afholdes en høring af mere uformel karakter  

 end en egentlig interessetilkendegivelsesrunde.
 Der kan endvidere for eksempel fastsættes regler om  

 rammerne for udformningen af udbudsmaterialet samt om IT- og Telestyrelsens  

 gennemførelse af udbudet, herunder blandt andet en tidsplan for  

 gennemførelsen.
Ministeren for videnskab, teknologi og udvikling kan  

 ligeledes fastsætte regler om forudsætninger for deltagelse i  

 udbudet.
Ved offentlige udbud afholdt efter de gældende regler har  

 interessetilkendegivelsesrunden f.eks. været en forudsætning for  

 deltagelse i det offentlige udbud.
 De gældende regler om ministerens adgang til at  

 fastsætte regler om udbudsformen m.v. findes i frekvenslovens § 6,  

 stk. 3 og 4, og mobillovens § 9, stk. 2.
Til stk. 1, nr. 4 Ministeren for videnskab, teknologi og udvikling kan  

 fastsætte regler om minimumskrav.
Sådanne krav kan  

 fastsættes, hvor det skønnes, at de er nødvendige til  

 sikring af telepolitiske hensyn, som ikke sikres af konkurrencen i sig selv,  

 dog således at tilladelsesindehavernes forretningsmuligheder ikke  

 begrænses unødigt.
 Minimumskravene er ikke krav, der opstilles som  

 forudsætning for at kunne deltage i et offentligt udbud.  

 Forudsætninger for deltagelse i et offentligt udbud i form af  

 prækvalifikationskrav vil kunne fastsættes som en del af  

 udbudsformen som omhandlet i stk. 1, nr. 3. Minimumskravene vil  

 efterfølgende blive fastsat som et vilkår for tilladelserne, jf.  

 den foreslåede § 12. Kravene vil på forhånd være  

 fastlagte, så de bydende forud for udbudets gennemførelse kender  

 de vilkår, der som minimum vil gælde ved den efterfølgende  

 anvendelse af den enkelte tilladelse.
 Ministeren for videnskab, teknologi og udvikling kan  

 endvidere fastsætte minimumskrav for tilladelserne med henblik på  

 at opfylde de bredere samfundsmæssige behov, der er omtalt i de  

 almindelige bemærkninger, afsnit C.
Minimumskrav kan f.eks. vedrøre krav om produkter,  

 krav fastsat med henblik på at tilgodese hensynet til kommunikation  

 på tværs af landegrænser, krav fastsat med henblik på  

 at sikre en vis geografisk og befolkningsmæssig dækning, herunder  

 eventuelle tidsplaner for at opnå en sådan dækning,  

 kvalitetskrav til produkter eller tekniske produktkrav.
Kravene kan derudover  

 relatere sig til tilbudsgiverens økonomiske og tekniske  

 forudsætninger for at udnytte de af tilladelsen omfattede  

 radiofrekvenser, herunder sandsynliggørelse af, at tilbudet kan  

 efterleves.
 De gældende regler om ministerens adgang til at  

 fastsætte regler om minimumskrav findes i frekvenslovens § 6,  

 stk. 4, og mobillovens § 9, stk. 2.
Til stk. 1, nr. 5 Ministeren for videnskab, teknologi og udvikling kan  

 fastsætte evalueringskriterierne for vurderingen af de indkomne tilbud  

 blandt andet med henblik på at tilgodese både almindelige  

 telepolitiske formål og at sikre brugerne de bedste og billigste  

 tjenester og særlige formål som f.eks. kommunikationen på  

 tværs af landegrænser i Øresundsregionen eller bredere  

 samfundsmæssige behov.
Med henblik på at tilgodese de nævnte  

 formål kan ministeren for videnskab, teknologi og udvikling f.eks.  

 fastsætte regler om, at der ved evalueringen af tilbudene skal  

 lægges vægt på tilbudsgivers udbud af ydelser til  

 slutbrugere, kvaliteten af udbudet og prisen herfor.
Kravene kan derudover  

 relatere sig til tilbudsgiverens økonomiske og tekniske  

 forudsætninger for at udnytte de af tilladelsen omfattede  

 radiofrekvenser, herunder sandsynliggørelse af, at tilbudet kan  

 efterleves.
 Andre eksempler er, at ministeren for videnskab, teknologi  

 og udvikling kan fastsætte regler om, at der ved evalueringen af  

 tilbudene skal lægges vægt på tilbudsgivers udbud af  

 samtrafik- og roamingprodukter til andre udbydere af telenet og  

 teletjenester, herunder kvaliteten af udbudet og prisen herfor.
 Ministeren for videnskab, teknologi og udvikling kan  

 tillige fastsætte nærmere regler for indbyrdes sammenligning af  

 tilbud, f.eks. i form af regler om evalueringsmetodik, herunder  

 vægtning af givne evalueringskriterier.
 Et yderligere eksempel er, at ministeren for videnskab,  

 teknologi og udvikling vil kunne fastsætte regler om den tekniske  

 indretning og kvalitet af telenet, herunder eventuelle tidsplaner for at  

 opnå en nærmere fastsat geografisk eller befolkningsmæssig  

 dækning.
 Reglerne vil også kunne indeholde en nærmere  

 regulering af, i hvilket omfang det kan tillægges betydning, at  

 tilladelsesindehavere, der allerede på udbudstidspunktet har fået  

 udstedt tilladelser og har opbygget net af samme type, som udbudet  

 vedrører, afgiver tilbud, der også omfatter trafik i disse  

 eksisterende net.
 De gældende regler om ministerens adgang til at  

 fastsætte regler om de kriterier, der kan tillægges vægt  

 ved vurdering af tilbud, herunder sammenligning af tilbud, findes i  

 frekvenslovens § 6, stk. 4, nr. 3-6, henholdsvis mobillovens  

 § 9, stk. 2, nr. 3-6.
Til stk. 1, nr. 6 Ministeren for videnskab, teknologi og udvikling kan  

 fastsætte regler om fordelingen af tilladelserne eksempelvis  

 omhandlende de tilfælde, hvor flere tilbudsgivere har prioriteret den  

 samme frekvensportion højest.
 I de tilfælde, hvor der er flere tilbudsgivere, end  

 der er tilladelser, vil fordelingen af tilladelserne typisk ske efter den  

 rækkefølge, hvori tilbudsgiverne rangeres på baggrund af  

 evalueringen, jf. stk. 1, nr. 5.
Er der færre eller samme antal tilbud som  

 tilladelser, foretager IT- og Telestyrelsen ingen evaluering af tilbudene,  

 jf. stk. 2. Dette indebærer, at der ikke foreligger en rangordning  

 af tilbudene, der kan lægges til grund for fordelingen af tilladelserne  

 i tilfælde af, at flere tilbudsgivere ønsker samme tilladelse.
I  

 sådanne tilfælde kan ministeren f.eks. beslutte, at fordelingen  

 skal ske ved lodtrækning.
 Der findes ingen tilsvarende bestemmelse i de  

 gældende regler.
Til stk. 1, nr. 7 På baggrund af erfaringerne med afholdelse af  

 auktionen over tilladelser til 3. generations mobilsystemer kan det ikke  

 udelukkes, at der også i forbindelse med gennemførelse af  

 offentligt udbud kan være behov for at opstille regler for  

 tilbudsgivernes adfærd.
Derfor kan ministeren for videnskab, teknologi og  

 udvikling fastsætte regler for tilbudsgivernes eventuelle  

 konkurrencebegrænsende adfærd i et offentligt udbud, herunder  

 regler om aftaler, samarbejder og videregivelse af oplysninger, der  

 begrænser eller har til formål at begrænse konkurrencen i  

 forbindelse med det offentlige udbud.
Tilbudsgiverne kan forpligtes til ikke  

 at udvise konkurrencebegrænsende adfærd.
Hvis tilbudsgiverne  

 hindrer konkurrencen gennem aftaler, samarbejder eller videregivelse af  

 oplysninger, vil det offentlige udbud ikke føre til en  

 hensigtsmæssig fordeling af tilladelserne.
Det er ikke hensigten hermed at introducere ny  

 konkurrenceregulering af teleområdet.
Selskaberne er før, under  

 og efter det offentlige udbud underlagt den generelle konkurrencelovgivning  

 og konkurrencereguleringen i telelovgivningen.
Afgørelser efter  

 reglerne hører under IT- og Telestyrelsen på samme måde  

 som andre beslutninger i forbindelse med gennemførelse af udbudet.
De regler, der fastsættes, vil som udgangspunkt  

 alene vedrøre forhold under det offentlige udbud.
Der kan dog  

 være enkelte undtagelser, hvor reglerne vedrører forhold  

 før eller efter gennemførelse af udbudet, for eksempel hvis  

 samordning af bud opdages efter udstedelsen af tilladelserne, eller i  

 tilfælde af visse eksklusive leveringsaftaler, der allerede eksisterer,  

 inden udbudet går i gang.
Der kan blandt andet fastsættes regler om, at  

 tilbudsgiverne ikke må deltage i nogen former for tilbudskarteller.  

 Dette omfatter for eksempel aftaler indgået mellem tilbudsgiverne, som  

 vedrører en samordning af de tilbud, der indgives i forbindelse med  

 det offentlige udbud.
Som andre eksempler kan nævnes aftaler mellem  

 tilbudsgiverne eller mellem tilbudsgiverne og tredjemand om fordeling af  

 tilladelser eller om ensidig eller gensidig udlevering af  

 forretningsmæssige oplysninger, som er af betydning for udbudet, og som  

 normalt betragtes som fortrolige.
Tilbudskarteller er ikke blot aftaler, der indgås  

 udelukkende mellem virksomheder, der aktuelt fremsætter tilbud ved det  

 offentlige udbud, men også aftaler, der omfatter andre virksomheder,  

 herunder virksomheder, der potentielt ville kunne have fremsat tilbud ved  

 udbudet.
Afgørende er, om der er tale om et samarbejde  

 vedrørende tilbud, der har til formål eller til følge at  

 begrænse konkurrencen i forbindelse med gennemførelse af det  

 offentlige udbud.
 Reglerne kan også omfatte samarbejder, der  

 opstår i løbet af gennemførelsen af det offentlige udbud  

 som følge af eksempelvis fusioner, virksomhedsopkøb eller anden  

 form for interessefællesskab.
Der vil endvidere kunne fastsættes regler om, at  

 tilbudsgiverne ikke deltager i nogen form for vertikal aftale med en  

 udstyrsleverandør eller en softwareudbyder, som begrænser  

 leverandørens eller tilbudsgiverens direkte eller indirekte samarbejde  

 med andre tilbudsgivere.
En sådan regel vil have til hensigt at sikre,  

 at en virksomhed, der ønsker at deltage i det offentlige udbud, ikke  

 udelukkes herfra eller bortvises, fordi andre virksomheder har indgået  

 eksklusive leveringsaftaler eller lignende med udstyrsleverandører  

 eller softwareudbydere, som effektivt lukker markedet og forhindrer  

 førstnævnte virksomhed i at indgå fornødne aftaler  

 om levering af udstyr eller software.
Der kan som betingelse for deltagelse  

 stilles krav, der går videre end konkurrencelovens forbud mod  

 konkurrencebegrænsende aftaler.
Tilsvarende vil der kunne fastsættes regler mod  

 ensidig udlevering af oplysninger, der har til formål eller til  

 følge at begrænse konkurrencen i forbindelse med det offentlige  

 udbud.
Som eksempel kan nævnes oplysninger om en tilbudsgivers  

 forretningsplan.
Der kan konkret foreskrives en række  

 hemmeligholdelses- og fortrolighedsforpligtelser.
 Der findes ingen tilsvarende bestemmelser i frekvensloven  

 eller mobilloven, men en tilsvarende bestemmelse findes i 3G-loven.
Til stk. 1, nr. 8 Med henblik på at sikre, at reglerne for et  

 offentligt udbud overholdes, kan ministeren for videnskab, teknologi og  

 udvikling bestemme, at overtrædelse af de fastsatte regler  

 sanktioneres.
Særligt er det vigtigt at sikre, at regler om  

 tilbudsgivernes adfærd, vil kunne sanktioneres, også hvis  

 forholdet opdages efterfølgende, den foreslåede bestemmelse skal  

 derfor særligt ses i sammenhæng med stk. 1, nr. 7.
Ministeren for videnskab, teknologi og udvikling vil  

 eksempelvis kunne fastsætte regler om foranstaltninger, der kan  

 iværksættes over for tilbudsgiverne ved brud på de  

 fastsatte regler.
Sådanne foranstaltninger vil kunne være  

 udelukkelse fra fortsat deltagelse i det offentlige udbud.
Endvidere kan  

 ministeren for videnskab, teknologi og udvikling fastsætte regler om  

 tilbagekaldelse af allerede udstedte tilladelser, bod og erstatning.
 Der findes ingen tilsvarende bestemmelser i frekvensloven  

 eller mobilloven, men en tilsvarende bestemmelse findes i 3G-loven.
Til stk. 1, nr. 9 Ministeren for videnskab, teknologi og udvikling kan efter  

 lovforslaget fastsætte regler om, at tilladelser udstedt efter  

 offentligt udbud i en nærmere afgrænset periode skal være  

 fredet for anvendelse af de frekvensadministrative metoder.
Baggrunden for bestemmelsen er, at tilladelsesindehaverne,  

 hvor tilladelserne er udstedt efter offentligt udbud, har forpligtet sig  

 på en række vilkår om udbygning og dækning inden for  

 en nærmere angivet årrække.
Der kan derfor være behov  

 for at give en øget sikkerhed for, at de ikke umiddelbart herefter  

 mister tilladelsen eller får pålagt særlige  

 begrænsninger som følge af anvendelsen af en  

 frekvensadministrativ metode.
 Der findes ingen tilsvarende bestemmelse i frekvensloven  

 eller mobilloven, men det er for 3G-tilladelserne fastsat, at de  

 frekvensadministrative metoder ikke kan finde anvendelse i en vis  

 periode.
Til stk. 1, nr. 10 Ministeren for videnskab, teknologi og udvikling kan for  

 eksempel fastsætte regler om, af hvem der kan opkræves betaling  

 for omkostninger, som IT- og Telestyrelsen afholder i forbindelse med det  

 offentlige udbud.
Det vil eksempelvis være selskaber, der har  

 fået udstedt en tilladelse på baggrund af en udbudsforretning,  

 men det kan også være andre, der har deltaget i det offentlige  

 udbud.
Det skal bemærkes, at ministeren for videnskab, teknologi og  

 udvikling kan fastsætte regler om betaling for det offentlige udbud,  

 uanset om evaluering gennemføres, eller om udbudet fører til  

 udstedelse af tilladelser.
Baggrunden herfor er, at det bør bero på en  

 konkret vurdering, hvorvidt det alene er vinderne af det offentlige udbud,  

 der skal betale for omkostningerne ved gennemførelse af det offentlige  

 udbud, eller om også andre deltagere i udbudet skal tilpligtes denne  

 betaling.
Særligt vil det bero på en vurdering af det konkrete  

 offentlige udbud, hvorvidt det vil være formålstjenligt at sikre  

 seriøsiteten i deltagelsen ved eksempelvis også at lade  

 deltagere i interessetilkendegivelsesrunden betale for omkostningerne.
 Der kan f.eks. fastsættes regler om, at der kan  

 opkræves betaling hos en tilbudsgiver, der har indgivet et tilbud, og  

 som, efter udpegningen af tilladelsesindehavere har fundet sted,  

 trækker sit tilbud tilbage.
 Som efter de gældende regler vil det kunne  

 fastsættes, at omkostningerne til udbudsmaterialet og til  

 gennemførelse af en interessetilkendegivelsesrunde er dækket af  

 betalingen.
Ministeren for videnskab, teknologi og udvikling kan  

 fastsætte regler om, at IT- og Telestyrelsen opkræver gebyr for  

 dele af omkostningerne til udbudsmaterialet og for indgivelse af tilbud.
Hvis  

 ministeren fastsætter sådanne regler, skal de opkrævede  

 gebyrer fradrages de samlede omkostninger for gennemførelse af  

 udbudet.
 Skulle den situation opstå, at et offentligt udbud  

 forløber således, at der ikke i medfør af de fastsatte  

 regler kan opkræves betaling, der dækker omkostningerne, skal  

 omkostningerne dækkes på linie med IT- og Telestyrelsens  

 øvrige omkostninger ved administration af denne lov, jf. også  

 bemærkningerne til § 48.
De gældende regler om betaling for IT- og  

 Telestyrelsens omkostninger i forbindelse med gennemførelse af  

 offentlige udbud findes i frekvenslovens § 37, stk. 2, og § 39  

 og mobillovens § 18 og § 18a.
En tilsvarende bestemmelse findes i  

 3G-loven.
Til stk. 1, nr. 11 Ministeren for videnskab, teknologi og udvikling kan  

 fastsætte regler om sikkerhedsstillelse i form af depositum, herunder  

 forrentning.
 Formålet med at kunne fastsætte krav om  

 betaling af depositum er blandt andet at sikre, at der kun deltager  

 seriøse tilbudsgivere i det offentlige udbud, og at eventuelle  

 erstatningskrav effektivt kan inddrives.
 Der findes ikke tilsvarende bestemmelser i frekvensloven  

 og mobilloven, men tilsvarende er fastsat i 3G-loven.
Til stk. 2 Er der færre end eller samme antal tilbud som det  

 antal tilladelser, der er afsat til gennemførelsen af det offentlige  

 udbud, udsteder IT- og Telestyrelsen umiddelbart tilladelser til den eller de  

 tilbudsgivere, der opfylder forudsætningerne for deltagelsen i udbudet.  

 Det offentlige udbud anses for at være gennemført, selvom IT- og  

 Telestyrelsen ikke foretager en evaluering af de indkomne tilbud.
Hvis flere  

 tilbudsgivere ønsker den samme tilladelse, foretages fordelingen af  

 tilladelserne i medfør af regler fastsat herom, jf.  

 bemærkningerne til stk. 1, nr. 6.
 IT- og Telestyrelsens mulighed for at fastsætte  

 vilkår i sådanne situationer fremgår af reglerne i  

 §§ 11 og 12 og afhænger af antallet af bydende.
Tilladelser udstedes under forudsætning af, at de  

 for tilladelsen fastsatte vilkår forventes overholdt.
Det betyder, at  

 IT- og Telestyrelsen på den baggrund kan undlade at udstede en  

 tilladelse efter offentligt udbud.
Til § 8 Ministeren for videnskab, teknologi og udvikling  

 fastsætter i medfør af den foreslåede bestemmelse de  

 nærmere regler for afholdelse af auktion.
Ministeren kan regulere alle  

 relevante forhold vedrørende auktionen.
Bestemmelsen rummer mulighed for, at der fastsættes  

 regler om at afholde en offentligretlig auktion over tilladelserne.
Derudover  

 kan der fastsættes regler om, at auktionen afholdes på et  

 aftaleretligt grundlag, jf. stk. 2.
 Hvorvidt den ene model vælges fremfor den anden  

 beror på ministerens vurdering af hvilken model, der er bedst egnet til  

 at løse den tilgrundliggende situation med frekvensknaphed.
Ministeren for videnskab, teknologi og udvikling  

 fastsætter kun regler for én konkret auktion.
Eventuelle  

 overskydende tilladelser efter afholdelse af auktionen vil på et senere  

 tidspunkt kunne udstedes efter reglerne i §§ 4-8.
 Hvis der ikke er budgivere til de udbudte tilladelser, vil  

 auktionen blive indstillet, og tilladelserne vil også i denne situation  

 kunne udstedes efter §§ 4-8 på et senere tidspunkt.
 Opregningen af områder, hvor ministeren for  

 videnskab, teknologi og udvikling kan fastsætte regler, er ikke  

 udtømmende, og ministeren for videnskab, teknologi og udvikling er  

 derfor ikke bundet eller begrænset af de opregnede eksempler.  

 Eksemplerne baserer sig i høj grad på erfaringer fra tidligere  

 gennemførte offentlige udbud og fra afholdelse af auktion over  

 3G-tilladelser.
 Fastsættelsen af disse regler skal ske på et  

 objektivt, gennemsigtigt, ikke-diskriminerende og forholdsmæssigt  

 afpasset grundlag.
 Det forudsættes, at der foretages en høring  

 blandt relevante parter over et udkast til bekendtgørelsen, hvori de  

 nærmere regler for den enkelte auktion er fastsat, forinden  

 bekendtgørelsen udstedes.
Til stk. 1, nr. 1 Indholdet svarer til den foreslåede § 7,  

 stk. 1, nr. 1. Der henvises til bemærkningerne hertil.
Til stk. 1, nr. 2 Indholdet svarer til den foreslåede § 7,  

 stk. 1, nr. 2. Der henvises til bemærkningerne hertil.
Til stk. 1, nr. 3 Ministeren for videnskab, teknologi og udvikling kan  

 fastsætte regler om auktionsformen.
Ved 3G-auktionen blev der anvendt  

 en auktion med lukkede bud, hvor hver budgiver fortroligt indgav et bindende  

 og endeligt bud.
Der findes mange andre former for auktion.
Hvilken konkret  

 auktionsform, der bør anvendes i det enkelte tilfælde, beror  

 på en nøje afvejning af fordele og ulemper ved de enkelte  

 auktionsformer i forhold til de specielle forhold, der karakteriserer det  

 pågældende frekvensområde, de dertil hørende  

 konkrete tjenester og det marked, som den konkrete auktion retter sig  

 mod.
 De overvejende hensyn for valget vil være, at  

 auktionen foregår på en objektiv, gennemsigtig,  

 ikke-diskriminerende og forholdsmæssigt afpasset måde, og at de  

 overordnede telepolitiske målsætninger opfyldes.
 Ministeren kan for eksempel fastsætte regler om,  

 hvorvidt auktionen skal have en eller flere runder, om tilladelserne skal  

 auktioneres enkeltvis eller simultant, og om afgivne bud skal være  

 fortrolige eller tilgængelige for alle deltagere m.v.
 Der kan også fastsættes regler om rammerne for  

 udformningen af auktionsmaterialet.
 Derudover kan der fastsættes regler om afholdelsen  

 af auktionen, herunder blandt andet en tidsplan for auktionens afholdelse, og  

 regler om mulighed for at afbryde eller udskyde auktionen eller lade  

 auktionen gå om.
Ministeren for videnskab, teknologi og udvikling kan  

 desuden fastsætte regler om, hvilke forudsætninger budgiverne  

 skal opfylde for at kunne deltage i auktionen.
Det kan eventuelt ske ved, at  

 der fastsættes regler om, at der skal foretages en vurdering af,  

 hvorvidt budgiverne opfylder forudsætningerne for at deltage i  

 auktionen.
I en sådan vurdering vil blandt andet kunne indgå, om  

 der er et sådant sammenfald imellem to eller flere budgiveres ejerkreds  

 eller på anden måde et interessesammenfald, at det kan hindre  

 konkurrencen.
Endvidere kan det indgå, om der kan stilles dokumentation  

 for, at de potentielle budgivere har finansiel styrke til at deltage i  

 auktionen.
 Som led i fastsættelsen af regler om, hvem der kan  

 deltage i auktionen, kan det blive foreskrevet, at grupper af virksomheder  

 skal etablere deres samarbejde i form af et selvstændigt selskab, da  

 indsigt med ejerskab af eller deltagelse i joint ventures i praksis kan  

 være meget vanskelig.
Til stk. 1, nr. 4 Indholdet svarer til den foreslåede § 7,  

 stk. 1, nr. 4. Der henvises til bemærkningerne hertil.
Minimumskravene vil som i forbindelse med et offentligt  

 udbud blive fastsat som et vilkår for tilladelserne, jf. den  

 foreslåede § 14, stk. 1, nr. 2. Kravene vil være  

 fastlagt på forhånd, så budgiverne forud for auktionens  

 afholdelse kender de vilkår, der vil gælde ved den  

 efterfølgende anvendelse af den enkelte tilladelse.
Udover at der for  

 tilladelsen kan fastsættes minimumsvilkår, vil der endvidere  

 skulle betales for erhvervelsen af en tilladelse ved auktion.
Dette adskiller  

 sig fra et offentligt udbud, hvor der i tilladelserne fastsættes  

 vilkår udover minimumsvilkårene.
Til stk. 1, nr. 5 Indholdet svarer delvist til den foreslåede  

 § 7, stk. 1, nr. 11. Der kan fastsættes regler om  

 sikkerhedsstillelse f.eks. i form af bankgaranti og/eller depositum, herunder  

 forrentning af depositummet.
Formålet med at fastsætte  

 sådanne krav er blandt andet at sikre, at der kun deltager  

 seriøse budgivere i auktionen, at eventuelle erstatningskrav og/eller  

 konventionalbod effektivt kan inddrives, og at der tilvejebringes sikkerhed  

 for, at budsummen bliver betalt.
Det kan fastsættes, at kravet til  

 bankgarantien og/eller depositummet for at sikre formålet med  

 sikkerhedsstillelsen kan sættes op i takt med stigende bud i  

 løbet af auktionen.
Til stk. 1, nr. 6 Ministeren for videnskab, teknologi og udvikling kan  

 fastsætte en mindstepris for tilladelserne.
Det vil kunne medvirke til  

 at sikre, at de pågældende radiofrekvenser udnyttes så  

 effektivt som muligt af tilladelsesindehaverne.
Endvidere kan  

 fastsættelse af en mindstepris udgøre et adgangskrav for  

 potentielle budgivere.
Hvis mindsteprisen fastsættes for lavt, er det  

 sandsynligt, at der vil deltage flere budgivere, som vil undervurdere  

 tilladelsernes værdi, og som derfor vil udgå af auktionen  

 på et tidligt tidspunkt.
For disse budgivere vil de afholdte  

 omkostninger til forberedelse af og deltagelse i auktionen således  

 være spildt.
Ministeren for videnskab, teknologi og udvikling kan  

 fastsætte regler om de mindstebeløb, et bud må lyde  

 på, herunder regler om ændring af minimumsbudsummen fra runde til  

 runde.
Regler om en minimumsbudsum vil kunne bidrage til at sikre, at  

 auktionen ikke tager for lang tid at afvikle.
Til stk. 1, nr. 7 Indholdet svarer til den foreslåede § 7,  

 stk. 1, nr. 6. Der henvises til bemærkningerne hertil.
Til stk. 1, nr. 8 Ministeren for videnskab, teknologi og udvikling kan forud  

 for auktionen fastlægge de nærmere betalingsbetingelser for de  

 beløb, som vinderne af auktionen skal betale, herunder eventuel  

 bankgaranti og/eller renter i tilfælde af, at der forfalder betaling,  

 efter at tilladelserne er udstedt.
Ligeledes kan konsekvenser ved manglende  

 betaling fastsættes, hvilket eksempelvis kan være renter og  

 eventuelt fortabelse af tilladelserne.
Ministeren for videnskab, teknologi og udvikling kan  

 tillige fastsætte regler om, at en tilladelsesindehaver, der  

 ønsker at tilbagelevere en tilladelse, kan gøre dette mod at  

 betale en del af tilladelsesprisen.
Ligeledes vil der kunne fastsættes  

 regler om, at der i forbindelse med en eventuel tilbagelevering, der finder  

 sted efter, at tilladelsesprisen er betalt, ikke sker tilbagebetaling.
Til stk. 1, nr. 9 Indholdet svarer til den foreslåede § 7,  

 stk. 1, nr. 7. Der henvises til bemærkningerne hertil.
Til stk. 1, nr. 10 Indholdet svarer til den foreslåede § 7,  

 stk. 1, nr. 8. Der henvises til bemærkningerne hertil.
Til stk. 1, nr. 11 Indholdet svarer til den foreslåede § 7,  

 stk. 1, nr. 9. Der henvises til bemærkningerne hertil.
Til stk. 1, nr. 12 Indholdet svarer til den foreslåede § 7,  

 stk. 1, nr. 10. Der henvises til bemærkningerne hertil.
Til stk. 2 Ministeren for videnskab, teknologi og udvikling kan  

 beslutte, at auktionen skal afholdes i privatretligt regi på et  

 aftaleretligt grundlag.
Auktionen over tilladelser til 3. generations  

 mobilnet blev afholdt på et sådant aftaleretligt grundlag.
Den  

 konkrete auktionsmodel kan adskille sig fra den model, der kendes fra  

 3G-auktionen.
Ministeren for videnskab, teknologi og udvikling kan  

 således fastsætte regler om, at der til grund for auktionen skal  

 være en auktionsaftale.
Aftalen indgås mellem IT- og  

 Telestyrelsen og de bydende.
Der kan derved etableres et aftaleretligt  

 grundlag mellem staten som udbyder af tilladelserne og de interesserede  

 bydende om forløbet af auktionen.
Til stk. 2, nr. 1 Ministeren for videnskab, teknologi og udvikling kan  

 fastsætte nærmere regler om aftalens indhold.
Til stk. 2, nr. 2 Ministeren for videnskab, teknologi og udvikling kan  

 fastsætte regler om foranstaltninger, der kan iværksættes  

 over for de bydende ved brud på de fastsatte regler.
I den forbindelse  

 vil der kunne fastsættes regler om erstatning og sanktioner i form af  

 bortvisning, bod, og/eller tilbagekaldelse af en udstedt tilladelse uden  

 tilbagebetaling af betalingen for tilladelsen.
Boden m.v. vil kunne  

 være af meget betydelig størrelse.
I forbindelse med  

 3G-auktionen kunne IT- og Telestyrelsen i nogle tilfælde  

 pålægge budgiverne en konventionalbod på 200.000.000  

 kroner.
Der kan endvidere indgå bestemmelser om lovvalg,  

 værneting og/eller voldgift.
Til stk. 2, nr. 3 For at sikre, at de, til hvem tilladelserne udstedes ved  

 en auktion, kan handle i tillid til, at de kan anvende tilladelsen i den  

 fastsatte periode, åbnes der i lighed med 3G-loven mulighed for, at  

 ministeren for videnskab, teknologi og udvikling kan fastsætte regler  

 om, at budgiverne i auktionsvilkårene fraskriver sig retten til at  

 anlægge sag ved domstolene om andet end en økonomisk erstatning.  

 Hermed kan budgiverne forud for auktionens afholdelse tiltræde, at der  

 ikke efterfølgende kan anlægges sag med påstand om, at  

 auktionen skal gå om eller om naturalopfyldelse.
Et sådan  

 vilkår må vurderes at være i alle budgiveres interesse, da  

 det skaber sikkerhed for dem, der måtte vinde auktionen.
Til § 9 IT- og Telestyrelsen skal efter bestemmelsen  

 fastsætte regler om oprettelse af ventelister til udstedelse af en  

 tilladelse til anvendelse af en konkret radiofrekvens efter § 5,  

 stk. 1.
Bestemmelsen er en ændring i forhold til § 2,  

 stk. 7, i frekvensloven, idet ventelister efter den foreslåede  

 bestemmelse kun kan anvendes i tilfælde, hvor der ikke er  

 frekvensknaphed, f.eks. fordi anmodningen vil kunne imødekommes  

 indenfor kortere tid, eller hvor der er andre ledige radiofrekvenser til  

 rådighed indenfor den tjeneste og de radiofrekvenser, som  

 ansøgeren ønsker adgang til.
Dette kan f.eks. være i  

 tilfælde, hvor ansøgeren ønsker tilladelse til at anvende  

 en bestemt radiofrekvens, som allerede er i anvendelse.
 IT- og Telestyrelsen kan blandt andet fastsætte  

 regler om tildeling af pladser på en venteliste, om hvordan tilladelser  

 udstedes efter ventelisten, om ventelistens ophør ved frekvensknaphed,  

 om offentliggørelse af ventelisten og om hvornår en  

 radiofrekvens anses for ledig, herunder forholdet til en  

 tilladelsesindehavers fornyelse af en tilladelse.
Da ansøgerne på radio- og tv-området  

 skal dokumentere at have adgang til at udøve programvirksomhed efter  

 lov om radio- og fjernsynsvirksomhed, jf. den foreslåede § 32, vil  

 den overordnede disponering af radiofrekvenserne ske i Kulturministeriets  

 regi.
Der vil således på forhånd ske en afgrænsning  

 af antallet af ansøgere.
Det vil derfor ikke blive aktuelt at anvende  

 ventelister på radio- og tv-området.
Til § 10 Til stk. 1 Bestemmelsen er en indholdsmæssig  

 videreførelse af § 20 i frekvensloven om udstedelse af  

 forsøgstilladelser, idet det dog understreges, at tilladelser  

 også kan bruges i forbindelse med udvikling af såvel nye  

 tjenester og systemer som nyt radioudstyr.
 Hvis forsøgs- og udviklingsvirksomheden  

 indebærer spredning af radio- eller billedprogrammer til almenheden,  

 forudsætter dette tilladelse i henhold til lov om radio- og  

 fjernsynsvirksomhed, jf. § 32.
Til stk. 2 Bestemmelsen er en tilføjelse i forhold til  

 bestemmelsen i frekvensloven.
Formålet med bestemmelsen er at give  

 mulighed for forsøg med andre teknologier eller tjenester end de, der  

 er mulighed for i medfør af frekvensplanen.
Den frekvensanvendelse, der fremgår af  

 frekvensplanen, er i alle tilfælde primær i forhold til  

 forsøg og udvikling, herunder vil den i frekvensplanen fastsatte  

 anvendelse have forrang i tilfælde af forstyrrelser.
Udstedelse af en  

 tilladelse til forsøg og udvikling forudsætter, at der ikke  

 herved opstår eller forventes at ville opstå frekvensknaphed for  

 den i frekvensplanen afsatte tjeneste i det ansøgte  

 radiofrekvensbånd.
Ansøgninger om forsøgs- og  

 udviklingstilladelser, som ikke er i overensstemmelse med frekvensplanen, vil  

 blive nøje vurderet.
En del af denne vurdering vil være en  

 bedømmelse af risikoen for forstyrrelser samt disse forstyrrelsers  

 eventuelle konsekvenser.
Sikkerhedsmæssige hensyn vil blive varetaget  

 gennem denne vurdering, ligesom relevante parter vil blive hørt i  

 forbindelse med behandling af ansøgningen.
 Udstedelse af tilladelse til forsøg og udvikling  

 indebærer ikke nogen sikkerhed for, at der i en senere frekvensplan  

 afsættes radiofrekvenser i det pågældende  

 radiofrekvensbånd til en tjeneste svarende til den, der er omfattet af  

 forsøgs- og udviklingstilladelsen.
Til stk. 3 Formålet med at fastsætte vilkår for  

 disse tilladelser er at undgå uacceptable forstyrrelser.
De  

 nærmere vilkår vil afhænge af den konkrete ansøgning  

 og forsøgets formål.
Vilkårene kan derfor ikke angives  

 udtømmende.
 IT- og Telestyrelsen kan blandt andet fastsætte  

 vilkår som nævnt i den foreslåede § 11. Herudover kan  

 der være behov for at fastsætte særlige vilkår,  

 således at en eventuel forstyrrelse kan spores tilbage til udstyret,  

 samt vilkår om bortfald/tilbagekaldelse af tilladelsen, såfremt  

 der konstateres en forstyrrelse.
Af hensyn til andre radiofrekvensbrugere vil IT- og  

 Telestyrelsen udstede tilladelsen med vilkår således, at  

 tilladelsen er tilpasset forsøgets formål.
IT- og Telestyrelsen  

 kan i den forbindelse kræve dokumentation for forsøgets indhold  

 og omfang.
Til stk. 4 Beskyttelse mod forstyrrelse er et grundlæggende  

 princip.
Den foreslåede bestemmelse giver derfor IT- og Telestyrelsen  

 mulighed for straks at ændre de fastsatte vilkår med henblik  

 på at hindre eller standse uacceptable forstyrrelser forårsaget  

 af forsøg.
I modsætning til fastsættelse af nye  

 vilkår efter § 15, stk. 2, kan ændring af vilkår  

 efter den her foreslåede bestemmelse ske, uden at der først er  

 konstateret en forstyrrelse.
Til stk. 5 Radiofrekvenser til forsøg og udvikling  

 forudsættes afsat, hvor IT- og Telestyrelsen vurderer, at der er eller  

 inden for kortere tid vil opstå et behov for adgang til forsøg  

 og udvikling i et sådant omfang, at det vil være  

 hensigtsmæssigt at afsætte specifikke radiofrekvenser til dette  

 formål.
Til stk. 6 Efter den foreslåede bestemmelse kan IT- og  

 Telestyrelsen fastsætte nærmere regler for anvendelse af disse  

 radiofrekvenser samt vilkårene herfor.
Der fastsættes altid  

 vilkår til sikring imod uacceptabel forstyrrelse.
IT- og Telestyrelsen  

 kan gøre anvendelse af specifikke radiofrekvenser tilladelsesfri.
Til § 11 Fastsættelsen af vilkår i tilladelser tager  

 udgangspunkt i, at der som efter de gældende regler er en række  

 grundvilkår, som kan fastsættes uafhængig af den anvendte  

 tildelingsmetode.
For vilkår, der fastsættes på baggrund af  

 offentligt udbud eller auktion, henvises til de foreslåede  

 §§ 12-14.
 Bestemmelsen er en delvis videreførelse af  

 § 14, stk. 1 og 2, i frekvensloven og § 11, stk. 1, i  

 mobilloven, idet ikke alle de opregnede vilkår i frekvensloven og  

 mobilloven er fundet aktuelle at videreføre eller fremgår af  

 andre regler i lovforslaget eller anden lovgivning.
 Opregningen af de vilkår, som IT- og Telestyrelsen  

 kan fastsætte, er ikke udtømmende.
 De fastsatte vilkår skal begrænses til det  

 strengt nødvendige og skal være objektivt begrundede set i  

 forhold til den konkrete anvendelse, gennemsigtige, ikke-diskriminerende og  

 forholdsmæssigt afpassede.
 Derudover er IT- og Telestyrelsens fastsættelse af  

 vilkår begrænset af lovens målsætninger som  

 anført i de almindelige bemærkninger afsnit C.1. og af de  

 overordnede rammer som fastsat i det frekvenspolitiske rammemandat.
 Endvidere er IT- og Telestyrelsen begrænset af  

 Tilladelsesdirektivets opregning af mulige vilkår for tilladelser.  

 Denne opregning af mulige vilkår omfatter blandt andet vilkår af  

 teknisk karakter samt vilkår med henblik på at hindre uacceptable  

 forstyrrelser.
Endelig er IT- og Telestyrelsen begrænset af  

 R&TTE-direktivet, hvori det er anført, at radioudstyr frit kan  

 bruges, hvis det overholder de væsentlige krav.
Begrænsninger i  

 brugen af radioudstyr må alene ske ud fra hensynet til en effektiv og  

 korrekt brug af radiofrekvenserne, hensynet til hindring af uacceptable  

 forstyrrelser og hensynet til den offentlige sundhed.
Bestemmelsen fastslår, at vilkårene  

 fastsættes ved udstedelse af tilladelsen.
Fastsættelsen af nye  

 vilkår er reguleret i den foreslåede § 15.  

 Fastsættelse af vilkår for anvendelse af radiofrekvenser uden  

 tilladelse er reguleret i den foreslåede § 4, stk. 2.
Til § 12 Til stk. 1 Når IT- og Telestyrelsen udsteder tilladelser efter  

 offentligt udbud, fastsættes der, udover vilkår som nævnt i  

 den foreslåede § 11, endvidere vilkår på baggrund af  

 de afgivne tilbud og vilkår svarende til minimumskravene.
Bestemmelsen  

 er en indholdsmæssig videreførelse af frekvenslovens § 14a,  

 stk. 1, og mobillovens § 11, stk. 2.
Til stk. 2 Bestemmelsen sikrer, at de fastsatte vilkår direkte  

 afspejler efterspørgslen efter de pågældende  

 radiofrekvenser.
Hvor der er en mindre efterspørgsel end det udbudte  

 antal tilladelser, kan IT- og Telestyrelsen udover vilkårene i  

 § 11 alene fastsætte vilkår i overensstemmelse med de for  

 det pågældende offentlige udbud fastsatte minimumskrav.
Baggrunden for bestemmelsen er, at tilbudsgiverne i et  

 offentligt udbud afgiver tilbud ud fra den forudsætning, at de skal  

 konkurrere om de udbudte tilladelser.
Hvis der er færre tilbud, end der  

 er tilladelser, er der ikke konkurrence om de udbudte tilladelser.
Derfor vil  

 IT- og Telestyrelsen i sådanne situationer alene kræve opfyldelse  

 af de for det pågældende offentlige udbud fastsatte minimumskrav  

 og af vilkår som nævnt i § 11.
I modsætning hertil vil der efter lovforslaget blive  

 fastsat vilkår på baggrund af de afgivne tilbud, hvor antallet af  

 indgivne tilbud tilsvarer antallet af udbudte tilladelser.
Denne  

 ændring af reglerne er begrundet i, at der, selvom der ikke er  

 konkurrence om tilladelserne i den konkrete udbudssituation, omvendt ikke er  

 resterende tilladelser til fremtidige interessenter.
Til stk. 3 Bestemmelsen er en delvis videreførelse af  

 § 6a, stk. 5, i frekvensloven og mobillovens § 9a,  

 stk. 5, dog således at der alene kan ske en lempelse i  

 tilfælde, hvor der indkommer færre tilbud, end der er  

 tilladelser, og således at der alene kan ske lempelse af vilkår  

 til de minimumskrav, der var gældende for det oprindelige offentlige  

 udbud.
Da der efter § 12, stk. 1, nr. 2, fastsættes  

 tilladelsesvilkår på baggrund af de indgivne tilbud, hvor  

 antallet af tilladelser tilsvarer det modtagne antal tilbud, kan der  

 således ikke længere ske lempelse i eksisterende tilladelser til  

 samme tjeneste eller system.
Formålet med reglen er at sikre de samme  

 konkurrencebetingelser for nye og gamle tilladelsesindehavere.
De, der  

 allerede har en tilladelse, skal kunne få nedsat vilkårene til de  

 minimumsvilkår, der var fastsat for de (gamle) tilladelser.  

 Bestemmelsen skal ses i sammenhæng med den foreslåede  

 stk. 2, hvorefter nye tilladelser udstedes på  

 minimumsvilkår, hvis der er færre tilbudsgivere end antallet af  

 tilladelser, der er udbudt.
 I en situation, hvor der kan ske lempelse efter  

 bestemmelsen, vil IT- og Telestyrelsen orientere de eksisterende  

 tilladelsesindehavere om muligheden herfor.
 Det bemærkes, at bestemmelsen ikke vedrører  

 lempelse af vilkår fastsat på baggrund af en tidligere afholdt  

 auktion, da der ved auktioner udover minimumsvilkår alene  

 fastsættes vilkår om betaling for tilladelserne.
Til § 13 Bestemmelsen er en indholdsmæssig  

 videreførelse af frekvenslovens § 14a, stk. 2-4, og  

 mobillovens § 11, stk. 2-4, idet der dog er foretaget nogle  

 sproglige justeringer, der sikrer overensstemmelse med de øvrige  

 bestemmelser om offentligt udbud.
Til § 14 IT- og Telestyrelsen kan i forbindelse med udstedelse af  

 tilladelser efter en auktion udover vilkår som nævnt i den  

 foreslåede § 11 endvidere fastsætte vilkår i  

 overensstemmelse med de for auktionen fastsatte minimumskrav.
Det betyder, at  

 minimumskrav for auktionen efterfølgende vil blive gjort til  

 vilkår for tilladelserne, herunder f.eks. vilkår om betaling af  

 auktionsbeløb, dækningskrav m.v.
Til § 15 Bestemmelsen er en delvis videreførelse af  

 § 15 i frekvensloven og § 5, stk. 3, i mobilloven, hvorefter  

 IT- og Telestyrelsen med et års varsel kan ændre vilkårene  

 for tilladelsen.
IT- og Telestyrelsen er efter den foreslåede  

 bestemmelse imidlertid ikke længere begrænset af, at  

 tilladelserne skal have en længere varighed end 5 år, hvilket er  

 et krav efter de gældende regler. Årsagen til den  

 foreslåede ændring er, at de hensyn, der ligger til grund for en  

 eventuel ændring af vilkårene, gør sig gældende for  

 alle tilladelser uanset varighed.
Det kan f.eks. dreje sig om  

 gennemførelse af krav med baggrund i internationale beslutninger  

 m.v.
Alle eksisterende tilladelser udstedt efter den  

 gældende mobillov, frekvenslov eller tidligere lovgivning har en  

 varighed på over 5 år.
IT- og Telestyrelsen vil derfor efter den  

 gældende mobillov og frekvenslov med et års varsel kunne  

 ændre vilkårene for alle eksisterende tilladelser, og de  

 eksisterende tilladelsesindehavere stilles således ikke dårligere  

 efter den foreslåede ændring.
IT- og Telestyrelsen kan som hidtil med bestemmelsen  

 skærpe gældende vilkår og fastsætte helt nye  

 vilkår.
IT- og Telestyrelsen kan alene ændre vilkårene i  

 objektivt begrundede tilfælde og på en forholdsmæssigt  

 afpasset måde.
Til stk. 2 Efter denne bestemmelse kan IT- og Telestyrelsen uden  

 varsel fastsætte nye vilkår for tilladelsen, såfremt den  

 pågældende tilladelsesindehaver har fået et påbud  

 efter § 39 med henblik på at standse uacceptable forstyrrelser.  

 Herved sikres der en højere grad af gennemsigtighed for en  

 tilladelsesindehaver, der har fået et påbud, idet den  

 pågældende vil få udstedt en ny tilladelse indeholdende  

 blandt andet vilkår i overensstemmelse med det afgivne påbud.
Til § 16 Bestemmelsen er en delvis videreførelse af  

 § 2a og § 16 i frekvensloven og § 5, stk. 1, i mobilloven  

 og giver IT- og Telestyrelsen hjemmel til at fastsætte regler om  

 varigheder af de enkelte kategorier af tilladelser, herunder tilladelser til  

 forsøg og udvikling.
Ministeren for videnskab, teknologi og udvikling  

 kan fastsætte varighed for tilladelser udstedt efter offentligt udbud  

 eller auktion, jf. § 7, stk. 1, og § 8, stk. 1, i  

 modsætning til reglerne i frekvensloven og mobilloven, hvor IT- og  

 Telestyrelsen fastsætter disse regler.
 I forhold til § 2a i frekvensloven om udstedelse af  

 midlertidige tilladelser er kompetencen til at fastsætte reglerne  

 flyttet fra ministeren for videnskab, teknologi og udvikling til IT- og  

 Telestyrelsen, hvilket dog ikke gælder ved offentligt udbud og auktion.  

 Årsagen hertil er, at der mellem reglerne om varighed og reglerne om  

 udstedelse af frekvensplanen er så nær en sammenhæng, at  

 kompetencen bør ligge samme sted på begge områder.
Den fastsatte varighed kan tage udgangspunkt i en konkret  

 tidsperiode, f.eks. 5 eller 10 år.
Derudover vil varigheden kunne  

 fastsættes efter den fremtidige anvendelse af radiofrekvenser,  

 således at et radiofrekvensbånd på et bestemt tidspunkt vil  

 kunne blive ledigt til anden anvendelse.
Varigheden kan endvidere tage  

 udgangspunkt i bortfald ved en nærmere beskrevet begivenheds  

 indtræden.
Desuden kan varigheden tage udgangspunkt i bortfald på  

 et nærmere beskrevet tidspunkt.
Endelig kan der være tale om en  

 kombination af flere bortfaldsmåder.
Varigheden kan endvidere tage udgangspunkt i en konkret  

 tidsperiode.
IT- og Telestyrelsen kan i den forbindelse f.eks. tage  

 udgangspunkt i omkostningerne ved etablering af systemer, som de udstedte  

 tilladelser kan anvendes til, eller den forventede levetid for en teknologi.  

 Udgangspunktet for tilladelsernes varighed vil som efter den gældende  

 praksis efter frekvensloven være 5 eller 10 år, men vil i  

 konkrete tilfælde kunne gøres længere eller kortere.
Den konkrete tidsperiode vil kunne tilknyttes en bestemt  

 teknologi eller knytte sig til den fremtidige anvendelse, som givne  

 radiofrekvenser er afsat til.
Hvor en tilladelses varighed tilknyttes en  

 bestemt teknologi, vil det skulle vurderes, hvor store omkostninger der er  

 forbundet med at etablere teknologien, samt hvor lang levetid udstyr til den  

 pågældende teknologi må forventes at have.
Fastsættelse af varigheden med udgangspunkt i  

 bortfald ved en nærmere defineret begivenheds indtræden eller  

 på et nærmere defineret tidspunkt er særlig aktuelt f.eks.  

 i forbindelse med undersøgelse af, om der inden for givne dele af  

 frekvensplanen er frekvensknaphed.
Baggrunden herfor er, at IT- og  

 Telestyrelsen i sådanne tilfælde kan have behov for allerede  

 på et tidligt tidspunkt at analysere, om der efterfølgende skal  

 ske en ændring af den hidtidige disponering, reservere ikke anvendte  

 ressourcer til en fremtidig anvendelse eller om der skal  

 iværksættes frekvensadministrative metoder.
Det kan endvidere være aktuelt i forbindelse med  

 gennemførelse af ændringer af den hidtidige disponering eller  

 anvendelse af enkelte radiofrekvenser eller med henblik på at reservere  

 ikke-anvendte radiofrekvenser til en nærmere angivet fremtidig  

 anvendelse.
Det sidste er særlig aktuelt i situationer, hvor de  

 pågældende radiofrekvenser endnu ikke er åbnet op for en  

 konkret anvendelse, men f.eks. afventer beslutning herom på et kommende  

 WRC eller RRC.
 Det kan derudover være aktuelt i forbindelse med  

 iværksættelse af frekvensadministrative metoder,  

 gennemførelse af offentligt udbud eller afholdelse af auktion.  

 Formålet hermed er, at radiofrekvenserne ikke ligger uudnyttet hen i  

 den periode, iværksættelsen af de frekvensadministrative metoder,  

 udbudsforretningen eller auktionen står på.
For så vidt angår tilladelser til  

 forsøg og udvikling, kan IT- og Telestyrelsen fastsætte  

 varigheden helt ned til enkelte dage.
Formålet med en tilladelse til  

 forsøg og udvikling tilsiger da også, at tilladelserne typisk  

 ikke udstedes med en varighed på over 1 år.
Varigheden  

 afhænger af tilladelsens formål, men vil af hensyn til  

 frekvensplanlægningen ofte være begrænset af den til enhver  

 tid gældende frekvensplans forventede gyldighedsperiode.
Til § 17 Bestemmelsen er en videreførelse af § 17,  

 stk. 1 og 3, i frekvensloven og fastslår det princip, at fornyelse  

 af alle kategorier af tilladelser som udgangspunkt alene kan ske, når  

 behandling af en ansøgning herom har resulteret i en ny tilladelse.  

 For en række tilladelsestyper gør det sig imidlertid  

 gældende, at fornyelse af disse er uproblematisk, eller at der er tale  

 om radiofrekvenser afsat til formål, som forventes ikke at ville blive  

 ændret inden for en længere årrække.
Bestemmelsen  

 fastslår derfor i stk. 2, at IT- og Telestyrelsen har hjemmel til  

 at fastsætte forenklede procedurer for fornyelse af sådanne  

 tilladelser.
 For så vidt angår fornyelse af tilladelser  

 udstedt på baggrund af et offentligt udbud eller en auktion kan  

 ministeren for videnskab, teknologi og udvikling fastsætte regler herom  

 efter § 7, stk. 1, og § 8, stk. 1.
Til § 18 Bestemmelsen er en indholdsmæssig  

 videreførelse af § 7 i mobilloven og er en ændring af  

 reglerne om overdragelse i § 18 i frekvensloven.
Den gældende regel i frekvensloven tillader kun  

 overdragelse af tilladelser inden for en koncern eller inden for en lukket  

 brugergruppe.
En sådan bestemmelse er derfor ikke hensigtsmæssig  

 i de mange tilfælde, hvor virksomheder, der anvender radiofrekvenser  

 som led i deres forretning, men uden at udbyde telenet og teletjenester,  

 ønsker at fusionere med andre virksomheder, ønsker at overdrage  

 dele af virksomheden til en anden virksomhed eller lignende.
Overtagelse af tilladelsesindehaverens virksomhed kan  

 også ske indirekte gennem overdragelse af aktier, anparter eller andre  

 ejerinteresser.
Den foreslåede bestemmelse omfatter derfor også  

 samlede overdragelser af en sådan karakter og af et sådant  

 omfang, at det på grundlag af en konkret vurdering, blandt andet  

 på basis af det pågældende selskabs vedtægter og  

 samlede ejerforhold, vil medføre ændringer med hensyn til den  

 bestemmende indflydelse i selskabet.
Den foreslåede bestemmelse fastslår, at  

 overdragelse alene kan ske, hvis IT- og Telestyrelsen forinden godkender  

 overdragelsen.
Forud for direkte såvel som indirekte overdragelser skal  

 anmodning om godkendelse heraf således fremsendes til IT- og  

 Telestyrelsen.
IT- og Telestyrelsen vil herefter foretage vurderingen af,  

 hvorvidt overdragelsen af tilladelsen eller aktier, anparter eller andre  

 ejerinteresser kan godkendes.
 På de områder, hvor en overdragelse ikke vil  

 begrænse konkurrencen for trådløse  

 kommunikationstjenester, kan IT- og Telestyrelsen uden nærmere  

 prøvelse godkende overdragelsen.
 På områder, hvor tilladelsesindehaveren  

 anvender radiofrekvenserne til at udbyde telenet og teletjenester, vil IT- og  

 Telestyrelsen i forbindelse med vurdering af en anmodning om overdragelse  

 lægge vægt på, hvorvidt konkurrencen på det relevante  

 marked begrænses.
Herunder vil IT- og Telestyrelsen lægge vægt  

 på, at der ikke sker en uhensigtsmæssig koncentration af  

 aktørerne på det relevante marked.
Der kan f.eks. være  

 tale om, at enkelte selskaber får afgørende indflydelse på  

 flere tilladelser med den følge, at konkurrencen svækkes.
Bestemmelsen tilsigter således at undgå en  

 uhensigtsmæssig koncentration af markedet.
En sådan  

 uhensigtsmæssig koncentration kan f.eks. forekomme ved direkte eller  

 indirekte begrænsning af det reelle antal markedsaktører  

 på det relevante marked.
 Ved overdragelse af en tilladelse følger alle  

 rettigheder og forpligtelser med fra den oprindelige tilladelsesindehaver til  

 den nye tilladelsesindehaver.
I forbindelse med IT- og Telestyrelsens godkendelse af en  

 overdragelse vil der typisk ikke være anledning til for IT- og  

 Telestyrelsen at foretage undersøgelser af, om den nye  

 tilladelsesindehaver har vilje og evne til at udnytte tilladelsen.
Imidlertid  

 kan IT- og Telestyrelsen nægte at godkende en overdragelse, hvis IT- og  

 Telestyrelsen efter den foreslåede § 28 vil kunne tilbagekalde den  

 pågældende tilladelse.
I forbindelse med en overdragelse af en tilladelse vil de  

 omhandlede radiofrekvenser ikke blive ledige.
IT- og Telestyrelsen vil derfor  

 ikke kunne give tilladelse til de pågældende radiofrekvenser til  

 en, som står på en venteliste efter den foreslåede  

 § 9.
 For så vidt angår tilladelser på radio-  

 og tv-området forudsætter en tilladelse efter  

 nærværende regler, at ansøgeren har adgang til at  

 udøve programvirksomhed efter lov om radio- og fjernsynsvirksomhed,  

 jf. den foreslåede § 32. Tilladelser efter nærværende  

 regler vil derfor alene kunne overdrages i det omfang, dette er i  

 overensstemmelse med vedkommendes adgang til efter lov om radio- og  

 fjernsynsvirksomhed at udøve programvirksomhed.
Til § 19 Bestemmelsen er en indholdsmæssig  

 videreførelse af § 36 i frekvensloven, idet bestemmelsen dog  

 præciserer, at tavshedspligt kan fastsættes for  

 frekvensanvendelse og modtagning af radiosignaler generelt og ikke specifikt  

 til brugere af radioanlæg.
Til § 20 Bestemmelsen er en indholdsmæssig  

 videreførelse af § 26 i frekvensloven.
Bestemmelsen  

 foreslås omformuleret, således at forbudet dels vedrører  

 anvendelse af radiofrekvenser og dels omfatter såvel radio- som  

 fjernsynsprogrammer.
Den tidligere formulering var rettet mod brug af udstyr  

 og omtalte kun radiospredning.
Bestemmelsen baserer sig på Europarådets  

 overenskomst fra 1965 om forhindring af radiospredningsudsendelser fra  

 stationer uden for nationalt territorium (ratificeret af Danmark i 1967),  

 CEPT anbefalingerne T/R 51 01 og 02 samt ITUs anbefaling nr. 9 fra 1979 om  

 samme emne.
Overenskomsten er tiltrådt af 18 europæiske lande.  

 Bestemmelsen er således en implementering af en international  

 forpligtelse.
 Bestemmelsen begrænser ikke udsendelse af radio- og  

 fjernsynsprogrammer fra satellitter, idet anvendelse af satellitter reguleres  

 internationalt.
Til § 21 Til stk. 1 og 2 Bestemmelserne er en delvis videreførelse af  

 § 5 i frekvensloven, idet det som noget nyt foreslås, at det er  

 IT- og Telestyrelsen, der har kompetencen til at forberede, beslutte og  

 gennemføre de frekvensadministrative metoder.
Når IT- og  

 Telestyrelsen konstaterer, at der inden for en given kategori af  

 radiofrekvenser er frekvensknaphed, kan de i lovforslaget anviste  

 frekvensadministrative metoder anvendes til administration af  

 radiofrekvenserne hver for sig eller i kombination.
Vurderingen af  

 frekvensknaphed sker i henhold til den foreslåede § 5,  

 stk. 3. Der henvises til bemærkningerne dertil, hvoraf det blandt  

 andet fremgår, at IT- og Telestyrelsens undersøgelse af, om der  

 foreligger frekvensknaphed, som hovedregel vil tage udgangspunkt i en  

 høring af relevante parter om ønsker og forventninger til  

 fremtidige behov for radiofrekvenser.
Beslutning om gennemførelse af  

 frekvensadministrative metoder skal ske i overensstemmelse med det  

 frekvenspolitiske rammemandat, lovforslagets målsætninger samt i  

 øvrigt på klare, objektive, ikke-diskriminerende og  

 forholdsmæssigt afpassede vilkår.
Det sidste kriterium  

 følger også af EU-reglerne og skal medvirke til sikring af  

 brugernes retsgarantier.
Ved beslutning om hvilke frekvensadministrative metoder,  

 der skal finde anvendelse, gælder det almindelige  

 proportionalitetsprincip.
Således skal der til enhver tid ske  

 anvendelse af den eller de i det konkrete tilfælde mindst indgribende  

 frekvensadministrative metoder, som er egnede til at løse den  

 konstaterede frekvensknaphedssituation.
Nogle knaphedssituationer kan  

 løses ved, at en enkelt metode benyttes alene, mens andre kræver  

 en kombineret anvendelse af flere metoder.
Metodernes egnethed på de  

 enkelte radiofrekvenser vil herudover variere afhængigt af  

 radiofrekvensbånd og de dertil knyttede tjenester.
Det er derfor ikke  

 muligt at opstille en generel prioriteret rækkefølge af hvilke  

 af de frekvensadministrative metoder, der først bør bringes i  

 anvendelse.
Valg af metode afhænger samtidig af, hvor akut  

 behovet for at regulere radiofrekvensernes anvendelse er.
Ved aktuel  

 frekvensknaphed kan administrativ omfordeling være den mest egnede  

 frekvensadministrative metode.
I situationer, hvor der ønskes  

 resultater på længere sigt, som f.eks. en gradvis udfasning af  

 gamle tjenester, kan krav om overgang til mere frekvenseffektive  

 udnyttelsesmetoder eller begrænsninger i anvendelsen af de udstedte  

 tilladelser være de bedst egnede metoder.
Også i situationer hvor der ikke stilles krav om  

 tilladelse, kan gennemførelsen af frekvensadministrative metoder ske  

 med direkte virkning overfor brugerne via skærpelser i en  

 bekendtgørelse.
Der vil således ikke ske en henvendelse til hver  

 enkelt bruger, idet IT- og Telestyrelsen ikke på forhånd kender  

 brugerne.
 Virkningen overfor brugerne kan også ske indirekte  

 ved, at IT- og Telestyrelsen retter krav til en tilladelsesindehaver.  

 Sådanne skærpede krav til en tilladelsesindehaver, der driver et  

 net, kan bevirke, at visse brugerterminaler ikke længere vil kunne  

 bruges.
Til stk. 3 Situationer med frekvensknaphed kan opstå  

 såvel på landsplan som i geografisk afgrænsede  

 områder.
Lokal frekvensknaphed vil formentlig især opstå i  

 storby-områder.
Sigtet med bestemmelsen er derfor at sikre hjemmel til  

 at foretage en geografisk differentiering, således at en eller flere  

 frekvensadministrative metoder kan anvendes i geografisk afgrænsede  

 områder.
 Det er en forudsætning, at den eller de valgte  

 metoders anvendelse ikke medfører en forvridning af konkurrencen  

 mellem konkurrerende tjenester eller systemer, der betjener samme gruppe af  

 brugere.
Til stk. 4 Der kan opstå tilfælde, hvor der er afsat  

 flere radiofrekvenser til en tjeneste eller et system, men hvor ikke alle de  

 afsatte bånd er lige attraktive og dermed lige søgte af  

 brugerne.
Der kan derfor opstå den situation, at det alene er i nogle  

 af de til en anvendelse afsatte radiofrekvenser, der er frekvensknaphed.
I en  

 sådan situation er det væsentligt, at det alene er de  

 radiofrekvenser, hvori der er frekvensknaphed, der omfattes af en  

 frekvensadministrativ metode, og ikke alle de til den pågældende  

 anvendelse afsatte radiofrekvenser.
På den måde sikres det, at  

 iværksættelse af en frekvensadministrativ metode i videst mulige  

 omfang kun omfatter de direkte berørte.
Til §§ 22-25 Bortset fra at kompetencen til at træffe beslutning  

 om iværksættelse af frekvensadministrative metoder foreslås  

 overført til IT- og Telestyrelsen, er der tale om en  

 indholdsmæssig videreførelse af §§ 7-10 i frekvensloven.  

 Dog er det i bestemmelserne præciseret, at de frekvensadministrative  

 metoder alene kan tages i anvendelse overfor tilladelsesindehavere.
Hvis IT-  

 og Telestyrelsen vurderer, at der er behov for tilsvarende  

 begrænsninger i den øvrige frekvensanvendelse, sker dette enten  

 i form af en ændring af frekvensplanen eller i form af en ændring  

 af den bekendtgørelse, der undtager den pågældende  

 frekvensanvendelse fra kravet om tilladelse.
Til § 26 Bestemmelsen er en delvis videreførelse af  

 § 19 i frekvensloven og § 6 i mobilloven, idet bestemmelsen  

 foreslås ændret således, at den ikke længere omfatter  

 betalingsstandsning.
Formålet med en betalingsstandsning er at  

 prøve mulighederne for at undgå konkurs.
Den nuværende  

 bestemmelse kan modvirke disse bestræbelser.
En tilbagekaldelse af en  

 tilladelse under en betalingsstandsning kan betyde, at virksomheden ikke har  

 mulighed for at fortsætte driften, såfremt virksomheden helt  

 eller delvist baserer sin aktivitet på anvendelse af radiofrekvenser.  

 Af denne årsag fjernes muligheden for tilbagekaldelse af tilladelsen  

 ved betalingsstandsning.
Der foreslås yderligere den ændring, at  

 tilladelsen ved tilladelsesindehaverens likvidation eller konkurs ikke  

 længere skal tilbagekaldes af IT- og Telestyrelsen, men at den  

 bortfalder uden videre ved begivenhedens indtræden.
Bortfald  

 kræver i modsætning til tilbagekaldelse ikke, at IT- og  

 Telestyrelsen skal foretage et skøn.
Til § 27 Efter den foreslåede bestemmelse kan IT- og  

 Telestyrelsen, såfremt en tilladelsesindehaver ikke betaler forfaldne  

 frekvensafgifter, tilbagekalde den pågældende tilladelse.
Efter  

 de gældende regler er betaling af frekvensafgifter et vilkår for  

 tilladelsen, hvis manglende overholdelse kan bevirke, at tilladelsen  

 tilbagekaldes.
Reglen skilles med forslaget ud fra de øvrige typer  

 vilkårsovertrædelser, da der ikke er tale om et vilkår, der  

 fastsættes i selve tilladelserne, men er en betingelse, der er  

 gældende for alle tilladelser.
Til § 28 Efter den foreslåede bestemmelse, hvis  

 anvendelsesområde er indsnævret i forhold til den tilsvarende  

 bestemmelse i § 28, stk. 5-6, i frekvensloven og § 14,  

 stk. 5, i mobilloven, kan IT- og Telestyrelsen tilbagekalde en  

 tilladelse ved grove og gentagne overtrædelser af loven og de i  

 medfør heraf fastsatte regler og vilkår for tilladelsen.
 Formålet med denne indsnævring til grove og  

 gentagne overtrædelser er at sikre en klarere retstilstand for  

 tilladelsesindehaverne.
 Hvor der ikke foreligger frekvensknaphed, udstedes  

 tilladelser efter først-til-mølle princippet, jf. § 5,  

 stk. 1, og bemærkningerne hertil, og tilladelsesindehaveren kan  

 derfor   under forudsætning af, at vilkårene dokumenteres  

 overholdt   få udstedt en ny tilladelse.
Til § 29 Til stk. 1 Bestemmelsen præciserer, at IT- og Telestyrelsen kan  

 fastsætte regler om, i hvilke tilfælde en bestået  

 prøve er en forudsætning for anvendelse af radiofrekvenser.  

 Andet led af bestemmelsen er en indholdsmæssig videreførelse af  

 § 20, stk. 1, i frekvensloven.
IT- og Telestyrelsen kan efter  

 bestemmelsen fastsætte regler om indholdet af prøver samt  

 aflæggelse og gyldighed af disse.
 IT- og Telestyrelsen kan efter § 53, stk. 2,  

 fastsætte regler om sanktioner for anvendelse af radiofrekvenser uden  

 at have bestået foreskrevne prøver.
Til stk. 2 Formålet med bestemmelsen er at sikre fleksibilitet  

 i forbindelse med prøveafholdelsen.
Det er således ikke et krav,  

 at en forudsat prøve skal afholdes af IT- og Telestyrelsen.
Bestemmelsen er særlig aktuel for så vidt  

 angår morseprøver i amatør-radio- og  

 amatør-radio-satellittjenesten.
Morseprøver afholdes allerede i  

 dag i Foreningen af Eksperimenterende Danske Radioamatører.
Med regler  

 udstedt i medfør af denne bestemmelse vil IT- og Telestyrelsen kunne  

 anerkende disse prøver på linie med prøver afholdt af IT-  

 og Telestyrelsen selv.
 Bestemmelsen hjemler endvidere IT- og Telestyrelsen adgang  

 til at anerkende certifikater udstedt af udenlandske myndigheder.
Ved anerkendelse af prøver afholdt af private skal  

 IT- og Telestyrelsen vurdere, om prøveafholdelsen og selve  

 prøvens indhold lever op til de krav, IT- og Telestyrelsen har fastsat  

 for prøver afholdt i IT- og Telestyrelsens regi.
For så vidt  

 angår prøver afholdt af andre offentlige myndigheder eller af  

 udenlandske myndigheder er der tale om samme internationale baggrund, idet  

 regler herom beror på dels Det Internationale Radioreglement og dels  

 på internationale beslutninger fra ITU og CEPT.
Der er som udgangspunkt  

 derfor ikke behov for samme efterprøvelse.
Til stk. 3 Bestemmelsen, der er en delvis videreførelse af  

 § 22, stk. 2, i frekvensloven, giver IT- og Telestyrelsen adgang  

 til at fravige prøveformen for handicappede personers aflæggelse  

 af prøver.
Bestemmelsen præciserer, at IT- og Telestyrelsen ikke  

 kan fastsætte regler, der muliggør dispensation fra  

 prøvernes indhold.
Til § 30 Den foreslåede bestemmelse giver IT- og  

 Telestyrelsen adgang til at fastsætte regler om udstedelse og brug af  

 kaldesignaler.
Kaldesignaler bruges i forbindelse med frekvensanvendelse i  

 eksempelvis maritime radiotjenester, luftfartsradiotjenester og  

 amatør-radio- og amatør-radio-satellittjenesten.
Udstedelse af kaldesignaler og andre identifikationsnumre  

 i forbindelse med frekvensanvendelse sker i overensstemmelse med relevante  

 bestemmelser i Det Internationale Radioreglement om afsætning af  

 kaldesignalserier og andre identifikationsnumre.
Afsætningen fra  

 international side sker til hele Rigsfællesskabet, herunder også  

 Færøerne og Grønland, som en samlet afsætning af  

 nærmere angivne kaldesignal- og identifikationsnummerserier.
Brug af  

 kaldesignaler og andre identifikationsnumre på Færøerne og  

 i Grønland er reguleret i regler fastsat af det færøske  

 landsting henholdsvis af ministeren for videnskab, teknologi og udvikling,  

 mens brugen i Danmark efter den foreslåede bestemmelse reguleres af  

 regler fastsat af IT- og Telestyrelsen.
Da fastsættelse af regler for brugen af de samme  

 kaldesignals- og identifikationsnummerserier sker af tre forskellige  

 myndigheder, forudsætter fastsættelsen en indbyrdes  

 overensstemmelse i forhold til den internationale afsætning.
De  

 involverede myndigheder må derfor forud for fastsættelse af de  

 pågældende regler foretage en indbyrdes koordinering.
Det  

 gælder særligt i relation til spørgsmålet om, hvilke  

 tjenester de forskellige serier kan bruges til, og inden for hvilke dele af  

 Rigsfællesskabet de forskellige serier kan bruges.
Til § 31 På radio- og tv-området gør der sig  

 særlige forhold gældende, idet området er reguleret dels af  

 reglerne i lov om radio- og fjernsynsvirksomhed dels af reglerne på  

 frekvensområdet.
Mens lov om radio- og fjernsynsvirksomhed, der  

 henhører under Kulturministeriet, regulerer adgangen til at  

 udøve programvirksomhed, regulerer nærværende regler  

 anvendelse af radiofrekvenser.
Tilladelse efter begge regelsæt er en  

 forudsætning for at udsende radio- og tv-programmer.
Reglerne i §§ 32 og 33 omfatter radiofrekvenser, der  

 i frekvensplanen er afsat til radio- og tv-formål.
De  

 pågældende radiofrekvenser kan også være afsat til  

 andre formål, men reglerne i §§ 32 og 33 regulerer alene  

 anvendelse heraf i det omfang, de anvendes til radio- og tv-formål.
Udøvelse af programvirksomhed forudsætter  

 adgang hertil i medfør af lov om radio- og fjernsynsvirksomhed.  

 Tilladelse til landsdækkende og regional programvirksomhed samt til  

 programvirksomhed ved hjælp af satellit- og kabelanlæg udstedes  

 af Radio- og tv-nævnet.
Tilladelse til lokal programvirksomhed udstedes  

 af de lokale radio- og tv-nævn.
Tilladelser efter denne lov udstedes af IT- og  

 Telestyrelsen.
Tilladelserne udstedes på baggrund af ansøgerens  

 adgang til efter lov om radio- og fjernsynsvirksomhed at udsende  

 programvirksomhed, som er en forudsætning for at få en tilladelse  

 efter denne lov.
Som udgangspunkt udstedes tilladelser efter denne lov for  

 hver sendeposition til den enkelte radio- eller tv-station.
Hvis der efter  

 radio- og fjernsynsloven er givet adgang for flere radio- eller tv-stationer  

 til at udøve programvirksomhed på samme radiofrekvens i samme  

 lokalområde, vil det være nødvendigt for de  

 pågældende at ansøge IT- og Telestyrelsen om en tilladelse  

 efter denne lov i fællesskab.
Til § 32 Som anført ovenfor under bemærkningerne til  

 § 31 er det en forudsætning for at IT- og Telestyrelsen kan  

 udstede en tilladelse efter denne lov, at ansøgeren allerede har  

 adgang til at udøve programvirksomhed efter lov om radio- og  

 fjernsynsvirksomhed.
Det betyder, at en ansøger ikke kan få  

 udstedt en tilladelse efter denne lov, forinden ansøgeren har adgang  

 til at udøve programvirksomhed efter lov om radio- og  

 fjernsynsvirksomhed.
Bestemmelsen indebærer, at en tilladelsesindehaver  

 mister sin tilladelse efter denne lov, såfremt tilladelsesindehaveren  

 ikke længere   uanset af hvilken årsag   har adgang til at  

 udøve programvirksomhed efter lov om radio- og fjernsynsvirksomhed.  

 Tilladelsen efter denne lov bortfalder uden videre, når  

 tilladelsesindehaveren ikke længere har adgang til at udøve  

 programvirksomhed efter lov om radio- og fjernsynsvirksomhed.
Dette  

 gælder dog ikke, når adgangen til at udøve  

 programvirksomhed efter lov om radio- og fjernsynsvirksomhed alene er  

 inddraget for en tidsbegrænset periode.
Bestemmelsen indebærer endvidere, at tilladelser  

 efter denne lov ikke har en selvstændig varighed.
Gyldigheden af  

 tilladelsen er alene afhængig af, at tilladelsesindehaveren samtidig  

 har adgang til at udøve programvirksomhed efter lov om radio- og  

 fjernsynsvirksomhed.
Der er derfor heller ikke tale om, at tilladelser  

 på radio- og tv-området udløber og derefter skal  

 fornys.
Tilladelser efter denne lov vil altid blive udstedt i  

 medfør af § 5, stk. 1. Da ansøgerne på radio-  

 og tv-området skal dokumentere at have adgang til at udøve  

 programvirksomhed efter lov om radio- og fjernsynsvirksomhed, vil den  

 overordnede disponering af radiofrekvenserne ske i Kulturministeriets regi.  

 Der vil således på forhånd ske en afgrænsning af  

 antallet af ansøgere.
Det vil derfor heller ikke blive aktuelt efter  

 dette lovforslag at udstede tilladelser på radio- og tv-området  

 efter gennemførelse af offentligt udbud eller afholdelse af  

 auktion.
Til § 33 Til stk. 1 Det foreslås, at IT- og Telestyrelsen efter  

 forhandling med kulturministeren kan fastsætte vilkår for  

 tilladelsen, som bunder i mediepolitiske hensyn, uden at vilkåret kan  

 begrundes i lovforslagets målsætninger om fremme af konkurrence  

 og sikring af en effektiv frekvensudnyttelse m.v. i øvrigt.
Det betyder, at IT- og Telestyrelsen i tilladelser  

 på lokal radio- og tv-området f.eks. kan fastsætte  

 vilkår om begrænsninger i den maksimalt udstrålede effekt,  

 fordi det mediepolitisk er bestemt, at lokal radio og tv ikke må  

 nå videre end sit eget lokal-område.
Dette gælder, selvom  

 der ikke ud fra en frekvensteknisk betragtning eller af forstyrrelseshensyn  

 er en særlig begrundelse herfor.
Til stk. 2 Tilladelser på radio- og tv-området vil som  

 alle øvrige tilladelser kunne gøres til genstand for anvendelse  

 af frekvensadministrative metoder.
Den foreslåede bestemmelse  

 præciserer, at anvendelse af de frekvensadministrative metoder kan ske  

 på baggrund af mediepolitiske hensyn.
Bestemmelsen indebærer, at  

 forudsætningen om frekvensknaphed kan vige for mediepolitiske hensyn  

 på radio- og tv-området.
 Beslutning om anvendelse af frekvensadministrative metoder  

 på radio- og tv-området forudsætter, at det sker på  

 baggrund af en forhandling herom mellem kulturministeren og IT- og  

 Telestyrelsen.
Denne forhandling mellem kulturministeren og IT- og  

 Telestyrelsen skal blandt andet omfatte, efter hvilke retningslinier  

 metoderne skal gennemføres, herunder f.eks. retningslinier om  

 kriterierne for anvendelse af metoderne.
På baggrund heraf  

 iværksætter IT- og Telestyrelsen en eller flere  

 frekvensadministrative metoder og fastsætter eventuelt regler for  

 anvendelse af metoderne.
 IT- og Telestyrelsen kan derudover kun  

 iværksætte frekvensadministrative metoder, hvis det ud fra  

 snævre frekvenstekniske forudsætninger vil føre til en  

 bedre opfyldelse af lovens målsætninger om blandt andet  

 frekvenseffektivitet, konkurrence og opfyldelse af bredere  

 samfundsmæssige behov.
Til § 34 For at sikre vigtig radiokommunikation i tilfælde af  

 krise og krig samt katastrofer og andre ekstraordinære situationer i  

 fredstid foreslås det i denne bestemmelse at give ministeren for  

 videnskab, teknologi og udvikling adgang til at fastsætte regler om  

 anvendelse af radiofrekvenser i helt særlige situationer.
Sådanne  

 regler kan f.eks. være, at en bestemt frekvensanvendelse kan ske uden  

 tilladelse, eller at sædvanlige krav, om at foreskrevne prøver  

 skal være bestået, suspenderes.
Bestemmelsen er et supplement til  

 reglerne om teleberedskab i lov om konkurrence- og forbrugerforhold på  

 telemarkedet.
Til § 35 Bestemmelsen er en indholdsmæssig  

 videreførelse af § 27, stk. 1, i frekvensloven, idet  

 bestemmelsen dog præciserer, at forbudet retter sig mod  

 frekvensanvendelse og ikke mod brugen af radioudstyr som efter frekvensloven.  

 Brug af radioudstyr er reguleret af reglerne i R&TTE-loven.
Bestemmelsen giver mulighed for at forbyde brugen af  

 sendeanlæg i helt særlige tilfælde, mens adgangen til at  

 modtage radiosignaler beskyttes.
Adgangen til at modtage radiosignaler kan  

 kun ophæves ved lov.
Til § 36 Bestemmelsen er en videreførelse af § 28,  

 stk. 2, i frekvensloven.
Til § 37 Bestemmelsen, der er en sammenlægning af reglerne  

 på frekvensområdet og mobilområdet, viderefører IT-  

 og Telestyrelsens adgang til at få økonomiske, statistiske,  

 frekvensmæssige og øvrige oplysninger, som skønnes  

 nødvendige for at kunne udarbejde rapporter, statistisk materiale m.v.  

 I forhold til de gældende regler på frekvensområdet er  

 bestemmelsen udvidet til at omfatte alle tilladelsesindehavere og ikke kun  

 tilladelsesindehavere, der udbyder telenet og teletjenester.
Til § 38 Bestemmelsen er en videreførelse af § 28,  

 stk. 1, i frekvensloven.
Til § 39 Bestemmelsen er en indholdsmæssig  

 videreførelse af § 28, stk. 3, i frekvensloven og § 19  

 i R&TTE-loven, som med dette lovforslag ophæves, jf. den  

 foreslåede § 58, nr. 9. Bestemmelsen præciserer hvilke  

 påbud, IT- og Telestyrelsen kan give, og hvilke beføjelser, IT-  

 og Telestyrelsen har i forbindelse med tilsyn med loven.
 Formålet med bestemmelsen er at samle reglerne om  

 IT- og Telestyrelsens tilsynsbeføjelser i forbindelse med  

 overtrædelser af loven, de i medfør heraf fastsatte regler og de  

 i tilladelsen fastsatte vilkår og i forbindelse med forstyrrelser, hvad  

 enten der er tale om forstyrrelser af frekvensanvendelse eller af apparater,  

 og hvad enten årsagen til forstyrrelsen er frekvensanvendelse eller  

 andre former for elektromagnetiske fænomener (EMC-støj).
Til stk. 1 Efter bestemmelsen kan IT- og Telestyrelsen udstede  

 påbud til ejeren eller brugeren af apparater.
Ved apparater  

 forstås i overensstemmelse med R&TTE-lovgivningen radio- og  

 teleterminaludstyr samt andre apparater, udstyr eller anlæg, der  

 indeholder elektriske eller elektroniske komponenter, som kan fremkalde  

 forstyrrelser, eller hvis funktion kan blive påvirket af sådanne  

 forstyrrelser.
 Tilsynet med EMC-støj som forstyrrelseskilde og med  

 apparater som det forstyrrede udstyr foreslås dermed flyttet fra  

 R&TTE-loven til denne lov. Årsagen hertil er, at det i  

 forstyrrelsestilfælde ikke umiddelbart er muligt at afgøre, om  

 forstyrrelseskilden er EMC-støj eller radiostøj, og at der ikke  

 er nogen forskel på, om det er et EMC-apparat eller frekvensanvendelse,  

 der forstyrres.
 Som konsekvens heraf vil R&TTE-loven herefter alene  

 omfatte tilsyn med markedsføring af radio- og teleterminaludstyr og  

 det generelle tilsyn, som ikke er bundet til en forstyrrelse, og hvor der  

 alene er mulighed for IT- og Telestyrelsen for at udstede et påbud  

 eller foretage politianmeldelse.
 Den i bestemmelsen foretagne opregning af de forskellige  

 typer af påbud er udtømmende.
Til stk. 2 Bestemmelsen giver IT- og Telestyrelsen hjemmel til  

 på stedet at foretage undersøgelser af apparater.
At  

 undersøgelsen skal ske på stedet betyder, at IT- og  

 Telestyrelsen er afskåret fra at flytte apparater fysisk, for eksempel  

 til andre lokaliteter.
Konfiskation og udtagning af apparater med henblik  

 på gennemførelse af egentlige prøver er opgaver, som IT-  

 og Telestyrelsen i givet fald må overlade til politiet.
IT- og  

 Telestyrelsens repræsentanter får ved  

 undersøgelsesadgangen mulighed for at kontrollere apparaters  

 mærkning og til ved måling m.v. på selve apparatet at  

 konstatere, om der foreligger en overtrædelse af loven, de i  

 medfør heraf fastsatte regler eller af de i tilladelsen indeholdte  

 vilkår, og om det pågældende apparat er kilden til den  

 eventuelle forstyrrelse.
 Ved forstyrrelse af apparater, der er afgørende for  

 menneskers liv og helbred eller for samfundsmæssig  

 forsyningsvirksomhed, indeholder den foreslåede bestemmelse endvidere  

 en hjemmel for IT- og Telestyrelsen til at afbryde det forstyrrende apparat  

 og i givet fald foretage plombering.
At de pågældende apparaters funktion er  

 afgørende for menneskers liv og helbred eller for samfundsmæssig  

 forsyningsvirksomhed betyder, at bestemmelsen drejer sig om de apparater, der  

 skal fungere for at undgå fare for menneskers liv og helbred eller fare  

 for nedbrud i den offentlige forsyningsvirksomhed.
Der kan f.eks. være  

 tale om nød- og sikkerhedstjenesterne, politiets og forsvarets  

 kommunikation, togkommunikation, flykommunikation og -navigation, maritim  

 kommunikation og -navigation samt andre systemer, der anvendes i forbindelse  

 med offentlig forsyningsvirksomhed.
Til § 40 Bestemmelsen er en videreførelse af IT- og  

 Telestyrelsens adgang til offentlige og private ejendomme i § 28,  

 stk. 7-10, i frekvensloven og i § 19 i R&TTE-loven, hvis regler  

 om IT- og Telestyrelsens tilsyn i tilfælde af forstyrrelser  

 foreslås koordineret og sammenlagt i de foreslåede  

 bestemmelser.
 Efter forslaget vil IT- og Telestyrelsen i medfør  

 af denne bestemmelse i tilfælde af forstyrrelser have adgang til  

 offentlige og private ejendomme uden forudgående retskendelse, hvad  

 enten der er tale om forstyrrelser af frekvensanvendelse eller af apparater,  

 og hvad enten årsagen til forstyrrelsen er frekvensanvendelse eller  

 andre former for elektromagnetiske fænomener (EMC-støj). I  

 tilfælde hvor IT- og Telestyrelsen har fået samtykke fra f.eks.  

 ejendommens ejer til at få adgang til ejendommen, vil indgrebet ikke  

 være tvangsmæssigt og skal derfor ikke forelægges for en  

 dommer.
Til § 41 Den gældende bestemmelse om monitering i § 30a  

 i frekvensloven fastslår, at IT- og Telestyrelsen kan foretage  

 monitering "uden retskendelse". I den foreslåede bestemmelse  

 er denne formulering taget ud, da monitering ikke indebærer indgreb i  

 meddelelseshemmeligheden.
Formålet med bestemmelsen er at give IT- og  

 Telestyrelsen mulighed for at foretage en mere intensiv afsøgning af  

 frekvensspektret end den, som er hjemlet direkte i den overordnede  

 tilsynshjemmel i § 38.
I forbindelse med opklaring af konkrete forstyrrelsessager  

 er moniteringshjemlen udvidet til også at omfatte afsøgning af  

 radiofrekvenser med henblik på identifikation af støj  

 hidrørende fra EMC.
Dette skyldes, at der for den forstyrrede ikke er  

 nogen forskel på, om det forstyrrende fænomen stammer fra  

 frekvensanvendelse eller fra andre elektromagnetiske fænomener.
I  

 forbindelse med støjbekæmpelse er det med andre ord  

 nødvendigt at kunne bruge søgemidlerne i forhold til alle de  

 typer af støj, som kan tænkes at forstyrre radiotjenester.
I relation til overtrædelser af denne lovgivning  

 indgår monitering alene som et middel til sikring af bevis f.eks. for,  

 at en forstyrrelse kommer fra en bestemt kilde.
Det vil blive overladt til  

 politiet at foretage eventuelle efterforskningsskridt, når  

 overtrædelser af denne lov er konstateret.
Til § 42 Den foreslåede bestemmelse er en  

 indholdsmæssig videreførelse af § 33 i frekvensloven, men  

 er dog begrænset således, at bestemmelsen alene kan anvendes i  

 forbindelse med prøver (§ 29) og kaldesignaler m.v.  

 (§ 30).
Bestemmelsen giver ministeren for videnskab, teknologi og  

 udvikling hjemmel til at delegere varetagelsen af visse opgaver, der efter  

 lovforslaget er henlagt til IT- og Telestyrelsen, til andre offentlige  

 myndigheder eller private, herunder delegation af regelfastsættelse til  

 andre offentlige myndigheder.
Bestemmelsen er efter frekvensloven udnyttet  

 til at delegere opgaver vedrørende regelfastsættelse for  

 prøver, afholdelse af prøver og udstedelse af certifikater  

 på luftfartsområdet og på det maritime område til  

 henholdsvis Statens Luftfartsvæsen og Søfartsstyrelsen.
Til § 43 Bestemmelsen er en videreførelse af §§ 31 og  

 32 i frekvensloven og §§ 14, stk. 3, og 14a i mobilloven.
Til § 44 Bestemmelsen er en sammenskrivning af § 35 i  

 frekvensloven og § 16 i mobilloven, dog er bestemmelserne om  

 Teleklagenævnets adgang til at pålægge tvangsbøder  

 flyttet til kapitlet om sanktions- og straffebestemmelser.
Dertil kommer, at  

 der for Teleklagenævnet foreslås indført en adgang til at  

 indhente de nødvendige oplysninger til brug for en klagesags  

 behandling.
Til § 45 Bestemmelsen, der svarer til en bestemmelse i 3G-loven,  

 skal sikre, at gennemførelsen af et offentligt udbud eller afholdelsen  

 af en auktion vil kunne ske som planlagt.
De beslutninger, IT- og Telestyrelsen træffer i  

 forbindelse med gennemførelsen af et offentligt udbud eller  

 afholdelsen af en auktion, vil ikke bero på telefaglige vurderinger men  

 på bevismæssige vurderinger.
Eksempelvis vil en sanktionering af,  

 at der er indgået aftaler mellem bydende, som begrænser  

 konkurrencen under auktionen, bero på en bevisvurdering af, om der  

 foreligger en sådan aftale.
Da der i den forbindelse vil skulle  

 foretages bevisbedømmelser, herunder afholdes afhøringer,  

 foreslås det med bestemmelsen, at afgørelser truffet i  

 forbindelse med gennemførelse af offentligt udbud eller afholdelse af  

 auktion ikke kan indbringes for anden administrativ myndighed og derfor alene  

 kan indbringes for domstolene.
Til § 46 Bestemmelsen er en indholdsmæssig  

 videreførelse af § 15 i mobilloven, dog er bestemmelserne om  

 Telebrugernævnets adgang til at pålægge tvangsbøder  

 flyttet til kapitlet om sanktions- og straffebestemmelser i lighed med, hvad  

 der gør sig gældende for Teleklagenævnet.
Dertil kommer,  

 at der også for Telebrugernævnet foreslås indført en  

 adgang til at indhente de nødvendige oplysninger til brug for en  

 klagesags behandling.
Til § 47 Klager over afgørelse truffet af private efter  

 § 29 og § 30 kan påklages til IT- og Telestyrelsen.
IT- og  

 Telestyrelsens afgørelse kan herefter indbringes for  

 Teleklagenævnet efter reglerne i § 44.
Til § 48 Bestemmelsen er en indholdsmæssig  

 videreførelse af det gældende regelgrundlag for frekvensafgifter  

 i § 38 i frekvensloven.
Dog har adgangen til at opkræve afgifter  

 for at blive optaget på en venteliste ikke været anvendt og  

 foreslås derfor ophævet med lovforslaget.
 Størrelsen af frekvensafgifterne fastsættes i  

 finansloven, hvorved alle relevante parter sikres et fuldt gennemsigtigt  

 afgiftssystem.
Der sker endvidere i Telerådsregi årligt en  

 drøftelse af IT- og Telestyrelsens aktivitets- og omkostningsniveau,  

 hvilket medvirker til gennemsigtigheden.
Det er ikke med det samtidigt hermed  

 fremsatte forslag om ophævelse af lov om IT- og Telestyrelsen tanken at  

 ændre denne praksis.
Afgifterne kan anvendes til dækning af de  

 administrationsomkostninger, der påløber som led i IT- og  

 Telestyrelsens opgavevaretagelse.
IT- og Telestyrelsens opgaver specificeres  

 nærmere i anmærkningerne til de årlige finanslove, hvor  

 også størrelsen af frekvensafgifterne som nævnt  

 fastsættes.
Ved fastsættelse af frekvensafgifterne kan  

 varetagelse af de frekvenspolitiske hensyn om eksempelvis effektiv  

 frekvensanvendelse endvidere indgå.
Frekvensafgifterne kan dermed  

 tillige anvendes som et styringsinstrument, der parallelt med reglerne om  

 udstedelse af tilladelser og reglerne om de frekvensadministrative metoder  

 søger at sikre en optimal anvendelse af radiofrekvenserne samtidig  

 med, at de overordnede frekvenspolitiske mål om at fremme en  

 markedsudvikling, der fører til innovation og vækst, bliver  

 fremmet.
Til § 49 Bestemmelsen er en delvis videreførelse af  

 § 37 i frekvensloven.
Bestemmelsen hjemler ikke længere  

 fastsættelse af gebyrer i forbindelse med gennemførelse af  

 offentligt udbud og afholdelse af auktion, da gebyrer i den forbindelse  

 fastsættes efter den foreslåede § 7, stk. 1,  

 henholdsvis § 8, stk. 1.
Som noget nyt hjemler bestemmelsen adgang for ministeren  

 for videnskab, teknologi og udvikling til at fastsætte gebyrer for  

 udstedelse af kaldesignaler m.v.
Dette kan være aktuelt, hvor der ikke  

 i øvrigt er tilladelseskrav, og brugerne derfor ikke får  

 kaldesignaler m.v. i forbindelse med udstedelse af tilladelser.
Endvidere  

 hjemler bestemmelsen adgang for ministeren for videnskab, teknologi og  

 udvikling til at fastsætte rykkergebyrer i det omfang, der måtte  

 være administrative udgifter forbundet med manglende betaling af  

 afgifter og gebyrer.
 Bestemmelsen giver mulighed for, at de andre offentlige  

 myndigheder eller private, der af ministeren for videnskab, teknologi og  

 udvikling er bemyndiget til at udføre opgaver i relation til § 29  

 (prøver) og § 30 (kaldesignaler), kan opkræve gebyrer  

 herfor i det omfang ministeren for videnskab, teknologi og udvikling har  

 fastsat regler herom i medfør af stk. 1.
Til § 50 Bestemmelsen er en videreførelse af IT- og  

 Telestyrelsens hjemmel i § 28, stk. 4, i frekvensloven og  

 § 14, stk. 4, i mobilloven til at pålægge  

 tvangsbøder.
Den foreslåede bestemmelse indebærer, at  

 tvangsbøder alene kan anvendes ved manglende overholdelse af  

 vilkår, der indebærer en særlig pligt for  

 tilladelsesindehaveren til at foretage handlinger.
Et sådant  

 vilkår kan eksempelvis være, at et landsdækkende net for  

 mobilkommunikation skal udbygges over en nærmere fastsat periode.
Sker  

 udbygningen af nettet ikke inden for den i vilkårene fastsatte periode,  

 vil IT- og Telestyrelsen i medfør af bestemmelsen kunne  

 pålægge tilladelsesindehaveren tvangsbøder.
Ligeledes vil  

 manglende opfyldelse af vilkår om betaling af afgifter eller  

 auktionssum kunne medføre, at der pålægges  

 tvangsbøder til gennemtvingelse heraf.
Tvangsbøder kan endvidere anvendes ved manglende  

 afgivelse af oplysninger, som IT- og Telestyrelsen kræver.
Bestemmelsen  

 vil ikke finde anvendelse overfor en ansøger om en tilladelse, idet  

 den pågældende ansøger ved manglende afgivelse af  

 oplysninger i stedet vil få afslag på ansøgningen.
Til § 51 Bestemmelsen er en videreførelse af § 35,  

 stk. 5, i frekvensloven og § 16, stk. 2, i mobilloven.
Til § 52 Bestemmelsen er videreførelse af § 15,  

 stk. 3, i mobilloven.
Til § 53 Bestemmelsen er en videreførelse af adgangen i  

 § 42, stk. 1-3, i frekvensloven og § 19 i mobilloven til at  

 straffe overtrædelse af loven og de i medfør heraf fastsatte  

 regler og vilkår med bøder.
Som noget nyt foreslås det, at  

 også overtrædelser af EF-forordninger på  

 radiofrekvensområdet sanktioneres med bøde.
Til § 54 Bestemmelsen er en videreførelse af § 42,  

 stk. 4 og 5, i frekvensloven.
Til § 55 Loven forudsættes at skulle træde i kraft den  

 1. juli 2002.
Til § 56 Samtidig med lovens ikrafttræden ophæves  

 frekvensloven og mobilloven.
Til § 57 Til stk. 1 Det følger af bestemmelsen, at  

 bekendtgørelser udstedt i medfør af mobilloven, frekvensloven  

 og lov om radiokommunikation, jf. lovbekendtgørelse nr. 297 af 22.  

 april 1992 med senere ændringer, forbliver i kraft, indtil nye  

 bekendtgørelser er udstedt med hjemmel i den her forslåede  

 lov.
Til stk. 2 Efter bestemmelsen forbliver tilladelser, der er udstedt  

 før lovens ikrafttræden, i kraft, jf. dog stk. 4 og  

 bemærkningerne hertil.
Til stk. 3 Efter de gældende regler vil en indehaver af en  

 tilladelse efter mobilloven (mobiltilladelse) tillige være indehaver af  

 en tilladelse efter frekvensloven eller lov om radiokommunikation, jf.  

 lovbekendtgørelse nr. 297 af 22. april 1992 med senere  

 ændringer, (frekvenstilladelse), idet mobiltilladelsen er en tilladelse  

 til etablering og drift af et net, mens frekvenstilladelsen er en tilladelse  

 til anvendelse af radiofrekvenser.
Med lovforslaget afskaffes dette system,  

 der stiller krav om to tilladelser.
Formålet med den foreslåede  

 bestemmelse er at sikre automatisk bortfald af mobiltilladelsen,  

 såfremt frekvenstilladelsen skulle blive tilbagekaldt eller i  

 øvrigt blive inddraget eller bortfalde.
En sådan tilbagekaldelse  

 eller inddragelse kan f.eks. skyldes anvendelse af en frekvensadministrativ  

 metode, eller at tilladelsesindehaveren groft og gentagne gange  

 overtræder vilkår for tilladelsen.
Bortfald kan f.eks. skyldes  

 likvidation eller konkurs.
Bestemmelsen viderefører, for så vidt  

 angår sådanne tilladelser udstedt efter de gældende regler,  

 princippet i § 6, stk. 2, i mobilloven, dog således at den  

 foreslåede bestemmelse er en bortfaldsregel, mens den gældende  

 regel er en tilbagekaldelsesregel.
Bortfald kræver i modsætning  

 til tilbagekaldelse ikke, at IT- og Telestyrelsen skal foretage et  

 skøn.
Til stk. 4 Bestemmelsen indebærer, at alle lovforslagets  

 bestemmelser, der regulerer tilladelsesforhold, finder anvendelse på  

 alle tidligere udstedte tilladelser efter mobilloven, frekvensloven og lov om  

 radiokommunikation, jf. lovbekendtgørelse nr. 297 af 22. april 1992  

 med senere ændringer.
IT- og Telestyrelsen vil kunne anvende  

 frekvensadministrative metoder over for disse tilladelsesindehavere  

 såvel som for øvrige tilladelsesindehavere, ligesom  

 tilladelserne i øvrigt vil kunne blive tilbagekaldt eller bortfalde  

 efter reglerne i denne lov.
 Formålet hermed er at skabe et ensartet  

 regelsæt for alle brugere af radiofrekvenser uanset tidspunktet for  

 udstedelsen af den pågældendes tilladelse.
 Indehavere af tilladelser udstedt efter mobilloven,  

 frekvensloven eller lov om radiokommunikation, jf. lovbekendtgørelse  

 nr. 297 af 22. april 1992 med senere ændringer, stilles ikke  

 dårligere efter de foreslåede regler.
Til stk. 5 Bestemmelsen er en videreførelse af § 17,  

 stk. 2, i frekvensloven og § 5, stk. 2, i mobilloven og  

 sikrer, at tilladelser udstedt efter offentligt udbud gennemført i  

 medfør af disse love kan fornys i overensstemmelse med de  

 gældende regler herfor.
Til § 58 Til nr. 1 Ændringen af overskriften indebærer en  

 præcisering af bestemmelsernes formål, som er at sikre IT- og  

 Telestyrelsen mulighed for at gribe ind overfor brugen af apparater, der ikke  

 på brugstidspunktet opfylder lovens krav om blandt andet  

 overensstemmelse med kravene i § 5 i R&TTE-loven og om relevant  

 mærkning.
Til nr. 2 De foreslåede ændringer indebærer ingen  

 indholdsmæssige ændringer i de omhandlede bestemmelser, men  

 præciserer blot, hvilke krav der stilles til brugen af apparater.  

 Bestemmelsen indebærer en forpligtelse for brugeren til kun at anskaffe  

 overensstemmelseserklæret og relevant mærket udstyr og til at  

 bruge det erhvervede udstyr rigtigt og i overensstemmelse med fabrikantens  

 anvisninger.
Samtidig ligger der i bestemmelsen en forpligtelse for brugeren  

 til at foretage nødvendig vedligeholdelse af udstyret og til ikke at  

 foretage indgreb i dette, som påvirker udstyrets funktion, så det  

 ikke længere opfylder de væsentlige krav i § 5 i  

 R&TTE-loven.
Til nr. 3 Bestemmelsen foreslås indføjet i  

 R&TTE-loven på linie med den foreslåede § 34.
Til nr. 4-6 De foreslåede ændringer er sproglige  

 justeringer med henblik på en ensartet formulering af  

 bestemmelserne.
Til nr. 7 Den foreslåede ændring indebærer, at  

 bestemmelsen i R&TTE-lovens § 17, stk. 2, nr. 4, er udvidet til  

 også at omfatte IT- og Telestyrelsens mulighed for efter  

 R&TTE-lovens § 11, stk. 2, at fastsætte regler om  

 forpligtelsen for udbydere af offentlige telenet eller teletjenester til at  

 offentliggøre oplysninger om tekniske specifikationer for  

 grænseflader for det net eller den tjeneste, der udbydes.
Forslaget  

 indebærer, at IT- og Telestyrelsen kan udstede påbud til udbydere  

 om at offentliggøre disse grænsefladespecifikationer.
Til nr. 8 Den foreslåede ændring er en konsekvens af, at  

 IT- og Telestyrelsens adgang til at udstede påbud fremgår direkte  

 af § 17, stk. 2, i R&TTE-loven.
Til nr. 9 Bestemmelsen foreslås ophævet, da den  

 indholdsmæssigt er indarbejdet i den foreslåede § 39 og den  

 foreslåede § 40.
Til § 59 Der er tale om konsekvensrettelser som følge af, at  

 mobilloven og frekvensloven foreslås ophævet, hvorfor  

 henvisninger i 3G-loven til disse love erstattes af lovforslagets tilsvarende  

 bestemmelser.
 Med ændringen sker der således ingen  

 indholdsmæssige ændringer i regelsættet for de udstedte  

 3G-tilladelser.
3G-lovens bestemmelser om udstedelse af tilladelser er  

 ikke blevet erstattet af nye bestemmelser.
Baggrunden herfor er, at disse  

 regler ikke længere er relevante, da udstedelsen af tilladelserne til  

 3. generations mobilnet har fundet sted.
Bestemmelsen i mobillovens § 17 og frekvenslovens  

 § 24 om hemmeligholdelse af kommunikation i nettene og pligt til at  

 oplyse om risikoen for uberettiget aflytning foreslås ikke erstattet af  

 nye bestemmelser i lovforslaget.
Reglerne herom findes allerede i § 13 i  

 lov nr. 418 af 31. maj 2000 om konkurrence- og forbrugerforhold på  

 telemarkedet henholdsvis § 31, stk. 2, i bekendtgørelse nr.  

 1169 af 15. december 2000 om udbud af telenet og teletjenester, der er  

 udstedt i medfør af lov om konkurrence- og forbrugerforhold på  

 telemarkedet.
Til § 60 Ifølge bestemmelsen gælder loven ikke for  

 Færøerne, men kan ved kongelig anordning sættes i kraft  

 for Grønland med de afvigelser, som de særlige  

 grønlandske forhold tilsiger.
 Det færøske landsstyre har den 1. januar 2002  

 overtaget lovgivnings- og myndighedskompetencen på  

 radiokommunikationsområdet som færøsk særanliggende,  

 hvilket følger af aftale mellem den danske regering og det  

 færøske landsstyre om overdragelse af lovgivnings- og  

 myndighedskompetencen på radiokommunikationsområdet  

 gældende fra 1. januar 2002.
Udvalget vedrørende Teleforhold Danmark  

 Grønland anbefalede i sin redegørelse om  

 radiokommunikationsområdet i Grønland fra september 1998, at  

 lovgivningen på radiokommunikationsområdet for Grønland  

 blev ajourført i overensstemmelse med den markedsmæssige,  

 teknologiske og økonomiske udvikling i Grønland.
På den  

 baggrund udarbejder Ministeriet for Videnskab, Teknologi og Udvikling og IT-  

 og Telestyrelsen i samarbejde med det grønlandske hjemmestyre et  

 udkast til en ny lovgivning om radiofrekvenser for Grønland.
I dette  

 arbejde indgår overvejelserne om at sætte den her  

 foreslåede lov i kraft for Grønland ved kongelig anordning med  

 de afvigelser, som de særlige grønlandske forhold tilsiger.
 1)   Loven  

 indeholder regler, der gennemfører dele af Europa-Parlamentets og  

 Rådets direktiv om tilladelser for elektroniske kommunikationsnet og  

 -tjenester og dele af Europa-Parlamentets og Rådets direktiv om  

 fælles rammebestemmelser for elektroniske kommunikationsnet og  

 -tjenester.
