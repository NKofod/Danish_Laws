Nr LSF 29 Forslag til Lov om dagpenge ved sygdom eller fødsel Fremsat af socialministeren (Aase Olesen) den 11. oktober 1989 Vedtaget ved tredjebehandling den 15. december 1989 Lov nr. 852 af 20/12/1989 Afsnit I Kapitel 1 Almindelige betingelser § 1. Dagpenge efter denne lov ydes på grund af sygdom, herunder  

 tilskadekomst, eller ved barsel og adoption.
 Stk. 2. Dagpenge ydes af:
 1) Arbejdsgivere, der er omfattet af lov om Arbejdsgivernes Elevrefusion  

 (private arbejdsgivere), til ansatte ved sygefravær i 2 uger fra 1. hele  

 fraværsdag.
 2) Offentlige arbejdsgivere til ansatte ved sygefravær fra 1. hele  

 fraværsdag.
 3) Kommunen i øvrige tilfælde.
 § 2. Dagpenge ydes på grundlag af lønindtægt og anden indtægt, der  

 erstatter lønindtægt, jf. stk. 2, og selvstændig erhvervsindtægt.
Stk. 2. Socialministeren kan fastsætte regler om, 1) hvilke indtægter der skal henregnes til lønindtægt og hvilke til  

 selvstændig erhvervsindtægt, 2) i hvilket omfang personer med indtægter, som ikke er skattepligtige her  

 i landet, har ret til dagpenge, og 3) at personer, der har ret til dagpenge i et andet land, ikke har ret til  

 dagpenge her i landet.
Afsnit II Dagpenge under sygdom til lønmodtagere Kapitel 2 Beskæftigelseskrav § 3. Lønmodtagere, som ikke får udbetalt fuld løn under sygdom, har ret  

 til dagpenge fra arbejdsgiveren, hvis de 1) har været ansat i de sidste 13 uger før fraværet hos den pågældende  

 arbejdsgiver og 2) i denne periode har været beskæftiget hos arbejdsgiveren i mindst 120  

 timer.
 Stk. 2. Har lønmodtageren tidligere været beskæftiget hos den nuværende  

 arbejdsgiver, og udgør den samlede beskæftigelse hos denne mindst 120 timer  

 inden for de sidste 13 uger, gælder betingelsen i stk. 1, nr. 1, dog ikke.
 Stk. 3. Retten til dagpenge fra arbejdsgiveren gælder, uanset om  

 ansættelsen ophører inden for de første 2 uger, fra 1. fraværsdag.
 Stk. 4. Retten til dagpenge fra en offentlig arbejdsgiver består  

 herudover, så længe lønmodtageren er ansat, jf. dog §§ 22 og 23.
§ 4. Ret til dagpenge fra kommunen har lønmodtagere, der 1) har været tilknyttet arbejdsmarkedet i de sidste 13 uger før sygdommens  

 indtræden og i denne periode har været beskæftiget i mindst 120 timer samt  

 ikke har ret til dagpenge fra arbejdsgiveren for samme periode og  

 beskæftigelsesforhold eller 2) ville have været berettiget til arbejdsløshedsdagpenge, uddannelses-  

 eller iværksætterydelse eller kursusgodtgørelse ydet som erstatning for  

 arbejdsløshedsdagpenge, jf. § 9, stk. 3, hvis uarbejdsdygtigheden ikke var  

 indtrådt, 3) inden for den seneste måned har afsluttet en erhvervsmæssig uddannelse  

 af mindst 18 måneders varighed eller 4) er lærlinge med lærekontrakt eller er i praktik hos en arbejdsgiver som  

 led i en erhvervsfaglig uddannelse.
 Stk. 2. Retten til dagpenge fra kommunen indtræder fra 1. hele fraværsdag  

 eller 1. fraværsdag efter, at retten til dagpenge fra arbejdsgiveren er  

 ophørt.
 Stk. 3. Socialministeren kan fastsætte regler om udbetaling af dagpenge  

 fra arbejdsgiveren og kommunen, herunder dagpenge til nyansatte og til  

 personer, der har modtaget godtgørelse for tabt arbejdsindtægt efter  

 bistandsloven.
 § 5. Dagpenge ydes ved fuld uarbejdsdygtighed på grund af sygdom.  

 Udbetaling af dagpenge ophører den dag, lønmodtageren er arbejdsdygtig,  

 uanset om den pågældende undlader at træde i arbejde eller at raskmelde sig.
Stk. 2. Socialministeren fastsætter nærmere regler om adgangen til 1) nedsatte dagpenge ved delvis uarbejdsdygtighed og 2) dagpenge ved deltagelse i erhvervsmæssig uddannelse af begrænset  

 omfang.
Kapitel 3 Anmeldelse og dokumentation § 6. Sygdomstilfælde skal hurtigst muligt anmeldes til arbejdsgiveren.
 Stk. 2. Sygdomstilfælde skal anmeldes til kommunen senest en uge efter 1.  

 fraværsdag eller, hvis arbejdsgiveren har udbetalt dagpenge, senest en uge  

 efter, at udbetalingen fra arbejdsgiveren er ophørt.
 § 7. Arbejdsgiveren kan forlange, at lønmodtageren inden for en rimelig  

 frist ved en skriftlig erklæring eller på anden måde dokumenterer, at  

 fraværet skyldes sygdom.
Stk. 2. Arbejdsgiveren eller kommunen kan, hvis det skønnes nødvendigt,  

 forlange en lægeerklæring af lønmodtageren.
Erklæringen, som skal afgives på  

 en blanket godkendt af chefen for Socialstyrelsen, betales af arbejdsgiveren  

 henholdsvis kommunen.
 Stk. 3. Socialministeren kan fastsætte nærmere regler om anmeldelse og  

 dokumentation af sygefravær samt om anmodning om dagpenge.
Kapitel 4 Bortfald af dagpenge § 8. Retten til dagpenge bortfalder, 1) hvis den sikrede mod lægens opfordring hertil nægter at lade sig  

 indlægge på sygehus eller at modtage nødvendig lægebehandling eller mod  

 lægens og kommunens opfordring at deltage i hensigtsmæssig optræning for at  

 generhverve arbejdsevnen, eller 2) hvis den sikrede ved sin adfærd forhaler helbredelsen.
 Stk. 2. Retten til dagpenge bortfalder endvidere, så længe den sikrede  

 ikke opfylder sin pligt til anmeldelse af eller dokumentation for fraværet,  

 jf. §§ 6, 7 og 10, stk. 4. Dette gælder dog ikke, hvis der foreligger en  

 fyldestgørende begrundelse for, at den sikrede ikke har opfyldt kravet, eller  

 for dagpenge fra arbejdsgiveren, hvis denne ikke hurtigst muligt gør  

 indsigelse mod for sen anmeldelse eller mod dokumentationens form eller  

 forsinkelse.
 Stk. 3. Socialministeren kan fastsætte regler om udbetaling af dagpenge  

 fra kommunen ved for sen anmeldelse og ved for sen eller manglende  

 dokumentation, når særlige grunde taler derfor.
Stk. 4. Retten til dagpenge fra arbejdsgiveren bortfalder, 1) hvis lønmodtageren har pådraget sig sygdommen ved forsæt eller grov  

 uagtsomhed, 2) hvis lønmodtageren har fortiet helbredsoplysninger, der har væsentlig  

 betydning for ansættelsesforholdet, herunder for arbejdsgiverens mulighed for  

 ved aftale at kunne opnå refusion for dagpenge til lønmodtageren, jf. § 28,  

 og 3) under strejke eller lockout.
 Stk. 5. Retten til dagpenge fra en privat arbejdsgiver bortfalder, hvis  

 lønmodtageren har pådraget sig sygdommen under tjeneste, som er omfattet af  

 lov om erstatning til skadelidte værnepligtige m.fl.
Kapitel 5 Dagpengenes størrelse § 9. Dagpengene beregnes på grundlag af den timeindtægt, som lønmodtageren  

 ville have været berettiget til under sygefraværet.
Hvis denne indtægt i det  

 enkelte tilfælde ikke er egnet til beregning af dagpenge, anvendes i stedet  

 den gennemsnitlige indtjening inden for de seneste 4 uger før sygdommens  

 indtræden.
Dagpenge fra arbejdsgiveren ydes dog kun på grundlag af indtjening  

 hos den pågældende arbejdsgiver.
Stk. 2. Dagpenge efter stk. 1 kan ikke udgøre mere end 2.397 kr. divideret  

 med den normale overenskomstmæssige arbejdstid i timer pr. uge.
Beløbet  

 reguleres een gang årligt den 1. juli med en procent, der fastsættes på  

 finansloven for det pågældende år.
Beløbet afrundes til nærmeste hele  

 kronebeløb.
Reguleringen sker med virkning fra den mandag, der ligger nærmest  

 reguleringstidspunktet.
Socialministeren bekendtgør de regulerede beløb,  

 herunder timetallet efter 1. pkt.
Stk. 3. Dagpenge til et ledigt medlem af en anerkendt arbejdsløshedskasse  

 udgør samme beløb, som den sikrede kunne have modtaget i  

 arbejdsløshedsdagpenge, hvis den pågældende ikke havde været syg.
Tilsvarende  

 gælder for personer, der modtager uddannelses- eller iværksætterydelse efter  

 lov om arbejdstilbud til ledige, og for personer, der ved deltagelse i kurser  

 efter lov om arbejdsmarkedsuddannelser modtager godtgørelse som erstatning  

 for arbejdsløshedsdagpenge.
 Stk. 4. Ved udbetaling af dagpenge for fraværsperioder efter de første 2  

 uger kan den samlede dagpengeudbetaling pr. uge ikke overstige det i stk. 2  

 nævnte beløb.
Stk. 5. Udbetaler arbejdsgiveren løn under sygdom med et beløb, der  

 overstiger de dagpenge, som beregnes efter stk. 1-4, bortfalder dagpengene  

 fra arbejdsgiveren.
Er lønnen mindre end de beregnede dagpenge, udbetales det  

 manglende beløb som supplement til lønnen.
Stk. 6. Socialministeren kan fastsætte regler om, 1) i hvilke tilfælde den gennemsnitlige indtjening inden for de seneste 4  

 uger kan anvendes, jf. stk. 1, 2) i hvilke tilfælde der kan anvendes andre beregningsperioder end fastsat  

 i nr. 1, og 3) at reglerne i stk. 1-3 kan fraviges for lønmodtagere med skiftende  

 arbejdstid.
Afsnit III Dagpenge under sygdom til selvstændige erhvervsdrivende Kapitel 6 § 10. Personer, der har indtægt ved selvstændig erhvervsvirksomhed, har  

 ret til dagpenge fra kommunen fra 1. fraværsdag efter 3 ugers sygdom.
Er der  

 tegnet en frivillig sikring efter § 20, har vedkommende dog ret til dagpenge  

 fra 1. hele fraværsdag efter sygdommens indtræden.
 Stk. 2. Det er en betingelse for ret til dagpenge, at der inden for de  

 sidste 12 måneder har været tale om udøvelse af selvstændig  

 erhvervsvirksomhed i væsentligt omfang i mindst 6 måneder, heraf den seneste  

 måned forud for fraværsperioden.
 Stk. 3. Dagpenge beregnes for en uge ad gangen og kan pr. uge ikke udgøre  

 mere end det beløb, der er nævnt i § 9, stk. 2. Er der tegnet en frivillig  

 sikring efter § 20, udgør dagpengene mindst 2/3 af det beløb, der er nævnt i  

 § 9, stk. 2.
Stk. 4. Sygdomstilfælde skal anmeldes til kommunen senest en uge efter 3  

 ugers sygdom.
Personer, der har sikret sig dagpenge fra første fraværsdag,  

 skal anmelde sygdomstilfældet senest en uge efter denne dag.
 Stk. 5. Socialministeren fastsætter nærmere regler om fremgangsmåden ved  

 beregning af dagpenge på grundlag af arbejdsfortjenesten ved selvstændig  

 erhvervsvirksomhed, herunder om anvendelse af indtægtsoplysninger fra  

 skattevæsenet og om betydningen af en forudgående beskæftigelse som  

 lønmodtager.
 Stk. 6. Bestemmelserne i § 5, § 7, stk. 2 og 3, og § 8, stk. 1-3, finder  

 tilsvarende anvendelse ved udbetaling af dagpenge efter dette kapitel.
Afsnit IV Dagpenge til lønmodtagere og selvstændige erhvervsdrivende ved graviditet, barsel og adoption Kapitel 7 Betingelser for udbetaling § 11. Kommunen udbetaler dagpenge under fravær fra arbejdet på grund af  

 graviditet, barsel og adoption.
 § 12. En kvinde er berettiget til dagpenge fra det tidspunkt, hvor der  

 skønnes at være 4 uger til fødslen.
Stk. 2. Kvinden er berettiget til dagpenge inden 4-ugers-perioden før  

 fødslen, hvis 1) det efter en lægelig bedømmelse skønnes, at graviditeten har et  

 sygeligt forløb, der ved fortsat beskæftigelse vil medføre risiko for  

 kvindens helbred eller fosteret, eller 2) arbejdets særlige karakter medfører risiko for fosteret, eller  

 graviditeten på grund af offentligt fastsatte bestemmelser forhindrer hende i  

 at varetage sit arbejde og arbejdsgiveren ikke har tilbudt hende anden  

 passende beskæftigelse.
 § 13. Der kan ydes dagpenge i de første 24 uger efter fødslen.
 Stk. 2. Moderen har ret til dagpenge i de første 14 uger efter fødslen.  

 Faderen har i samme periode ret til dagpenge i 2 uger.
Stk. 3. Herudover har forældrene tilsammen ret til dagpenge i yderligere  

 10 uger efter udløbet af den 14. uge efter fødslen.
Faderen har dog kun ret  

 til dagpenge, såfremt begge forældre har lønindtægt eller selvstændig  

 erhvervsindtægt.
Dagpenge kan kun ydes til en af forældrene ad gangen.
 § 14. Der kan ydes dagpenge ved adoption i de første 24 uger efter  

 modtagelsen af barnet, når de adoptionsundersøgende myndigheder bestemmer, at  

 den adoptionssøgende eller den ene af de adoptionssøgende ægtefæller i en  

 periode skal være i hjemmet.
 Stk. 2. Dagpenge til adoptionssøgende ægtefæller kan dog, bortset fra i 2  

 uger, kun ydes til en af ægtefællerne ad gangen, og kun såfremt begge har  

 lønindtægt eller selvstændig erhvervsindtægt.
 § 15. Hvis barnet er indlagt på sygehus, kan den periode, hvor der er ret  

 til dagpenge, forlænges eller udsættes.
Stk. 2. Såfremt dagpengemodtageren ikke genoptager arbejdet, forlænges den  

 periode, hvor der er ret til dagpenge, med indlæggelsesperioden, hvis  

 indlæggelsen finder sted under de første 24 uger efter fødslen eller  

 modtagelsen.
Dagpengeperioden kan dog højst forlænges i 3 måneder.
Retten til  

 at forlænge dagpengeperioden gælder ikke faderens ret til dagpenge i 2 uger  

 efter § 13, stk. 2, eller de adoptionssøgendes ret til samtidig at modtage  

 dagpenge, jf. § 14, stk. 2.
Stk. 3. Hvis dagpengemodtageren fortsætter eller genoptager arbejdet ved  

 indlæggelsen, udsættes retten til dagpenge for den resterende periode.
Det er  

 en betingelse, at den pågældende ophører med arbejdet ved udskrivelsen, og at  

 udskrivelsen finder sted inden 9 måneder fra fødslen eller modtagelsen.
 § 16. Når ganske særlige omstændigheder taler for det, kan den ene af  

 barnets forældre indtræde i den andens ret til dagpenge.
 Stk. 2. Den sikrede kan uden at miste retten til dagpenge deltage i  

 fritidsundervisning af begrænset omfang, når hensynet til barnet ikke taler  

 imod dette.
Stk. 3. Dagpenge kan nedsættes eller bortfalde under delvis fravær fra  

 arbejdet 1) ved sygeligt forløbende graviditet, 2) i 4-ugers-perioden før fødslen, 3) ved adoption, 4) ved deltagelse i undervisning og lignende af begrænset varighed og med  

 erhvervsmæssigt formål og 5) under varetagelse af borgerligt ombud af begrænset omfang.
 Stk. 4. Socialministeren fastsætter nærmere regler om ret til dagpenge  

 efter stk. 1-3.
§ 17. Dagpenge efter dette kapitel udbetales til lønmodtagere, der ved  

 påbegyndelsen af fraværet 1) opfylder de beskæftigelseskrav, der er nævnt i § 4, 2) ville have været berettiget til arbejdsløshedsdagpenge, uddannelses-  

 eller iværksætterydelse eller kursusgodtgørelse ydet som erstatning for  

 arbejdsløshedsdagpenge, jf. § 9, stk. 3, såfremt fraværet på grund af barsel  

 m.v. ikke fandt sted, eller 3) inden for den seneste måned har afsluttet en erhvervsmæssig uddannelse  

 af mindst 18 måneders varighed.
 Stk. 2. Dagpenge efter dette kapitel udbetales til personer med indtægt  

 ved selvstændig erhvervsvirksomhed, der ved begyndelsen af fraværet opfylder  

 beskæftigelseskravet i § 10, stk. 2.
 Stk. 3. Ved opgørelse af beskæftigelseskravet efter stk. 1, nr. 1, og stk.  

 2 medregnes perioder, hvor den sikrede på grund af arbejdsforholdets særlige  

 karakter har måttet ophøre med arbejdet inden 4 uger før fødslen, eller det  

 efter en lægelig bedømmelse skønnes nødvendigt, at den sikrede var skånet for  

 arbejde, selv om betingelserne i § 12, stk. 2, ikke var opfyldt.
§ 18. § 9 og § 10 finder tilsvarende anvendelse ved beregning af dagpenge  

 efter dette kapitel.
Dog kan den samlede dagpengeudbetaling pr. uge ikke  

 overstige det i § 9, stk. 2, nævnte beløb.
§ 19. Anmodning om dagpenge efter dette kapitel skal indgives til kommunen  

 senest 9 måneder efter fødslen eller modtagelsen af barnet.
Hvis anmodningen  

 ikke er indgivet inden denne frist, bortfalder retten til dagpenge.
Afsnit V Kapitel 8 Frivillig sikring § 20. Personer, der har indtægt ved selvstændig erhvervsvirksomhed, kan  

 sikre sig dagpenge fra kommunen i de første 3 uger af sygeperioden.
 Stk. 2. Dagpengene udgør mindst 2/3 af det beløb, der er nævnt i § 9, stk.  

 2, fra 1. hele fraværsdag under sygdom, barsel og adoption.
 Stk. 3. Dagpengene kan udgøre et højere beløb end nævnt i stk. 2, hvis der  

 er tegnet forsikring for det beløb, der er nævnt i § 9, stk. 2, og indtægten  

 berettiger til det.
 Stk. 4. Ved udbetaling af dagpenge efter de første 3 uger af sygeperioden  

 og i fraværsperioder ved barsel og adoption kan den samlede  

 dagpengeudbetaling ikke overstige det beløb, der er nævnt i § 9, stk. 2.
 Stk. 5. Socialministeren fastsætter nærmere regler om den frivillige  

 sikring.
Afsnit VI Kapitel 9 Dagpengeret ved arbejdsskader § 21. Enhver, der pådrager sig en arbejdsskade, som omfattes af  

 lovgivningen om arbejdsskadeforsikring, har ret til dagpenge fra 1. hele  

 fraværsdag fra arbejdsskadens indtræden.
 Stk. 2. For personer, der ikke er fuldt beskæftigede ved erhvervsmæssigt  

 arbejde, eller som normalt er uden erhvervsmæssig beskæftigelse, fastsættes  

 den indtægt, dagpenge beregnes på grundlag af, efter et skøn.
Kapitel 10 Varighedsbegrænsning og opfølgning § 22. Udbetalingen af dagpenge ophører, når der er udbetalt dagpenge eller  

 løn under sygdom for mere end 52 uger i de 18 forudgående kalendermåneder,  

 medmindre 1) det anses for overvejende sandsynligt, at revalidering vil blive  

 iværksat, 2) den sikrede er under eller venter på lægebehandling, som må antages  

 inden for en kortere tid at kunne genskabe arbejdsdygtigheden, eller 3) særlige omstændigheder i øvrigt taler derfor.
 Stk. 2. Socialministeren fastsætter nærmere regler om forlængelse af  

 dagpengeperioden.
Stk. 3. Ved beregningen af dagpengeperioder efter stk. 1 medregnes ikke de  

 dage, for hvilke der er udbetalt dagpenge eller løn 1) fra arbejdsgiveren eller kommunen i de første 2 uger af fraværsperioden  

 ved sygdom eller 2) i anledning af graviditet, barsel eller adoption efter kapitel 7.
 Stk. 4. Hvis dagpengeretten er opbrugt under en sammenhængende sygeperiode  

 på 52 uger, er det en betingelse for fornyet udbetaling, at den sikrede  

 godtgør arbejdsdygtighed i mindst 13 uger efter dagpengerettens ophør.
 § 23. Udbetalingen af dagpenge ophører efter udløbet af en kalendermåned,  

 når der er udbetalt dagpenge eller løn under sygdom for mere end 13 uger i de  

 12 forudgående kalendermåneder til personer, der:
1) modtager social pension eller forskud herpå bortset fra  

 invaliditetsydelse, 2) opfylder de helbredsmæssige betingelser for at kunne få social pension  

 bortset fra invaliditetsydelse eller 3) er fyldt 67 år.
Stk. 2. Ved beregningen af dagpengeperioder efter stk. 1 medregnes ikke de  

 dage, for hvilke der er udbetalt dagpenge eller løn 1) fra arbejdsgiveren eller kommunen i de første 2 uger af fraværsperioden  

 ved sygdom eller 2) i anledning af graviditet, barsel eller adoption efter kapitel 7.
 Stk. 3. Hvis dagpengeretten er opbrugt under en sammenhængende sygeperiode  

 på mere end 13 uger, er det en betingelse for fornyet udbetaling, at den  

 sikrede godtgør arbejdsdygtighed i mindst 13 uger efter dagpengerettens  

 ophør.
 Stk. 4. Dagpenge kan ikke ydes fra den 1. i måneden efter det fyldte 70.  

 år.
 Stk. 5. Kommunen kan rejse sag om, hvorvidt den sikrede skal overgå til at  

 modtage social pension på grund af svigtende helbred.
 Stk. 6. Kommunen kan forlænge dagpengeperioden for de personer, der er  

 nævnt i stk. 1. Socialministeren fastsætter regler herom.
§ 24. Kommunen skal senest efter 3 måneder og derefter mindst hver 3.  

 måned tage den sikredes forhold op til vurdering med henblik på, om der er  

 behov for behandling, optræning, revalidering, overgang til pension eller  

 andre former for bistand til den sikrede og dennes familie.
Dette må ske i  

 fornødent samarbejde med læger, hospitals- og revalideringsinstitutioner samt  

 arbejdsformidlingen.
 Stk. 2. Offentlige arbejdsgivere skal indberette sygdomstilfælde til  

 kommunen senest, når disse har varet i 2 måneder.
 Stk. 3. Socialministeren kan fastsætte nærmere regler om opfølgningen af  

 langvarige dagpengetilfælde.
Kapitel 11 Finansiering og refusion § 25. Private arbejdsgivere afholder udgifterne til dagpenge i de første 2  

 uger af en fraværsperiode under sygdom, mens de øvrige udgifter til dagpenge  

 afholdes af den kommune, hvor den sikrede har bopæl.
 Stk. 2. Offentlige arbejdsgivere afholder udgifterne til dagpenge under  

 sygdom i hele fraværsperioden, jf. dog § 3.
 § 26. En arbejdsgiver, der yder løn under fravær fra arbejdet, er  

 berettiget til at få udbetalt de dagpenge, som den sikrede ellers ville have  

 ret til fra kommunen vedrørende samme arbejdsforhold, dog højst med et beløb  

 svarende til den udbetalte løn for samme tidsrum.
 Stk. 2. Har den sikrede løn under fravær fra flere arbejdsgivere, deles  

 dagpengene mellem arbejdsgiverne i forhold til de dagpengebeløb, som de  

 enkelte arbejdsforhold berettiger til.
 Stk. 3. Socialministeren fastsætter regler om anmeldelse af refusionskrav  

 efter stk. 1 og om anmeldelse af sygefravær.
§ 27. Socialministeren fastsætter regler om, at private arbejdsgivere,  

 hvis samlede årlige lønsum ikke overstiger et nærmere fastsat beløb, kan  

 tegne en forsikring, som giver arbejdsgiveren ret til at få refunderet et  

 beløb fra kommunen, som svarer til de dagpenge, som lønmodtageren har ret til  

 fra arbejdsgiveren.
De samlede præmier til forsikringen fastsættes således,  

 at de dækker 50 pct. af udgifterne til ordningen.
 § 28. Socialministeren fastsætter regler om, at en arbejdsgiver med  

 kommunens godkendelse i særlige tilfælde kan indgå en aftale med  

 lønmodtageren, hvorefter arbejdsgiveren kan få refunderet et beløb, som  

 svarer til de dagpenge, som den sikrede har ret til fra arbejdsgiveren.
§ 29. Socialministeren fastsætter præmien til den frivillige sikring efter  

 § 20 i forhold til størrelsen af de sikrede dagpenge.
De samlede præmiebeløb  

 fastsættes således, at de skønnes at dække 40 pct. af udgifterne til den  

 periode, der er angivet i § 20, stk. 1, samt den i § 10, stk. 1, nævnte  

 periode.
 Stk. 2. Socialministeren fastsætter nærmere regler om indbetaling af  

 forsikringsbidrag efter stk. 1 samt efter § 27. Bidragene samt påløbne renter  

 kan inddrives ved udlæg.
 § 30. Staten afholder 75 pct. af kommunens samlede udgifter til dagpenge.
 Stk. 2. Socialministeren fastsætter nærmere regler om fremgangsmåden for  

 anvisningen, regnskabsaflæggelse og revision.
Kapitel 12 Klageadgang m.v.
§ 31. Kommunen træffer afgørelse om retten til dagpenge.
Hvis en  

 arbejdsgiver helt eller delvis undlader at udbetale dagpenge og kommunen  

 skønner, at dette er uberettiget, udbetaler kommunen forskud på dagpengene og  

 underretter arbejdsgiveren herom.
Stk. 2. Når kommunen har udbetalt forskud efter stk. 1, skal  

 arbejdsgiveren refundere forskuddet inden 4 uger efter, at underretning herom  

 er modtaget.
Beløbet kan inddrives ved udlæg.
§ 32. Kommunens afgørelser om dagpenge efter denne lov kan indbringes for  

 Dagpengeudvalget.
Dagpengeudvalgets afgørelser kan ikke indbringes for anden  

 administrativ myndighed.
Stk. 2. Klage til Dagpengeudvalget skal indgives inden 4 uger efter, at  

 klageren har fået meddelelse om afgørelsen.
Dagpengeudvalget kan se bort fra  

 overskridelse af fristen, når der er særlig grund hertil.
Afgørelsen herom  

 træffes af formanden for Dagpengeudvalget.
Stk. 3. Træffer Dagpengeudvalget afgørelse om, at arbejdsgiveren har pligt  

 til at yde dagpenge, når kommunen har udbetalt forskud efter stk. 1, skal  

 arbejdsgiveren refundere forskuddet inden 4 uger efter, at underretning herom  

 er modtaget.
Beløbet kan inddrives ved udlæg.
 Stk. 4. Socialministeren kan fastsætte nærmere regler om behandling af  

 klagesager.
§ 33. Dagpengeudvalget består af 4 medlemmer samt en opmand, der alle  

 udnævnes af socialministeren. 1 medlem udnævnes efter indstilling fra Dansk  

 Arbejdsgiverforening, 1 medlem efter indstilling fra Landsorganisationen i  

 Danmark og 1 medlem efter indstilling fra Kommunernes Landsforening,  

 Københavns og Frederiksberg Kommuner.
Opmanden, der skal have indsigt i  

 arbejdsretlige forhold, udnævnes efter indstilling fra Arbejdsrettens  

 formandskab.
Socialministeren udnævner på samme måde suppleanter for  

 medlemmer og opmand.
Medlemmer, opmand og suppleanter udnævnes for en periode  

 af 3 år.
Stk. 2. Dagpengeudvalgets afgørelser træffes af de 4 medlemmer.
Ved  

 stemmelighed er formandens stemme afgørende.
Ethvert af medlemmerne kan  

 forlange, at opmanden tilkaldes, og i så fald træffes Dagpengeudvalgets  

 afgørelse af denne.
Stk. 3. Socialministeren fastsætter udvalgets forretningsorden og  

 bestemmer, hvem der skal være formand for udvalget.
Ministeren kan bemyndige  

 udvalget til efter nærmere fastsatte regler at henvise sager, i hvilke  

 afgørelse ikke skønnes at frembyde tvivl, til formandens afgørelse.
 § 34. Uenighed mellem kommuner om deres forpligtelser efter denne lov  

 afgøres af Den Sociale Ankestyrelse.
Kapitel 13 Administration m.v.
 § 35. Kommunalbestyrelsen i bopælskommunen varetager administrationen af  

 denne lov, medmindre andet er bestemt.
 § 36. Den myndighed, der behandler en sag efter denne lov, kan kræve de  

 oplysninger fra arbejdsgivere, sikrede, offentlige myndigheder,  

 arbejdsløshedskasser, sygehuse, klinikker, behandlende læger m.v., der er  

 nødvendige for afgørelse om dagpenge og beregning heraf, herunder indhente  

 sygehusjournaler eller udskrifter heraf.
 Stk. 2. Socialministeren kan pålægge kommunen og den offentlige  

 arbejdsgiver at tilvejebringe statistiske oplysninger.
 § 37. Personer, der modtager ydelser efter denne lov, skal underrette  

 arbejdsgiveren og kommunen om forandringer i deres økonomiske forhold, der  

 kan medføre ændring eller bortfald af ydelserne.
 Stk. 2. Hvis en person har tilsidesat sin oplysningspligt efter stk. 1  

 eller i øvrigt mod bedre vidende har modtaget ydelser efter denne lov, skal  

 denne tilbagebetale det beløb, der er modtaget med urette.
 Stk. 3. Inddrivelsen sker efter reglerne for inddrivelse af personlige  

 skatter.
 Stk. 4. Krav på tilbagebetaling af for meget udbetalte ydelser efter denne  

 lov kan modregnes i ydelser efter loven, i delpension og i social pension.
 § 38. Med bøde eller hæfte straffes, medmindre strengere straf er  

 forskyldt efter den borgerlige straffelov, den, der giver urigtige eller  

 vildledende oplysninger til brug ved afgørelser efter denne lov eller fortier  

 oplysninger af betydning for sådanne afgørelser.
Stk. 2. Med bøde straffes den arbejdsgiver, der undlader at 1) opfylde pligten til at udbetale dagpenge, jf. § 1, stk. 2, eller 2) efterkomme et krav om oplysninger efter § 36.
 Stk. 3. Er lovovertrædelsen begået af et aktieselskab, et andelsselskab  

 eller lignende, kan der pålægges selskabet som sådant bødeansvar.
 Stk. 4. Med bøde straffes den sikrede, der undlader at efterkomme et krav  

 om oplysninger efter § 36.
§ 39. Krav på ydelser efter denne lov kan ikke gøres til genstand for  

 udlæg eller anden retsforfølgning, medmindre der er forløbet 3 måneder fra  

 den dag, hvor ydelsen kunne kræves udbetalt.
Aftaler om sådanne krav er  

 ugyldige.
 § 40. Socialministeren fastsætter særlige regler om dagpenge til  

 søfarende.
 Stk. 2. Socialministeren fastsætter regler om, i hvilket omfang der kan  

 ydes dagpenge under ophold i udlandet.
 § 41. Efter overenskomster med andre stater kan socialministeren fastsætte  

 regler om fravigelse af bestemmelser om indtægt og beregningsperioder.
 Stk. 2. Socialministeren fastsætter bestemmelser om fravigelse af lovens  

 regler i det omfang, det er nødvendigt for anvendelse af De Europæiske  

 Fællesskabers forordninger om social sikring for arbejdstagere og  

 selvstændige erhvervsdrivende.
 § 42. Loven træder i kraft den 2. april 1990. Samtidig ophæves lov om  

 dagpenge ved sygdom eller fødsel, jf. lovbekendtgørelse nr. 205 af 28. marts  

 1989. Med virkning fra den 1. januar 1990 ophæves lov nr. 271 af 3. maj 1989.
Stk. 2. Ved fravær på grund af sygdom finder loven anvendelse på tilfælde,  

 hvor første hele fraværsdag er den 2. april 1990 eller senere.
Ved fravær på  

 grund af barsel eller adoption finder loven anvendelse på tilfælde, hvor  

 fødslen eller modtagelsen af barnet finder sted den 2. april 1990 eller  

 senere.
I tilfælde, hvor en sikret opnår ret til dagpenge i eet  

 arbejdsforhold før lovens ikrafttræden og senere under samme fraværsperiode  

 bliver berettiget til dagpenge i et andet arbejdsforhold eller ved  

 selvstændig erhvervsvirksomhed fra et tidspunkt efter lovens ikrafttræden,  

 anvendes de hidtil gældende regler for hele fraværsperioden.
Stk. 3. § 22 har dog virkning for sygdomstilfælde, der er indtrådt den 1.  

 oktober 1989 eller senere.
Ved optælling til varighedsbegrænsning medregnes  

 for perioder, der ligger før den 2. april 1990, kun de dage, der efter de  

 hidtil gældende regler blev medregnet ved varighedsbegrænsningen.
For  

 sygdomstilfælde, der er indtrådt før den 1. oktober 1989, ophører  

 dagpengeretten senest den 30. september 1990, såfremt betingelserne i lovens  

 § 22 i øvrigt er opfyldt.
 Stk. 4. For personer, der tilmelder sig den frivillige sikring efter  

 kapitel 8 i indtil 3 måneder efter lovens ikrafttræden, indtræder retten til  

 dagpenge 3 måneder efter, at der er fremsat anmodning om optagelse i  

 forsikringsordningen.
 Stk. 5. § 16 har virkning fra den 2. april 1990, uanset om fødslen eller  

 modtagelsen af barnet har fundet sted før den 2. april 1990.
 Stk. 6. Personer, der ved lovens ikrafttræden har ret til at modtage  

 dagpenge før fødslen under fravær på grund af graviditet, vil i den  

 resterende del af fraværsperioden være berettiget til at modtage dagpenge med  

 mindst samme beløb pr. uge som i tiden inden lovens ikrafttræden.
 Stk. 7. Ved beregningen af beskæftigelsesperioder efter §§ 3, 4, 10, stk.  

 2, og 17 medregnes beskæftigelse, der ligger før lovens ikrafttræden.
 Stk. 8. § 32 får virkning for afgørelser, der er truffet efter denne lov.  

 Afgørelser vedrørende fravær, hvor første hele fraværsdag er før lovens  

 ikrafttræden, træffes efter de hidtil gældende bestemmelser.
Stk. 9. Det Dagpengeudvalg, der er nedsat efter de hidtil gældende regler,  

 fortsætter funktionsperioden ud.
Det kommunale medlem udpeges for den  

 resterende funktionsperiode.
 Stk. 10. Socialministeren fastsætter efter de hidtil gældende regler en  

 procentsats for reguleringen af de årlige dagpengegivende indtægter efter  

 indkomstudviklingen for personer, der modtager dagpenge efter de hidtil  

 gældende regler.
 § 43. Loven gælder ikke for Færøerne og Grønland.
Oprindeligt fremsat forslag Afsnit I Kapitel 1 Almindelige betingelser § 1. Dagpenge efter denne lov ydes på grund af sygdom, herunder  

 tilskadekomst, eller ved barsel og adoption.
 Stk. 2. Dagpenge ydes af:
 1) Arbejdsgivere, der er omfattet af lov om Arbejdsgivernes Elevrefusion  

 (private arbejdsgivere), til ansatte ved sygefravær i 2 uger fra 1. hele  

 fraværsdag.
 2) Offentlige arbejdsgivere til ansatte fra 1. hele fraværsdag.
 3) Kommunen i øvrige tilfælde.
 § 2. Dagpenge ydes på grundlag af lønindtægt og anden indtægt, der  

 erstatter lønindtægt, jf. stk. 2 og selvstændig erhvervsindtægt.
Stk. 2. Socialministeren kan fastsætte regler om 1) hvilke indtægter der skal henregnes til lønindtægt og hvilke til  

 selvstændig erhvervsindtægt, 2) i hvilket omfang personer med indtægter, som ikke er skattepligtige her  

 i landet, har ret til dagpenge, og 3) at personer, der har ret til dagpenge i et andet land, ikke har ret til  

 dagpenge her i landet.
Afsnit II Dagpenge under sygdom til lønmodtagere Kapitel 2 Beskæftigelseskrav § 3. Lønmodtagere, som ikke får udbetalt fuld løn under sygdom, har ret  

 til dagpenge fra arbejdsgiveren, hvis de 1) har været ansat i de sidste 13 uger før fraværet hos den pågældende  

 arbejdsgiver og 2) i denne periode har været beskæftiget hos arbejdsgiveren i mindst 120  

 timer.
 Stk. 2. Har lønmodtageren været beskæftiget i 120 timer inden for de  

 sidste 13 uger før fraværet hos den samme arbejdsgiver, gælder betingelsen i  

 stk. 1, nr. 1, dog ikke.
 Stk. 3. Retten til dagpenge fra arbejdsgiveren gælder, uanset om  

 ansættelsen ophører inden for de første 2 uger, fra 1. fraværsdag.
 Stk. 4. Retten til dagpenge fra en offentlig arbejdsgiver består  

 herudover, så længe lønmodtageren er ansat, jf. dog §§ 22 og 23.
§ 4. Ret til dagpenge fra kommunen har lønmodtagere, der 1) har været tilknyttet arbejdsmarkedet i de sidste 13 uger før sygdommens  

 indtræden og i denne periode har været beskæftiget i mindst 120 timer samt  

 ikke har ret til dagpenge fra arbejdsgiveren for samme periode og  

 beskæftigelsesforhold, eller 2) ville have været berettiget til arbejdsløshedsdagpenge, uddannelses-  

 eller iværksætterydelse, eller kursusgodtgørelse ydet som erstatning for  

 arbejdsløshedsdagpenge, jf. § 9, stk. 3, hvis uarbejdsdygtigheden ikke var  

 indtrådt, 3) inden for den seneste måned har afsluttet en erhvervsmæssig uddannelse  

 af mindst 18 måneders varighed, eller 4) er lærlinge med lærekontrakt eller er i praktik hos en arbejdsgiver som  

 led i en erhvervsfaglig uddannelse.
 Stk. 2. Retten til dagpenge fra kommunen indtræder fra 1. hele fraværsdag  

 eller 1. fraværsdag efter retten til dagpenge fra arbejdsgiveren er ophørt.
 Stk. 3. Socialministeren kan fastsætte regler om udbetaling af dagpenge  

 fra arbejdsgiveren og kommunen, herunder dagpenge til nyansatte og til  

 personer, der har modtaget godtgørelse for tabt arbejdsindtægt efter  

 bistandsloven.
 § 5. Dagpenge ydes ved fuld uarbejdsdygtighed på grund af sygdom.  

 Udbetaling af dagpenge ophører den dag, lønmodtageren er arbejdsdygtig,  

 uanset om den pågældende undlader at træde i arbejde eller at raskmelde sig.
Stk. 2. Socialministeren fastsætter nærmere regler om adgangen til 1) nedsatte dagpenge ved delvis uarbejdsdygtighed og 2) dagpenge ved deltagelse i erhvervsmæssig uddannelse af begrænset  

 omfang.
Kapitel 3 Anmeldelse og dokumentation § 6. Sygdomstilfælde skal hurtigst muligt anmeldes til arbejdsgiveren.
 Stk. 2. Sygdomstilfælde skal anmeldes til kommunen senest en uge efter 1.  

 fraværsdag eller, hvis arbejdsgiveren har udbetalt dagpenge, senest en uge  

 efter udbetalingen fra arbejdsgiveren er ophørt.
 § 7. Arbejdsgiveren kan forlange, at lønmodtageren inden for en rimelig  

 frist ved en skriftlig erklæring eller på anden måde dokumenterer, at  

 fraværet skyldes sygdom.
Stk. 2. Arbejdsgiveren eller kommunen kan, hvis det skønnes nødvendigt,  

 forlange en lægeerklæring af lønmodtageren.
Erklæringen, som skal afgives på  

 en blanket godkendt af chefen for Socialstyrelsen, betales af arbejdsgiveren  

 henholdsvis kommunen.
 Stk. 3. Socialministeren kan fastsætte nærmere regler om anmeldelse og  

 dokumentation af sygefravær samt om anmodning om dagpenge.
Kapitel 4 Bortfald af dagpenge § 8. Retten til dagpenge bortfalder, 1) hvis den sikrede mod lægens opfordring hertil nægter at lade sig  

 indlægge på sygehus eller at modtage nødvendig lægebehandling eller mod  

 lægens og kommunens opfordring at deltage i hensigtsmæssig optræning for at  

 generhverve arbejdsevnen, eller 2) hvis den sikrede ved sin adfærd forhaler helbredelsen.
 Stk. 2. Retten til dagpenge bortfalder endvidere, så længe den sikrede  

 ikke opfylder sin pligt til anmeldelse af eller dokumentation for fraværet,  

 jf. §§ 6, 7 og 10, stk. 4. Dette gælder dog ikke, hvis der foreligger en  

 fyldestgørende begrundelse for, at den sikrede ikke har opfyldt kravet, eller  

 for dagpenge fra arbejdsgiveren, hvis denne ikke hurtigst muligt gør  

 indsigelse mod for sen anmeldelse eller mod dokumentationens form eller  

 forsinkelse.
 Stk. 3. Socialministeren kan fastsætte regler om udbetaling af dagpenge  

 fra kommunen ved for sen anmeldelse og ved for sen eller manglende  

 dokumentation, når særlige grunde taler derfor.
Stk. 4. Retten til dagpenge fra arbejdsgiveren bortfalder, 1) hvis lønmodtageren har pådraget sig sygdommen ved forsæt eller grov  

 uagtsomhed, 2) hvis lønmodtageren har fortiet helbredsoplysninger, der har væsentlig  

 betydning for ansættelsesforholdet, herunder for arbejdsgiverens mulighed for  

 ved aftale at kunne opnå refusion for dagpenge til lønmodtageren, jf. § 28,  

 og 3) under strejke eller lockout.
 Stk. 5. Retten til dagpenge fra en privat arbejdsgiver bortfalder, hvis  

 lønmodtageren har pådraget sig sygdommen under tjeneste, som er omfattet af  

 lov om erstatning til skadelidte værnepligtige m.fl.
Kapitel 5 Dagpengenes størrelse § 9. Dagpengene beregnes på grundlag af den timeindtægt, som lønmodtageren  

 ville have været berettiget til under sygefraværet.
Hvis denne indtægt i det  

 enkelte tilfælde ikke er egnet til beregning af dagpenge, anvendes i stedet  

 den gennemsnitlige indtægt pr. time inden for de seneste 4 uger før  

 sygdommens indtræden.
Dagpenge fra arbejdsgiveren ydes dog kun på grundlag af  

 indtjening hos den pågældende arbejdsgiver.
Stk. 2. Dagpenge efter stk. 1 kan ikke udgøre mere end 2.339 kr. divideret  

 med den normale overenskomstmæssige arbejdstid i timer pr. uge.
Beløbet  

 reguleres een gang årligt den 1. juli med en procent, der fastsættes på  

 finansloven for det pågældende år.
Beløbet afrundes til nærmeste hele  

 kronebeløb.
Reguleringen sker med virkning fra den mandag, der ligger nærmest  

 reguleringstidspunktet.
Socialministeren bekendtgør de regulerede beløb,  

 herunder timetallet efter 1. pkt.
Stk. 3. Dagpenge til et ledigt medlem af en anerkendt arbejdsløshedskasse  

 udgør samme beløb, som den sikrede kunne have modtaget i  

 arbejdsløshedsdagpenge, hvis den pågældende ikke havde været syg.
Tilsvarende  

 gælder for personer, der modtager uddannelses- eller iværksætterydelse efter  

 lov om arbejdstilbud til ledige og for personer, der ved deltagelse i kurser  

 efter lov om arbejdsmarkedsuddannelser modtager godtgørelse som erstatning  

 for arbejdsløshedsdagpenge.
 Stk. 4. Ved udbetaling af dagpenge for fraværsperioder efter de første 2  

 uger kan den samlede dagpengeudbetaling pr. uge ikke overstige det i stk. 2  

 nævnte beløb.
Stk. 5. Udbetaler arbejdsgiveren løn under sygdom med et beløb, der  

 overstiger de dagpenge, som beregnes efter stk. 1-4, bortfalder dagpengene  

 fra arbejdsgiveren.
Er lønnen mindre end de beregnede dagpenge, udbetales det  

 manglende beløb som supplement til lønnen.
Stk. 6. Socialministeren kan fastsætte regler om, 1) i hvilke tilfælde den gennemsnitlige indtægt pr. time inden for de  

 seneste 4 uger kan anvendes, jf. stk. 1, 2) i hvilke tilfælde, der kan anvendes andre beregningsperioder end  

 fastsat i nr. 1, og 3) at reglerne i stk. 1-3 kan fraviges for lønmodtagere med skiftende  

 arbejdstid.
Afsnit III Dagpenge under sygdom til selvstændige erhvervsdrivende Kapitel 6 § 10. Personer, der har indtægt ved selvstændig erhvervsvirksomhed, har  

 ret til dagpenge fra kommunen fra 1. fraværsdag efter 3 ugers sygdom.
Er der  

 tegnet en frivillig sikring efter § 20, har vedkommende dog ret til dagpenge  

 fra 1. hele fraværsdag efter sygdommens indtræden.
 Stk. 2. Det er en betingelse for ret til dagpenge, at der inden for de  

 sidste 12 måneder har været tale om udøvelse af selvstændig  

 erhvervsvirksomhed i væsentligt omfang i mindst 6 måneder, heraf den seneste  

 måned forud for fraværsperioden.
 Stk. 3. Dagpenge beregnes for en uge ad gangen og kan pr. uge ikke udgøre  

 mere end det beløb, der er nævnt i § 9, stk. 2. Er der tegnet en frivillig  

 sikring efter § 20, udgør dagpengene mindst 2/3 af det beløb, der er nævnt i  

 § 9, stk. 2.
Stk. 4. Sygdomstilfælde skal anmeldes til kommunen senest en uge efter 3  

 ugers sygdom.
Personer, der har sikret sig dagpenge fra første fraværsdag,  

 skal anmelde sygdomstilfældet senest en uge efter denne dag.
 Stk. 5. Socialministeren fastsætter nærmere regler om fremgangsmåden ved  

 beregning af dagpenge på grundlag af arbejdsfortjenesten ved selvstændig  

 erhvervsvirksomhed, herunder om anvendelse af indtægtsoplysninger fra  

 skattevæsenet.
 Stk. 6. Bestemmelserne i § 5, § 7, stk. 2 og 3, § 8, stk. 1-3 finder  

 tilsvarende anvendelse ved udbetaling af dagpenge efter dette kapitel.
Afsnit IV Dagpenge til lønmodtagere og selvstændige erhvervsdrivende ved graviditet, barsel og adoption Kapitel 7 Betingelser for udbetaling § 11. Dagpenge ydes under fravær fra arbejdet på grund af graviditet,  

 barsel og adoption.
Stk. 2. Dagpenge efter dette kapitel ydes af offentlige arbejdsgivere til  

 ansatte lønmodtagere, hvis de ville have været forpligtet til at udbetale  

 dagpenge i tilfælde af sygdom.
I alle øvrige tilfælde udbetales dagpenge af  

 kommunen.
 § 12. En kvinde er berettiget til dagpenge fra det tidspunkt, hvor der  

 skønnes at være 4 uger til fødslen.
Stk. 2. Kvinden er berettiget til dagpenge inden 4 ugers perioden før  

 fødslen, hvis 1) det efter en lægelig bedømmelse skønnes, at graviditeten har et  

 sygeligt forløb, der ved fortsat beskæftigelse vil medføre risiko for  

 kvindens helbred eller fosteret, eller 2) arbejdets særlige karakter medfører risiko for fosteret, eller  

 graviditeten på grund af offentligt fastsatte bestemmelser forhindrer hende i  

 at varetage sit arbejde, og arbejdsgiveren ikke har tilbudt hende anden  

 passende beskæftigelse.
 § 13. Der kan ydes dagpenge i de første 24 uger efter fødslen.
 Stk. 2. Moderen har ret til dagpenge i de første 14 uger efter fødslen.  

 Faderen har i samme periode ret til dagpenge i 2 uger.
Stk. 3. Herudover har forældrene tilsammen ret til dagpenge i yderligere  

 10 uger efter udløbet af den 14. uge efter fødslen.
Faderen har dog kun ret  

 til dagpenge, såfremt begge forældre har lønindtægt eller selvstændig  

 erhvervsindtægt.
Dagpenge kan kun ydes til een af forældrene ad gangen.
 § 14. Der kan ydes dagpenge ved adoption i de første 24 uger efter  

 modtagelsen af barnet, når de adoptionsundersøgende myndigheder bestemmer, at  

 den adoptionssøgende eller den ene af de adoptionssøgende ægtefæller i en  

 periode skal være i hjemmet.
 Stk. 2. Dagpenge til adoptionssøgende ægtefæller kan dog, bortset fra i 2  

 uger, kun ydes til en af ægtefællerne ad gangen og kun, såfremt begge har  

 lønindtægt eller selvstændig erhvervsindtægt.
 § 15. Hvis barnet er indlagt på sygehus, kan den periode, hvor der er ret  

 til dagpenge, forlænges eller udsættes.
Stk. 2. Såfremt dagpengemodtageren ikke genoptager arbejdet, forlænges den  

 periode, hvor der er ret til dagpenge, med indlæggelsesperioden, hvis  

 indlæggelsen finder sted under de første 24 uger efter fødslen eller  

 modtagelsen.
Dagpengeperioden kan dog højst forlænges i 3 måneder.
Retten til  

 at forlænge dagpengeperioden gælder ikke faderens ret til dagpenge i 2 uger  

 efter § 13, stk. 2, eller de adoptionssøgendes ret til samtidig at modtage  

 dagpenge, jf. § 14, stk. 2.
Stk. 3. Hvis dagpengemodtageren fortsætter eller genoptager arbejdet ved  

 indlæggelsen, udsættes retten til dagpenge for den resterende periode.
Det er  

 en betingelse, at den pågældende ophører med arbejdet ved udskrivelsen, og at  

 udskrivelsen finder sted inden 9 måneder fra fødslen eller modtagelsen.
 § 16. Når ganske særlige omstændigheder taler for det, kan den ene af  

 barnets forældre indtræde i den andens ret til dagpenge.
 Stk. 2. Den sikrede kan uden at miste retten til dagpenge deltage i  

 fritidsundervisning af begrænset omfang, når hensynet til barnet ikke taler  

 imod dette.
Stk. 3. Dagpenge kan nedsættes eller bortfalde under delvis fravær fra  

 arbejdet 1) ved sygeligt forløbende graviditet, 2) i 4 ugers perioden før fødslen, 3) ved adoption, 4) ved deltagelse i undervisning og lignende af begrænset varighed og med  

 erhvervsmæssigt formål, og 5) under varetagelse af borgerligt ombud af begrænset omfang.
 Stk. 4. Socialministeren fastsætter nærmere regler om ret til dagpenge  

 efter stk. 1-3.
§ 17. Dagpenge efter dette kapitel udbetales til lønmodtagere, der ved  

 påbegyndelsen af fraværet 1) opfylder de beskæftigelseskrav, der er nævnt i § 4, 2) ville have været berettiget til arbejdsløshedsdagpenge, uddannelses-  

 eller iværksætterydelse eller kursusgodtgørelse, ydet som erstatning for  

 arbejdsløshedsdagpenge, jf. § 9, stk. 3, såfremt fraværet på grund af barsel  

 m.v. ikke fandt sted, eller 3) inden for den seneste måned har afsluttet en erhvervsmæssig uddannelse  

 af mindst 18 måneders varighed.
 Stk. 2. Dagpenge efter dette kapitel udbetales til personer med indtægt  

 ved selvstændig erhvervsvirksomhed, der ved begyndelsen af fraværet opfylder  

 beskæftigelseskravet i § 10, stk. 2.
 Stk. 3. Ved opgørelse af beskæftigelseskravet efter stk. 1, nr. 1, og stk.  

 2 medregnes perioder, hvor den sikrede på grund af arbejdsforholdets særlige  

 karakter har måttet ophøre med arbejdet inden 4 uger før fødslen, eller det  

 efter en lægelig bedømmelse skønnes nødvendigt, at den sikrede var skånet for  

 arbejde, selv om betingelserne i § 12, stk. 2, ikke var opfyldt.
§ 18. § 9 og § 10 finder tilsvarende anvendelse ved beregning af dagpenge  

 efter dette kapitel.
Dog kan den samlede dagpengeudbetaling pr. uge ikke  

 overstige det i § 9, stk. 2, nævnte beløb.
§ 19. Anmodning om dagpenge efter dette kapitel skal indgives til den  

 offentlige arbejdsgiver, når fraværet påbegyndes.
Anmodning til kommunen skal  

 indgives senest 9 måneder efter fødslen eller modtagelsen af barnet.
Hvis  

 anmodningen ikke er indgivet inden denne frist, bortfalder retten til  

 dagpenge.
Afsnit V Kapitel 8 Frivillig sikring § 20. Personer, der har indtægt ved selvstændig erhvervsvirksomhed, kan  

 sikre sig dagpenge fra kommunen i de første 3 uger af sygeperioden.
 Stk. 2. Dagpengene udgør mindst 2/3 af det beløb, der er nævnt i § 9, stk.  

 2, fra 1. hele fraværsdag under sygdom, barsel og adoption.
 Stk. 3. Dagpengene kan udgøre et højere beløb end nævnt i stk. 2, hvis der  

 er tegnet forsikring for det beløb, der er nævnt i § 9, stk. 2, og indtægten  

 berettiger til det.
 Stk. 4. Ved udbetaling af dagpenge efter de første 3 uger af sygeperioden  

 og i fraværsperioder ved barsel og adoption kan den samlede  

 dagpengeudbetaling ikke overstige det beløb, der er nævnt i § 9, stk. 2.
 Stk. 5. Socialministeren fastsætter nærmere regler om den frivillige  

 sikring.
Afsnit VI Kapitel 9 Dagpengeret ved arbejdsskader § 21. Enhver, der pådrager sig en arbejdsskade, som omfattes af  

 lovgivningen om arbejdsskadeforsikring, har ret til dagpenge fra 1. hele  

 fraværsdag fra arbejdsskadens indtræden.
 Stk. 2. For personer, der ikke er fuldt beskæftigede ved erhvervsmæssigt  

 arbejde, eller som normalt er uden erhvervsmæssig beskæftigelse, fastsættes  

 den indtægt, dagpenge beregnes på grundlag af, efter et skøn.
Kapitel 10 Varighedsbegrænsning og opfølgning § 22. Udbetalingen af dagpenge ophører, når der er udbetalt dagpenge eller  

 løn under sygdom for mere end 52 uger i de 18 forudgående kalendermåneder,  

 med mindre:
1) det anses for overvejende sandsynligt, at revalidering vil blive  

 iværksat, 2) den sikrede venter på lægebehandling, som må antages indenfor en  

 kortere tid at kunne genskabe arbejdsdygtigheden, eller 3) særlige omstændigheder i øvrigt taler derfor.
 Stk. 2. Socialministeren fastsætter nærmere regler om forlængelse af  

 dagpengeperioden.
Stk. 3. Ved beregningen af dagpengeperioder efter stk. 1 medregnes ikke de  

 dage, for hvilke der er udbetalt dagpenge eller løn 1) fra arbejdsgiveren eller kommunen i de første 2 uger af fraværsperioden  

 ved sygdom, eller 2) i anledning af graviditet, barsel eller adoption efter kapitel 7.
 Stk. 4. Hvis dagpengeretten er opbrugt under en sammenhængende sygeperiode  

 på 52 uger, er det en betingelse for fornyet udbetaling, at den sikrede  

 godtgør arbejdsdygtighed i mindst 13 uger efter dagpengerettens ophør.
 § 23. Udbetalingen af dagpenge ophører efter udløbet af en kalendermåned,  

 når der er udbetalt dagpenge eller løn under sygdom for mere end 13 uger i de  

 12 forudgående kalendermåneder til personer, der:
1) modtager social pension eller forskud herpå bortset fra  

 invaliditetsydelse, 2) opfylder de helbredsmæssige betingelser for at kunne få social pension  

 bortset fra invaliditetsydelse, eller 3) er fyldt 67 år.
 Stk. 2. Ved beregningen af dagpengeperioder efter stk. 1 medregnes ikke de  

 dage, for hvilke der er udbetalt dagpenge eller løn:
1) fra arbejdsgiveren eller kommunen i de første 2 uger af fraværsperioden  

 ved sygdom, eller 2) i anledning af graviditet, barsel eller adoption efter kapitel 7.
 Stk. 3. Hvis dagpengeretten er opbrugt under en sammenhængende sygeperiode  

 på mere end 13 uger, er det en betingelse for fornyet udbetaling, at den  

 sikrede godtgør arbejdsdygtighed i mindst 13 uger efter dagpengerettens  

 ophør.
 Stk. 4. Dagpenge kan ikke ydes fra den 1. i måneden efter det fyldte 70.  

 år.
 Stk. 5. Kommunen kan rejse sag om, hvorvidt den sikrede skal overgå til at  

 modtage social pension på grund af svigtende helbred.
 Stk. 6. Kommunen kan forlænge dagpengeperioden for de personer, der er  

 nævnt i stk. 1. Socialministeren fastsætter regler herom.
§ 24. Kommunen skal senest efter 3 måneder og derefter mindst hver 3.  

 måned tage den sikredes forhold op til vurdering med henblik på, om der er  

 behov for behandling, optræning, revalidering, overgang til pension eller  

 andre former for bistand til den sikrede og dennes familie.
Dette må ske i  

 fornødent samarbejde med læger, hospitals- og revalideringsinstitutioner samt  

 arbejdsformidlingen.
 Stk. 2. Offentlige arbejdsgivere skal indberette sygdomstilfælde til  

 kommunen senest, når disse har varet i 3 måneder.
 Stk. 3. Socialministeren kan fastsætte nærmere regler om opfølgningen af  

 langvarige dagpengetilfælde.
Kapitel 11 Finansiering og refusion § 25. Private arbejdsgivere afholder udgifterne til dagpenge i de første 2  

 uger af en fraværsperiode under sygdom, mens de øvrige udgifter til dagpenge  

 afholdes af den kommune, hvor den sikrede har bopæl.
 Stk. 2. Offentlige arbejdsgivere afholder udgifterne til dagpenge under  

 sygdom, graviditet, barsel og adoption i hele fraværsperioden, jf. dog § 3.
 § 26. En arbejdsgiver, der yder løn under fravær fra arbejdet, er  

 berettiget til at få udbetalt de dagpenge, som den sikrede ellers ville have  

 ret til fra kommunen vedrørende samme arbejdsforhold, dog højst med et beløb  

 svarende til den udbetalte løn for samme tidsrum.
 Stk. 2. Har den sikrede løn under fravær fra flere arbejdsgivere, deles  

 dagpengene mellem arbejdsgiverne i forhold til de dagpengebeløb, som de  

 enkelte arbejdsforhold berettiger til.
 Stk. 3. Socialministeren fastsætter regler om anmeldelse af refusionskrav  

 efter stk. 1 og om anmeldelse af sygefravær.
§ 27. Socialministeren fastsætter regler om, at private arbejdsgivere,  

 hvis samlede årlige lønsum ikke overstiger et nærmere fastsat beløb, kan  

 tegne en forsikring, som giver arbejdsgiveren ret til at få refunderet et  

 beløb fra kommunen, som svarer til de dagpenge, som lønmodtageren har ret til  

 fra arbejdsgiveren.
De samlede præmier til forsikringen fastsættes således,  

 at de dækker 50 pct. af udgifterne til ordningen.
 Stk. 2. Socialministeren fastsætter nærmere regler om regulering af  

 lønsumsgrænsen for optagelse i forsikringsordningen.
 § 28. Socialministeren fastsætter regler om, at en arbejdsgiver med  

 kommunens godkendelse i særlige tilfælde kan indgå en aftale med  

 lønmodtageren, hvorefter arbejdsgiveren kan få refunderet et beløb, som  

 svarer til de dagpenge, som den sikrede har ret til fra arbejdsgiveren.
§ 29. Socialministeren fastsætter præmien til den frivillige sikring efter  

 § 20 i forhold til størrelsen af de sikrede dagpenge.
De samlede præmiebeløb  

 fastsættes således, at de skønnes at dække 40 pct. af udgifterne til den  

 periode, der er angivet i § 20, stk. 1, samt den i § 10, stk. 1, nævnte  

 periode.
 Stk. 2. Socialministeren fastsætter nærmere regler om indbetaling af  

 forsikringsbidrag efter stk. 1 samt efter § 27. Bidragene samt påløbne renter  

 kan inddrives ved udlæg.
 § 30. Staten afholder 75 pct. af kommunens samlede udgifter til dagpenge.
 Stk. 2. Socialministeren fastsætter nærmere regler om fremgangsmåden for  

 anvisningen, regnskabsaflæggelse og revision.
Kapitel 12 Klageadgang m.v.
§ 31. Kommunen træffer afgørelse om retten til dagpenge.
Hvis en  

 arbejdsgiver helt eller delvis undlader at udbetale dagpenge, og kommunen  

 skønner, at dette er uberettiget, udbetaler kommunen forskud på dagpengene og  

 underretter arbejdsgiveren herom.
Stk. 2. Når kommunen har udbetalt forskud efter stk. 1, skal  

 arbejdsgiveren refundere forskuddet inden 4 uger efter, at underretning herom  

 er modtaget.
Beløbet kan inddrives ved udlæg.
§ 32. Kommunens afgørelser om dagpenge efter denne lov kan indbringes for  

 Dagpengeudvalget.
Dagpengeudvalgets afgørelser kan ikke indbringes for anden  

 administrativ myndighed.
Stk. 2. Klage til Dagpengeudvalget skal indgives inden 4 uger efter, at  

 klageren har fået meddelelse om afgørelsen.
Dagpengeudvalget kan se bort fra  

 overskridelse af fristen, når der er særlig grund hertil.
Afgørelsen herom  

 træffes af formanden for Dagpengeudvalget.
Stk. 3. Træffer Dagpengeudvalget afgørelse om, at arbejdsgiveren har pligt  

 til at yde dagpenge, når kommunen har udbetalt forskud efter stk. 1, skal  

 arbejdsgiveren refundere forskuddet inden 4 uger efter, at underretning herom  

 er modtaget.
Beløbet kan inddrives ved udlæg.
 Stk. 4. Socialministeren kan fastsætte nærmere regler om behandling af  

 klagesager.
§ 33. Dagpengeudvalget består af 4 medlemmer samt en opmand, der alle  

 udnævnes af socialministeren. 1 medlem udnævnes efter indstilling fra Dansk  

 Arbejdsgiverforening, 1 medlem efter indstilling fra Landsorganisationen i  

 Danmark og 1 medlem efter indstilling fra Kommunernes Landsforening,  

 Københavns og Frederiksberg kommuner.
Opmanden, der skal have indsigt i  

 arbejdsretlige forhold, udnævnes efter indstilling fra Arbejdsrettens  

 formandskab.
Socialministeren udnævner på samme måde suppleanter for  

 medlemmer og opmand.
Medlemmer, opmand og suppleanter udnævnes for en periode  

 af 3 år.
Stk. 2. Dagpengeudvalgets afgørelser træffes af de 4 medlemmer.
Ved  

 stemmelighed er formandens stemme afgørende.
Ethvert af medlemmerne kan  

 forlange, at opmanden tilkaldes, og i så fald træffes Dagpengeudvalgets  

 afgørelse af denne.
Stk. 3. Socialministeren fastsætter udvalgets forretningsorden og  

 bestemmer, hvem der skal være formand for udvalget.
Ministeren kan bemyndige  

 udvalget til efter nærmere fastsatte regler at henvise sager, i hvilke  

 afgørelse ikke skønnes at frembyde tvivl, til formandens afgørelse.
 § 34. Uenighed mellem kommuner om deres forpligtelser efter denne lov  

 afgøres af Den Sociale Ankestyrelse.
Kapitel 13 Administration m.v.
 § 35. Kommunalbestyrelsen i bopælskommunen varetager administrationen af  

 denne lov, medmindre andet er bestemt.
 § 36. Den myndighed, der behandler en sag efter denne lov, kan kræve de  

 oplysninger fra arbejdsgivere, sikrede, offentlige myndigheder,  

 arbejdsløshedskasser, sygehuse, klinikker, behandlende læger m.v., der er  

 nødvendige for afgørelse om dagpenge og beregning heraf, herunder indhente  

 sygehusjournaler eller udskrifter heraf.
 Stk. 2. Socialministeren kan pålægge kommunen og den offentlige  

 arbejdsgiver at tilvejebringe statistiske oplysninger.
 § 37. Personer, der modtager ydelser efter denne lov, skal underrette  

 arbejdsgiveren og kommunen om forandringer i deres økonomiske forhold, der  

 kan medføre ændring eller bortfald af ydelserne.
 Stk. 2. Hvis en person har tilsidesat sin oplysningspligt efter stk. 1,  

 eller i øvrigt mod bedre vidende har modtaget ydelser efter denne lov, skal  

 denne tilbagebetale det beløb, der er modtaget med urette.
 Stk. 3. Inddrivelsen sker efter reglerne for inddrivelse af personlige  

 skatter.
 Stk. 4. Krav på tilbagebetaling af for meget udbetalte ydelser efter denne  

 lov kan modregnes i ydelser efter loven, i delpension og i social pension.
 § 38. Med bøde eller hæfte straffes, medmindre strengere straf er  

 forskyldt efter den borgerlige straffelov, den, der giver urigtige eller  

 vildledende oplysninger til brug ved afgørelser efter denne lov eller fortier  

 oplysninger af betydning for sådanne afgørelser.
Stk. 2. Med bøde straffes den arbejdsgiver, der undlader at 1) opfylde pligten til at udbetale dagpenge, jf. § 1, stk. 2, eller 2) efterkomme et krav om oplysninger efter § 36.
 Stk. 3. Er lovovertrædelsen begået af et aktieselskab, et andelsselskab  

 eller lignende, kan der pålægges selskabet som sådant bødeansvar.
 Stk. 4. Med bøde straffes den sikrede, der undlader at efterkomme et krav  

 om oplysninger efter § 36.
§ 39. Krav på ydelser efter denne lov kan ikke gøres til genstand for  

 udlæg eller anden retsforfølgning, medmindre der er forløbet 3 måneder fra  

 den dag, hvor ydelsen kunne kræves udbetalt.
Aftaler om sådanne krav er  

 ugyldige.
 § 40. Socialministeren fastsætter særlige regler om dagpenge til  

 søfarende.
 Stk. 2. Socialministeren fastsætter regler om, i hvilket omfang der kan  

 ydes dagpenge under ophold i udlandet.
 § 41. Efter overenskomster med andre stater kan socialministeren fastsætte  

 regler om fravigelse af bestemmelser om indtægt og beregningsperioder.
 Stk. 2. Socialministeren fastsætter bestemmelser om fravigelse af lovens  

 regler i det omfang, det er nødvendigt for anvendelse af De Europæiske  

 Fællesskabers forordninger om social sikring for arbejdstagere og  

 selvstændige erhvervsdrivende.
 § 42. Loven træder i kraft den 2. april 1990. Samtidig ophæves lov om  

 dagpenge ved sygdom eller fødsel, jf. lovbekendtgørelse nr. 205 af 28. marts  

 1989. Med virkning fra den 1. januar 1990 ophæves lov nr. 271 af 3. maj 1989.
Stk. 2. Ved fravær på grund af sygdom finder loven anvendelse på tilfælde,  

 hvor første hele fraværsdag er den 2. april 1990 eller senere.
Ved fravær på  

 grund af barsel eller adoption finder loven anvendelse på tilfælde, hvor  

 fødslen eller modtagelsen af barnet finder sted den 2. april 1990 eller  

 senere.
I tilfælde, hvor en sikret opnår ret til dagpenge i eet  

 arbejdsforhold før lovens ikrafttræden og senere under samme fraværsperiode  

 bliver berettiget til dagpenge i et andet arbejdsforhold eller ved  

 selvstændig erhvervsvirksomhed fra et tidspunkt efter lovens ikrafttræden,  

 anvendes de hidtil gældende regler for hele fraværsperioden.
Stk. 3. § 22 har dog virkning for sygdomstilfælde, der er indtrådt den  

 1.oktober 1989 eller senere.
For sygdomstilfælde, der er indtrådt før den 1.  

 oktober 1989, ophører dagpengeretten senest den 30. september 1990, såfremt  

 betingelserne i lovens § 22 i øvrigt er opfyldt.
 Stk. 4. For personer, der tilmelder sig den frivillige sikring efter  

 kapitel 8 i indtil 3 måneder efter lovens ikrafttræden, indtræder retten til  

 dagpenge 3 måneder efter, at der er fremsat anmodning om optagelse i  

 forsikringsordningen.
 Stk. 5. § 16 har virkning fra den 2. april 1990 uanset, om fødslen eller  

 modtagelsen af barnet har fundet sted før den 2. april 1990.
 Stk. 6. Personer, der ved lovens ikrafttræden, har ret til at modtage  

 dagpenge før fødslen under fravær på grund af graviditet, vil i den  

 resterende del af fraværsperioden være berettiget til at modtage dagpenge med  

 mindst samme beløb pr. uge som i tiden inden lovens ikrafttræden.
 Stk. 7. Ved beregningen af beskæftigelsesperioder efter §§ 3, 4, 10 stk.  

 2, og 17 medregnes beskæftigelse, der ligger før lovens ikrafttræden.
 Stk. 8. § 32 får virkning for afgørelser, der er truffet efter denne lov.  

 Afgørelser vedrørende fravær, hvor første hele fraværsdag er før lovens  

 ikrafttræden, træffes efter de hidtil gældende bestemmelser.
Stk. 9. Det Dagpengeudvalg, der er nedsat efter de hidtil gældende regler,  

 fortsætter funktionsperioden ud.
Det kommunale medlem udpeges for den  

 resterende funktionsperiode.
 Stk. 10. Socialministeren fastsætter efter de hidtil gældende regler en  

 procentsats for reguleringen af de årlige dagpengegivende indtægter efter  

 indkomstudviklingen for personer, der modtager dagpenge efter de hidtil  

 gældende regler.
 § 43. Loven gælder ikke for Færøerne og Grønland.
Bemærkninger til lovforslaget Almindelige bemærkninger Baggrunden for lovforslaget Socialministeren nedsatte i efteråret 1988 Dagpengelovudvalget med  

 repræsentanter fra bl.a.
Kommunernes Landsforening, Dansk  

 Arbejdsgiverforening og Landsorganisationen i Danmark.
Baggrunden for  

 udvalgets nedsættelse var, at der siden dagpengeloven trådte i kraft den 1.  

 april 1973 var sket en lang række ændringer i dagpengeloven, uden at der i  

 alle tilfælde var foretaget en sammenhængende vurdering af, hvordan disse  

 ændringer påvirkede den indbyrdes sammenhæng i dagpengeordningen i sin  

 helhed.
Dette har medført, at dagpengeordningen efterhånden er blevet  

 vanskelig at administrere.
 Udvalget fik til opgave at foretage en detaljeret gennemgang af loven om  

 dagpenge ved sygdom og barsel og af administrationen af denne ordning.  

 Udvalget skulle bl.a. stille forslag om, hvordan dagpengeordningen kunne  

 gøres mere overskuelig og enklere at administrere.
 Udvalget skulle i sammenhæng hermed vurdere hensigtsmæssigheden af den  

 eksisterende opgavefordeling mellem de forskellige myndigheder samt mellem  

 det offentlige og virksomhederne, hensigtsmæssigheden mellem  

 dagpengeordningen og tilstødende ordninger indenfor social- og  

 arbejdsmarkedslovgivningen, behovet for de eksisterende forsikringsordninger,  

 herunder behovet for en ordning, der specielt tilgodeser de selvstændige  

 erhvervsdrivendes særlige behov, muligheden for at nedbringe udgifterne ved  

 dagpengeordningen og spørgsmålet om finansieringen af dagpengeordningen.
Udvalget afgav betænkning i juni 1989. Betænkningen, der er sendt til  

 Folketinget samtidig med fremsættelsen af dette lovforslag, indeholder i  

 kapitel 10 udvalgets forslag til en ny dagpengeordning.
Udvalgets forslag er  

 i al væsentlighed overensstemmende med Regeringens nu fremsatte lovforslag,  

 bortset fra reglerne om de selvstændiges ret til dagpenge, hvor det foreslås,  

 at den obligatoriske ordning opretholdes.
Formålet med og hovedindholdet i lovforslaget Regeringen har ved lovforslaget lagt vægt på at opnå en forenklet  

 dagpengeordning, som er let administrerbar for arbejdsgivere og kommuner og i  

 videst muligt omfang enkel og forståelig for brugerne.
Samtidig er det  

 tillagt vægt, at omkostningerne ved administrationen og brugen af  

 dagpengeordningen er nedbragt.
 Det er Regeringens opfattelse, at ydelser efter dagpengeloven principielt  

 fortsat kun bør dække korterevarende behov, at ydelserne som minimum bør have  

 samme dækningsområde og dække den samme personkreds som den gældende lov, og  

 at finansieringen og administrationen skal deles mellem arbejdsgiverne og det  

 offentlige.
På denne baggrund er ordningen blevet udformet ud fra det hovedsynspunkt,  

 at det normale kortvarige fravær dækkes af arbejdsgiverne under forudsætning  

 af en vis fast tilknytning til den pågældende arbejdsplads.
Samtidig bør  

 dagpengene for den enkelte så vidt muligt ikke være afhængige af, om det er  

 det offentlige eller arbejdsgiverne, der udbetaler dem.
Dette betyder, at  

 fælles beregningsregler er foreslået gennemført i videst muligt omfang.
En enkel ordning betyder også, at overførsler mellem forskellige  

 offentlige myndigheder må begrænses.
Offentlige arbejdsgivere foreslås derfor  

 pålagt en videre dagpengeforpligtelse end i dag, idet de som udgangspunkt  

 skal betale dagpenge i hele ansættelsesperioden både under sygdom og barsel.
En så enkel og forståelig ordning som mulig betyder også, at der i et vist  

 omfang bør gives køb på millimeterretfærdigheden både i forhold til  

 dagpengemodtageren og arbejdsgiveren.
Ligeledes bør kontrolhensynet skubbes  

 mere i baggrunden.
Det er vigtigere at få en hurtig og effektiv fungerende  

 ordning, hvor den enkelte også har en mulighed for at kende sine rettigheder  

 og pligter, end en ordning, hvor det vigtigste er, at ydelserne altid er  

 »rigtige« og »retfærdige« til sidste krone.
 Ud fra disse hovedsynspunkter stilles der forslag om en dagpengeordning,  

 der bygger på følgende hovedelementer:
Forlængelse af arbejdsgiverperioden og ophævelse af refusionsordningen for  

 2. - 5. uge Siden dagpengeloven trådte i kraft 1. april 1973, er der foretaget  

 adskillige ændringer i arbejdsgiverperioden og finansieringen og  

 administrationen af ordningen i øvrigt - dikteret af skiftende politiske  

 ønsker om at støtte erhvervslivet og sænke arbejdsløsheden.
Således har  

 arbejdsgiverperioden i en periode (1983-1987) været oppe på 13 uger,  

 kombineret med een karensdag, men er nu, siden 1. april 1988 kun på een uge,  

 kombineret med en refusionsordning for private arbejdsgivere i 2. - 5.  

 sygefraværsuge.
Offentlige arbejdsgiveres ret til refusion indtræder derimod  

 først efter 13 ugers sygefravær.
Med udgangspunktet, at normalt sygefravær skal dækkes af arbejdsgiveren,  

 er en arbejdsgiverperiode på kun en uge i underkanten.
Det medfører mange  

 tilfælde, hvor den sygemeldte skal have dagpenge fra både arbejdsgiveren og  

 det offentlige med den deraf følgende dobbeltadministration.
 Det foreslås derfor, at den periode, hvori private arbejdsgivere betaler  

 dagpenge, forlænges fra 1 uge til 2 uger.
Forlængelsen medfører, at yderligere ca. 12 pct. eller i alt 87 pct. af  

 alt sygefravær overføres til arbejdsgiverne.
For lønmodtagerne vil  

 forlængelsen indebære den fordel, at de kun ved sygdomstilfælde af en  

 varighed på mere end 2 uger skal foretage anmeldelse til bopælskommunen for  

 at få udbetalt dagpenge.
Som reglerne er i dag, udbetaler arbejdsgiverne dagpenge til og med 5.  

 sygefraværsuge, for så efterfølgende at få dagpenge for 2. - 5. uge  

 refunderet af den sygemeldtes bopælskommune.
Det foreslås, at denne  

 dobbeltadministration bortfalder.
Forslaget medfører ingen begrænsninger i adgangen til at udbetale løn  

 under sygdom.
I disse tilfælde indtræder arbejdsgiveren fortsat i den  

 sikredes ret til dagpenge, således at arbejdsgiveren kan opnå refusion fra  

 kommunen.
Som nævnt foreslås det samtidig, at offentlige arbejdsgivere som  

 udgangspunkt betaler dagpenge så længe ansættelsesforholdet består, dog kun i  

 det omfang, der overhovedet er ret til dagpenge, jf. bl.a. reglerne om  

 varighedsbegrænsning.
De offentlige arbejdsgivere får således heller ikke  

 udbetalt refusion hverken for løn eller dagpenge, som de udbetaler under  

 sygdom.
Krav om 13 ugers beskæftigelse I dag har lønmodtagere ret til sygedagpenge fra deres arbejdsgiver, når de  

 har været ansat hos denne i 3 uger og i øvrigt opfylder betingelserne.
Det foreslås som et generelt mindstekrav for overhovedet at opnå ret til  

 dagpenge, at den pågældende har været beskæftiget i mindst 120 timer inden  

 for de sidste 13 uger.
Personer med ringere tilknytning til arbejdsmarkedet  

 vil således normalt ikke blive berettiget til dagpenge, hverken fra  

 arbejdsgiveren eller kommunen.
 Retten til dagpenge fra arbejdsgiveren er afhængig af, om  

 beskæftigelseskravet er opfyldt i forhold til den enkelte arbejdsgiver.  

 Dagpengeretten indtræder derfor også tidligst 3 måneder efter ansættelsen hos  

 den pågældende arbejdsgiver.
Fælles beregningsregler i og udenfor arbejdsgiverperioden I dag gælder forskellige beregningsregler for dagpenge i og uden for  

 arbejdsgiverperioden.
I arbejdsgiverperioden beregnes dagpengene som  

 hovedregel på grundlag af lønmodtagerens ugentlige lønindtægt hos  

 arbejdsgiveren i de sidste 4 uger før sygdommens indtræden.
Efter  

 arbejdsgiverperioden beregnes dagpengene som hovedregel på basis af sidste  

 års registrerede indtægt.
Der foreslås en overgang til en timeberegning, hvor  

 der som udgangspunkt for beregningen anvendes lønmodtagerens aktuelle  

 timefortjeneste.
I modsætning til den gældende 90 pct's begrænsning svarer  

 dagpengene således til den fulde indtjening, men kun indtil et maksimum pr.  

 time.
Maksimum fastsættes svarende til det nugældende ugemaksimum på 2.397  

 kr.
Afskaffelsen af 90 pct's begrænsningen vil være til fordel for de lavest  

 lønnede.
Personer med en indtægt på årsbasis på under ca. 138.000 kr. vil  

 således have fordel af forslaget.
Indførelse af et timemaksimum i stedet for  

 et maksimum pr. uge vil til gengæld betyde, at personer, der ikke har normal  

 fuld arbejdstid, kan få mindre udbetalt i dagpenge i forhold til i dag, hvor  

 dagpenge til deltidsansatte i visse tilfælde beregnes efter gunstigere regler  

 end for fuldtidsansatte.
Bortfald af de særlige regler for løsarbejdere Arbejdsgivere, der beskæftiger løsarbejdere, er i dag forpligtet til at  

 udbetale dagpenge til disse, uanset om beskæftigelseskravene på 40 timers  

 arbejde inden for de sidste 4 uger og ansættelse hos arbejdsgiveren i mindst  

 3 uger ikke er opfyldt, medmindre de har tilmeldt sig den særlige forsikring  

 for løsarbejdsgivere.
De særlige regler for løsarbejdere har givet anledning  

 til en række problemer i praksis.
Reglerne, herunder om den særlige  

 forsikringsordning for løsarbejdere, foreslås derfor afskaffet.
Dagpengeretten indtræder efter forslaget tidligst 3 måneder efter  

 ansættelsen hos den pågældende arbejdsgiver.
Dette gælder dog ikke, hvis  

 lønmodtageren tidligere har været ansat hos arbejdsgiveren.
Her opnås ret til  

 dagpenge fra arbejdsgiveren, hvis lønmodtageren inden for de sidste 3 måneder  

 inden fraværet har været beskæftiget i 120 timer hos den pågældende  

 arbejdsgiver.
Med forslaget søges det sikret, at også de arbejdsgivere, der  

 hovedsageligt beskæftiger vikarer, løsarbejdere m.v., vil komme til at  

 udbetale dagpenge.
Tilbagefaldsreglen bortfalder Som reglerne er i dag, regnes arbejdsgiverperioden i tilfælde af  

 tilbagefald på grund af samme sygdom inden for 12 kalenderdage fra og med 1.  

 arbejdsdag i første fraværsperiode.
Reglen blev indført samtidig med, at  

 arbejdsgiverperioden blev sat op til 13 uger for at forhindre, at  

 arbejdsgivere i tilfælde af hurtigt tilbagefald sammenlagt kunne komme til at  

 betale i en urimelig lang arbejdsgiverperiode på grund af den samme sygdom.  

 Med en arbejdsgiverperiode på 2 uger findes denne lempelsesregel ikke længere  

 at have nogen berettigelse.
Kravet om lægeerklæring Som loven er i dag, kan arbejdsgiveren inden for en rimelig frist  

 forlange, at lønmodtageren dokumenterer, at fraværet skyldes sygdom.
I  

 praksis sker dette hyppigst ved, at der kræves en tro- og loveerklæring i  

 hænde på 2. fraværsdag og eventuelt en lægeerklæring udstedt på 4. sygedag  

 som skal være arbejdsgiveren i hænde den herpå følgende dag.
I mange tilfælde  

 bliver denne lægeerklæring udstedt alene på baggrund af en telefonisk  

 »konsultation«, hvilket af de fleste arbejdsgivere bliver betragtet  

 som uhensigtsmæssigt.
Der foreslås derfor optaget en bestemmelse i loven om, at arbejdsgiveren  

kan afkræve lønmodtageren en lægeerklæring.
Erklæringen skal da  

 udstedes på baggrund af en personlig konsultation, og med mere fyldestgørende  

 oplysninger, end den nu anvendte erklæring.
Arbejdsgiveren skal afholde udgiften til denne lægeerklæring.
Den nærmere  

 fremgangsmåde må bero på forhandling med de lægelige organisationer.
Dagpenge i forbindelse med fødsel og adoption Reglerne om dagpenge under barsel m.v. foreslås i det væsentlige ikke  

 ændret, bortset fra hvad der følger af de generelle regler om arbejdsgivernes  

 forpligtelser, beregning m.v.
 Der foreslås dog udvidelser i forhold til de gældende regler om adgang til  

 dagpenge i forbindelse med barnets sygdom således, at der både ved fødsel og  

 adoption er ret til at forlænge dagpengeperioden med op til 3 måneder, blot  

 barnet indlægges på sygehus inden for den normale dagpengeperiode på 24 uger  

 efter fødslen eller modtagelsen.
 Videre foreslås faderens ret til dagpenge i tilknytning til fødslen eller  

 barnets modtagelse i hjemmet lempet, således at faderen - i modsætning til  

 idag - får ret til dagpenge når som helst i 14 ugers perioden.
 Der vil blive fremsat lovforslag om de nødvendige konsekvensændringer af  

 barselorlovsreglerne i lov om ligebehandling af mænd og kvinder med hensyn  

 til beskæftigelse og barselorlov m.v.
 Indtægtsopgørelserne for selvstændige erhvervsdrivende forenkles og  

 kronisk og langvarigt syge sikres adgang til den frivillige sikring.
Som reglerne er i dag har selvstændige ret til dagpenge fra kommunen efter  

 3 ugers sygdom.
Selvstændige, der er tilmeldt den frivillige sikring, har dog  

 ret til dagpenge i de første 3 uger af sygeperioden, hvor den obligatoriske  

 ordning ikke gælder.
I april 1989 vedtog Folketinget et lovforslag, hvorefter  

 selvstændige erhvervsdrivende og medarbejdende ægtefæller, der er tilmeldt  

 forsikringsordningen, altid vil være berettiget til en minimumsydelse på 2/3  

 af dagpengenes højeste beløb såvel i de første 3 uger, som forsikringen  

 dækker, som i de efterfølgende sygeuger samt i fraværsperioder som følge af  

 barsel og adoption.
De gældende regler om indtægtsopgørelse for de selvstændige  

 erhvervsdrivende har medført en betydelig arbejdsmæssig belastning for  

 kommunerne, idet kommunerne i tilfælde af, at der ikke foreligger en af  

 skattevæsenet kontrolleret opgørelse, i hvert enkelt tilfælde skal foretage  

 en individuel gennemgang af det regnskabsmateriale, som den selvstændige er i  

 stand til at fremlægge på det givne tidspunkt.
Derfor foreslås, at retten til  

 dagpenge som hovedregel betinges af, at der foreligger en årsopgørelse fra  

 skattevæsenet til brug for beregningen af dagpenge såvel til selvstændige,  

 som ikke er tilmeldt den frivillige sikring som til sikrede selvstændige, der  

 er berettiget til et højere beløb end minimumsydelsen.
 Endvidere foreslås, at kronisk og langvarigt syge - efter ønske fra de  

 selvstændiges organisationer - sikres adgang til den frivillige sikring mod  

 et forhøjet bidrag.
 Endelig foreslås, at det som et generelt krav fastsættes, at selvstændiges  

 ret til dagpenge forudsætter, at der er tale om en såvel aktuel som  

 længerevarende udøvelse af selvstændig virksomhed af væsentlig omfang.
Den lave takst i forsikringsordningen for mindre arbejdsgivere udvides til  

 at omfatte alle medarbejdere Mindre private arbejdsgivere, det vil sige private arbejdsgivere med for  

 tiden en årlig lønudgift på op til 3.727.000 kr., kan efter de gældende  

 regler blive fritaget for at betale dagpenge mod at betale et særligt bidrag  

 til en forsikringsordning.
Bidrag til ordningen beregnes således, at  

 socialministeren fastsætter en årlig procent af de tilmeldte arbejdsgiveres  

 samlede lønudgift, som skønnes at dække de samlede dagpengeudgifter, som  

 kommunerne påtager sig ved at overtage dagpengeforpligtelsen.
For den del af  

 lønudgiften, der udgør indtil 795.000 kr. årlig, (svarende til ca. 5  

 fuldtidsansatte) betaler arbejdsgiveren i dag imidlertid kun halvt bidrag, -  

 d.v.s. det halve af ovenstående procent af lønudgiften.
Dette lave bidrag  

 foreslås udstrakt til at omfatte alle ansatte under ordningen.
Til gengæld  

 overtager arbejdsgiveren udbetalingen af dagpenge i de første 2 uger i lighed  

 med, hvad der gælder for andre arbejdsgivere.
Varighedsbegrænsningen ændres, og der indføres en revalideringsydelse Regeringen finder det overordentlig vigtigt, at ingen modtagere af sociale  

 ydelser fastlåses i en passiv forsørgelsessituation, hvis dette overhovedet  

 kan undgås.
Jo længere tid en person modtager passiv hjælp, hvad enten der er  

 tale om kontanthjælp efter bistandsloven, sygedagpenge eller andet, jo  

 sværere vil en aktiverende indsats for at få den pågældende tilbage i  

 beskæftigelse være.
På denne baggrund fremsætter Regeringen derfor et forslag om indførelse af  

 en særlig revalideringsydelse.
Formålet hermed er både at styrke motivationen  

 hos den pågældende selv og hos de involverede myndigheder for at påbegynde en  

 erhvervsmæssig revalidering, der kan bringe den pågældende tilbage til en  

 normal tilværelse.
I sammenhæng hermed foreslås den generelle  

 varighedsbegrænsning nedsat til 52 uger indenfor de forudgående 18 måneder.
Nedsættelsen bør som nævnt nødvendigvis knyttes sammen med en øget indsats  

 med henblik på dagpengemodtagerens tilbagevenden til arbejdsmarkedet.
I  

 tilfælde, hvor den pågældende venter på lægebehandling, eller hvor der er  

 tale om uhelbredelig sygdom m.v., vil der derfor som i dag være mulighed for  

 at forlænge dagpengeperioden.
 Den særlige varighedsbegrænsning for pensionister videreføres efter de  

 hidtidige retningslinier men således, at muligheden for at modtage dagpenge  

 efter det fyldte 70. år ophæves.
Ankereglerne forenkles Som reglerne er i dag, indbringes klager over manglende dagpengeudbetaling  

 fra arbejdsgiverne via kommunerne til Dagpengeudvalget, hvorimod klager over  

 afslag på dagpenge fra kommunerne skal indbringes for amtsankenævnene, og kun  

 sager af principiel betydning kan indbringes for Den Sociale Ankestyrelse.
Med henblik på at forenkle klageadgangen, undgå tvivlsspørgsmål og gøre  

 reglerne mere forståelige foreslås kompetencen til at træffe afgørelse i  

 sager efter dagpengeloven overført til kommunerne og med klageadgang til  

 Dagpengeudvalget, der af denne grund foreslås udvidet med en repræsentant fra  

 kommunerne.
Herved opnås et forenklet administrativt system, hvor samtlige  

 klager vedrørende retten til dagpenge henhører under Dagpengeudvalget.
Lovforslagets administrative og økonomiske konsekvenser Forlængelse af arbejdsgiverperioden til 2 uger forventes at give en  

 offentlig besparelse på 555 mill. kr. årlig.
Bestemmelsen om, at offentlige  

 arbejdsgivere skal dække dagpengeudgifterne i hele fraværsperioden, vil  

 betyde en omfordeling mellem de offentlige sektorer, men vil ikke give  

 nettomerudgifter eller -besparelser for det offentlige som helhed.  

 Ændringerne i arbejdsgiverperioden vil tilsammen betyde 225.000 færre sager  

 om året for kommunernes socialforvaltninger.
 Udvidelsen af private arbejdsgiveres fritagelse for dagpengepligt efter §  

 3 for nyansatte til de første 13 uger af ansættelsesforholdet skønnes at give  

 en offentlig merudgift på 91 mill. kr. om året og ca. 75.000 nye sager.  

 Skærpelsen af beskæftigelseskravet i § 4 og ophævelsen af det offentliges  

 dagpengeforpligtelse ved for sen anmeldelse, jf. § 8, skønnes tilsammen at  

 ville give en årlig offentlig besparelse på 79 mill. kr. og 25.000 færre  

 sager.
 Ændringerne i beregningsreglerne i henhold til § 9 skønnes under eet at  

 give en offentlig nettobesparelse på 61 mill. kr.
 Adgangen til at få forlænget barsel ved barnets indlæggelse på hospital  

 efter § 15 skønnes at give en årlig merudgift for det offentlige på 15 mill.  

 kr.
Reglerne om selvstændiges ret til dagpenge svarer til de gældende regler  

 efter indførelsen af minimumsydelsen til selvstændige erhvervsdrivende, der  

 er tilmeldt den frivillige sikring.
Imidlertid vil de nye  

 dokumentationsregler betyde en administrativ lettelse for kommunerne.
 Den udvidede adgang for mindre arbejdsgivere til efter § 27 at forsikre  

 sig med et bidrag, der dækker 50 pct. af udgifterne til ordningen, skønnes at  

 give en offentlig merudgift på 60 mill. kr.
Der udbetales i dag 755 mill. kr. til sygefravær ud over et år.
Skøn over  

 hvorledes disse udgifter vil blive fordelt, når der indføres en  

 varighedsbegrænsning på et år, er foretaget med udgangspunkt i oplysninger  

 fra Socialforskningsinstituttet om ophørsårsager for dagpengesager, der har  

 varet i mere end et år.
Heraf fremgår bl.a., at 22 pct. bliver raskmeldte, 26  

 pct. falder for varighedsgrænsen på to år og 31 pct. ender med at få  

 førtidspension.
Der er herefter skønnet over, hvilke alternative  

 forsørgelsesmuligheder, der er inden for de forskellige ophørskategorier.
Et  

 sådant skøn er i sagens natur behæftet med stor usikkerhed.
Udover den  

 enkeltes forsørgelsesgrundlag vil fordeling af udgifterne også afhænge af  

 administrative forhold, som f.eks. i hvor stort omfang, det er muligt at  

 fremskynde afgørelser i førtidspensionssager, og i hvor stort omfang det  

 lykkes at iværksætte revalidering med den nye bruttorevalideringsydelse.
Der  

 er i det følgende set bort fra virkningerne af en øget revalideringsindsats.  

 Denne virkning vil afhænge af den enkelte kommunes indsats og vil først  

 begynde at kunne ses nogle år efter, loven er trådt i kraft.
Den umiddelbare  

 virkning af en nedsættelse af varighedsbegrænsningen til som hovedregel et år  

 forventes at blive, at dagpengeudgifterne efter 1. år falder til 277 mill.  

 kr.
Der forventes merudgifter til førtidspension på 66 mill. kr. og  

 merudgifter til kontanthjælp på 81 mill. kr. årligt.
Der vil således samlet  

 være tale om en besparelse på 331 mill. kr. på årsbasis, når loven virker  

 fuldt ud.
Med de foreslåede overgangsregler vil besparelsen i 1990 være 83  

 mill. kr.
 De administrative besparelser for de kommunale dagpengekontorer som følge  

 af den nye dagpenglov skønnes at blive ca. 27 mio. kr.
Samlet skønnes ændringerne i dagpengeloven at give offentlige  

 nettobesparelser på 886 mill. kr. årligt inkl. administrative besparelser.
I  

 1990 skønnes besparelserne dog kun at blive 486 mill. kr.
Det skal bemærkes,  

 at skønnene i vidt omfang er baseret på skøn over forventede adfærdsændringer  

 og derfor er noget usikre.
De offentlige nettobesparelser dækker over omfattende omfordelinger mellem  

 de offentlige sektorer som følge af bortfaldet af kommunernes dækning af  

 offentlige arbejdsgiveres dagpengeudgifter.
Der er indledt forhandlinger med  

 de kommunale parter med henblik på at nå frem til dels en fælles vurdering af  

 de samlede konsekvenser af den nye dapgengelov og dels en vurdering af  

 konsekvenserne for de enkelte offentlige sektorer.
Lovforslaget skønnes samlet at medføre væsentlige administrative lettelser  

 for kommunerne.
Særligt vil forlængelsen af den periode, hvori arbejdsgiverne  

 er forpligtet til at udbetale dagpenge, indførelsen af samme  

 beregningsgrundlag i hele dagpengeperioden, udvidelsen af offentlige  

 arbejdsgiveres forpligtelse med hensyn til udbetaling af syge- og  

 barseldagpenge, beregningen af dagpenge til selvstændige erhvervsdrivende og  

 forlængelse af venteperioden for nyansattes dagpengeberettigelse indebære  

 administrative lettelser for kommunerne.
Forslaget åbner således betydelige  

 muligheder for, at kommunerne kan afsætte væsentligt større ressourcer til  

 det forebyggende og aktiverende arbejde.
 De foreslåede klageregler vil medføre administrative lettelser for  

 amtsankenævnene og Den Sociale Ankestyrelse, idet disse instanser ikke  

 længere skal træffe afgørelse om retten til ydelser efter loven.  

 Socialstyrelsen, som fungerer som sekretariat for Dagpengeudvalget, vil få  

 merarbejde som følge af forslaget om, at samtlige klager over retten til  

 ydelser efter loven skal indbringes for Dagpengeudvalget.
Forslaget betyder merarbejde i Socialstyrelsen svarende til knap 12  

 årsværk, hvilket giver merudgifter til løn på ca. 3.200.000 kr. årligt.  

 Herudover forventes merudgifter til drift og porto på ca. 1,5 mill. kr.  

 årligt.
Disse udgifter forventes modsvaret af tilsvarende besparelser i  

 amtsankenævnene.
Bemærkninger til lovforslagets enkelte bestemmelser Til § 1 Bestemmelsen svarer stort set til den gældende lovs § 1 og angiver,  

 hvornår og af hvem, der kan udbetales dagpenge.
Bestemmelsen om  

 uarbejdsdygtighed som betingelse for ret til dagpenge under sygdom fremgår af  

 § 5 og er derfor ikke medtaget her.
Adgangen til dagpenge for personer, der  

 udfører husligt arbejde i eget hjem, er udgået på grund af den hidtidige  

 ringe tilslutning til ordningen.
Dette skal også ses i forbindelse med de  

 forbedringer af den medarbejdende ægtefælles adgang til dagpenge, der er sket  

 gennem indførelse af en minimumsydelse til bl.a. denne gruppe.
 I stk. 2 fastslås, at private arbejdsgivere skal betale dagpenge  

 til ansatte i de første 2 uger af hver sygdomsperiode, mens offentlige  

 arbejdsgivere som udgangspunkt skal betale dagpenge i hele  

 ansættelsesperioden både under sygdom og barsel, jf. bemærkningerne til § 3.  

 Arbejdsgiverens forpligtelse gælder kun så længe betingelserne for ret til  

 dagpenge er opfyldt, jf. bl.a. bestemmelserne om varighedsbegrænsning i §§ 22  

 og 23. Kommunen udbetaler dagpenge i alle øvrige tilfælde, d.v.s. hvor der  

 ikke er ret til dagpenge fra arbejdsgiveren, eller hvor denne ret er ophørt,  

 samt dagpenge til selvstændige og dagpenge til privat ansatte ved graviditet,  

 barsel og adoption efter bestemmelserne i kapitel 7.
Til § 2 I bestemmelsen fastsættes det grundlag, på hvilket der kan udbetales  

 dagpenge.
Dagpenge kan som hovedregel kun ydes til personer med enten  

 lønindtægt eller selvstændig erhvervsindtægt.
Dagpenge kan dog også ydes til  

 personer, der ville have været berettiget til arbejdsløshedsdagpenge, såfremt  

 uarbejdsdygtigheden ikke var indtrådt, eller den pågældende ikke var  

 fraværende på grund af fødsel eller adoption.
Endelig kan der ydes dagpenge i  

 stedet for uddannelses- eller iværksætterydelse efter lov om arbejdstilbud  

 til ledige.
Nærmere regler herom vil blive fastsat af socialministeren, jf.  

 bemyndigelsen i stk. 2. Det er derimod ikke hensigten, at dagpenge skal  

 udbetales i stedet for delpension, hvis delpensionisten er syg i mere end 13  

 uger.
I stedet foreslås den forenkling, at udbetalingen af delpension  

 fortsætter, så længe dagpenge kunne have været udbetalt, jf. nærmere herom  

 det samtidig fremsatte forslag om ændring af delpensionsloven.
Til personer, der driver selvstændig erhvervsvirksomhed, ydes dagpenge på  

 grundlag af den selvstændiges erhvervsindtægt.
Reglerne vil i vidt omfang  

 svare til de regler, der i dag gælder for beregning af dagpenge til  

 selvstændige.
Da beregning af dagpenge til selvstændige har medført en  

 betydelig arbejdsmæssig belastning for kommunerne, foreslås dog et ændret  

 dokumentationskrav for retten til dagpenge.
Herom henvises til bemærkningerne  

 til § 10, stk. 5.
 I stk. 2 bemyndiges socialministeren til at fastsætte regler om,  

 hvad der skal betragtes som lønindtægt og som selvstændig erhvervsindtægt.  

 Reglerne tænkes fastsat efter samme retningslinier som de i dag gældende  

 regler, dog selvsagt tilpasset, at der som hovedregel skal regnes med aktuel  

 indtægt, jf. bemærkningerne til § 9.
Det vil, som hidtil, som hovedregel være en betingelse, at kun indtægter,  

 der er skattepligtige her i landet, berettiger til dagpenge.
Socialministeren  

 kan dog fastsætte regler om, at skattefrie indtægter kan berettige til  

 dagpenge og om beskæring af dagpengeretten for personer, der har ret til  

 dagpenge fra et andet land.
Reglerne tænkes i det væsentlige fastsat efter  

 samme retningslinier som i dag.
Til § 3 Bestemmelsen vedrører betingelserne for, hvornår lønmodtageres ret til  

 dagpenge under sygdom fra arbejdsgiveren indtræder.
Bestemmelsen  

 erstatter gældende lovs § 3.
Det foreslås, som et generelt mindstekrav for overhovedet at opnå ret til  

 dagpenge, at den pågældende har været beskæftiget i mindst 120 timer inden  

 for de sidste 13 uger.
Dette svarer til omkring 1/4 af fuld normal  

 arbejdstid.
Personer med ringere tilknytning til arbejdsmarkedet vil således  

 ikke blive berettiget til dagpenge, hverken fra arbejdsgiveren eller  

 kommunen.
Forslaget er begrundet i hensynet til at undgå små og  

 administrationskrævende udbetalinger i tilfælde, hvor indtjeningen ikke har  

 været den pågældendes egentlige forsørgelsesgrundlag.
Er den pågældende  

 berettiget til arbejdsløshedsdagpenge, består retten til dagpenge dog, uanset  

 minimumsbeskæftigelseskravet.
Retten til dagpenge fra arbejdsgiveren er afhængig af, om  

 beskæftigelseskravet er opfyldt i forhold til den enkelte arbejdsgiver.  

 Dagpengeretten indtræder derfor også tidligst 3 måneder efter ansættelsen hos  

 den pågældende arbejdsgiver.
Dette gælder dog ikke, hvis lønmodtageren  

 tidligere har været ansat hos arbejdsgiveren.
Her opnås ret til dagpenge fra  

 arbejdsgiveren, hvis lønmodtageren inden for de sidste 3 måneder før fraværet  

 har været beskæftiget i 120 timer hos den pågældende arbejdsgiver.
Med  

 forslaget tilsigtes det, at også de arbejdsgivere, der hovedsagelig  

 beskæftiger vikarer, løsarbejdere m.v., vil komme til at udbetale dagpenge.
Under hensyn til at arbejdsgiveren efter de foreslåede regler som  

 hovedregel kun kommer til at betale dagpenge, når arbejdsforholdet har en  

 fastere karakter, foreslås det, at arbejdsgiveren altid skal betale dagpenge  

 for de første 2 ugers fravær, uanset om ansættelsen ophører i denne periode.  

 Dette gælder både for den private og den offentlige arbejdsgiver.
Mens den  

 private arbejdsgivers forpligtelse altid ophører efter de 2 uger, vil den  

 offentlige arbejdsgiver herudover være forpligtet til at udbetale dagpenge,  

 så længe ansættelsesforholdet består, medmindre dagpengeretten bortfalder  

 efter reglerne om varighedsbegrænsning eller lønmodtagerens manglende  

 opfyldelse af sine forpligtelser efter loven.
Til § 4 Bestemmelsen vedrører betingelserne for, hvornår retten til dagpenge fra  

kommunen indtræder.
Bestemmelsen erstatter bl.a. gældende lovs § 18 om  

 anmeldelse m.v., § 21 og § 23 om, at dagpenge som hovedregel udbetales på  

 grundlag af den registrerede årlige indtægt, men kan beregnes efter særlige  

 undtagelser, og mindstekravet for udbetaling af dagpenge i lovens § 24, stk.  

 4.
Det er herefter en betingelse for overhovedet at kunne modtage dagpenge,  

 at den pågældende har været tilknyttet arbejdsmarkedet i de sidste 13 uger  

 før fraværet.
Betingelsen er opfyldt, hvis den pågældende enten har været i  

 arbejde eller har modtaget dagpenge efter denne lov eller er berettiget til  

 dagpenge efter arbejdsløshedslovgivningen.
 Det er derudover en betingelse, at den pågældende enten har været i  

 beskæftigelse i mindst 120 timer i denne periode eller har modtaget dagpenge  

 efter denne lov eller er berettiget til arbejdsløshedsdagpenge eller  

 uddannelses- eller iværksætterydelse.
Kommunen udbetaler ikke dagpenge, hvis lønmodtageren har ret til dagpenge  

 fra en arbejdsgiver for samme periode og beskæftigelsesforhold.
Opfylder  

 lønmodtageren beskæftigelseskravet efter § 3, stk. 1, men ikke i forhold til  

 en enkelt arbejdsgiver, udbetales dagpenge fra kommunen.
 Nyuddannede, som ikke opfylder beskæftigelseskravet, men som har  

 færdiggjort en uddannelse af mindst 18 måneders varighed inden for den sidste  

 måned, har ret til dagpenge uden, at de opfylder beskæftigelseskravet, jf.  

 stk. 1, nr. 3. Dette er også tilfældet for lærlinge med lærekontrakt og  

 EFG-elever, som er i praktik hos en arbejdsgiver, jf. stk. 1, nr. 4, da disse  

 2 grupper har en fast tilknytning til arbejdsmarkedet.
Socialministeren bemyndiges efter stk. 3 til at fastsætte regler om  

 udbetaling af dagpenge.
Der tænkes her især, som i dag, fastsat nærmere  

 regler om dagpenge til nyansatte, men også generelt om indhentelse af  

 oplysninger, tilrettelæggelse af udbetalingen m.v., både når udbetaling sker  

 fra arbejdsgiveren og kommunen.
 Endvidere tænkes der fastsat regler om, at perioder, hvori der er udbetalt  

 godtgørelse for tabt arbejdsindtægt efter bistandsloven, skal betragtes som  

 »døde perioder« i relation til udbetalingen af dagpenge.
Til § 5 Bestemmelsen erstatter bl.a. gældende lovs §§ 4, 8 og 17. Det fastslås som  

 en hovedbetingelse for adgangen til dagpenge ved sygdom, at den pågældende er  

 fuldt uarbejdsdygtig.
Den dag, lønmodtageren igen er arbejdsdygtig, ophører  

 retten til dagpenge derfor.
Det er ikke fundet nødvendigt med en udtrykkelig  

 bestemmelse herom som i gældende lovs § 8 og § 25.
Uarbejdsdygtigheden skal, som nævnt, skyldes sygdom.
Efter gældende  

 praksis er uarbejdsdygtighed i dagpengelovens forstand et relativt vidt  

 begreb, idet det f.eks. omfatter en række tilfælde, hvor den pågældende ikke  

 er egentlig syg, men fraværende fra arbejde på grund af lægeundersøgelser  

 o.l.
Det er ikke hensigten at ændre gældende praksis på disse punkter.
Socialministeren bemyndiges i stk. 2 til at fastsætte regler om  

 dagpenge under deltagelse i uddannelse og om nedsatte dagpenge ved delvis  

 uarbejdsdygtighed.
Sådanne regler vil blive fastsat i sammenhæng med regler  

 om adgang til barseldagpenge under deltagelse i undervisning m.m., jf.  

 bemyndigelsen i § 16, stk. 4.
Til § 6 Ved forslaget om anmeldelse af fravær til arbejdsgiveren tilsigtes ikke  

 nogen ændring i forhold til gældende regler.
Derimod er det fundet rimeligt  

 at slække noget på kravet om anmeldelse af fravær til kommunen, da det  

 sjældent vil være af betydning for kommunen at få hurtig meddelelse om  

 sygdommen.
Det foreslås derfor, at anmeldelse til kommunen blot skal ske  

 inden 1 uge, efter fraværet er påbegyndt, eller arbejdsgiverens  

 dagpengeudbetaling er ophørt.
Det er dog hensigten at fastsætte nærmere  

 regler om, at kommunen i særlige tilfælde kan forlange tidligere anmeldelse,  

 jf. den foreslåede bemyndigelsesbestemmelse i § 7, stk. 3.
Til § 7 Efter gældende regler forekommer det ofte, at der allerede kræves  

 lægeerklæring efter 4 dages sygdom og igen, hvis sygdommen trækker ud. 1.  

 lægeerklæring udstedes ofte uden, at lægen har tilset den pågældende og  

 udelukkende på basis af den syges egne udsagn.
Ved forslaget søges  

 anvendelsen af lægeerklæringer begrænset.
Det findes således hensigtsmæssigt,  

 at der ikke normalt kræves lægeerklæringer ved kortvarig sygdom, og ikke uden  

 lægen har tilset den pågældende.
Arbejdsgiveren eller kommunen kan dog altid  

 forlange en lægeerklæring, såfremt de måtte ønske det.
Erklæringen betales da  

 af arbejdsgiveren, henholdsvis kommunen.
I dag betales såvel 1. lægeerklæring  

 som den fortsatte lægeerklæring af lønmodtageren selv.
Til § 8 I bestemmelsen fastsættes, hvornår retten til dagpenge bortfalder som  

 følge af forhold, der skyldes lønmodtageren.
Bestemmelsen erstatter bl.a.  

 bestemmelser i gældende lovs §§ 5, 6, 7, 18 og 48.
I de situationer, der er nævnt i stk. 1 og 2, bortfalder  

 retten til dagpenge i det hele taget, d.v.s. både fra arbejdsgiveren  

 og kommunen.
Det drejer sig om tilfælde, hvor den pågældende ikke vil  

 modtage nødvendig behandling m.v. og tilfælde, hvor anmeldelses- og  

 dokumentationskravene ikke opfyldes af lønmodtageren.
Efter de gældende  

 regler bortfalder arbejdsgiverens dagpengepligt for hele  

 arbejdsgiverperioden, hvis fraværet ikke anmeldes rettidigt.
I stedet kan  

 lønmodtageren få udbetalt dagpenge fra kommunen.
Det er ikke fundet rimeligt,  

 at lønmodtageren altid kan få dagpenge, uanset om fraværet anmeldes rettidigt  

 eller ej, og at den fulde dagpengeudgift overvæltes på det offentlige.
Efter  

 forslaget er derfor hverken kommunen eller arbejdsgiveren forpligtet til at  

 udbetale dagpenge, så længe sygdommen ikke anmeldes.
Derimod består  

 forpligtelsen for begge fra 1. hele fraværsdag efter anmeldelsen af  

 sygdommen.
Der vil, som idag, blive fastsat regler om, at dagpenge kan  

 udbetales, selv om anmeldelse ikke indgives rettidigt, når særlige grunde  

 f.eks. hospitalsindlæggelse, forkert vejledning m.v. taler for det.
I de situationer, der er nævnt i stk. 4, bortfalder retten til  

 dagpenge fra arbejdsgiveren.
Der er i disse situationer ikke tilsigtet  

 nogen ændring af praksis i forhold til i dag.
Endelig er det i stk. 5 foreslået, at retten til dagpenge fra en  

privat arbejdsgiver bortfalder, hvis lønmodtageren pådrager sig  

 sygdommen eller kommer til skade under tjeneste, som er omfattet af lov om  

 erstatning til skadelidte værnepligtige m.fl.
Bestemmelsen har især betydning  

 ved frivillig tjeneste i Hjemmeværnet eller Civilforsvaret.
Det er ikke  

 fundet hensigtsmæssigt, at risikoen påhviler arbejdsgiveren i disse  

 situationer af hensyn til rekrutteringen til disse former for frivillig  

 tjeneste.
I modsætning til i dag foreslås det dog, at kun den private, og  

 ikke den offentlige arbejdsgiver, fritages for forpligtelsen.
Til § 9 Det er, som nævnt i de almindelige bemærkninger, hensigten, at dagpenge  

 skal ydes på samme grundlag, hvad enten udbetalingen sker fra arbejdsgiveren  

 eller kommunen.
Dagpenge vil derfor som hovedregel blive ydet på grundlag af  

 den pågældendes aktuelle indtægt pr. time under fraværet og for den  

 arbejdstid, den pågældende skulle have arbejdet.
Hvis indtægten i det enkelte  

 tilfælde er uegnet til beregning af dagpengenes størrelse, anvendes i stedet  

 den gennemsnitlige indtægt pr. time inden for de seneste 4 uger før  

 sygdommens indtræden.
Nærmere regler herom og om dagpenge til personer med  

 skiftende eller atypisk arbejdstid vil blive fastsat, jf. stk. 6. Kommunen  

 vil dog få adgang til at fravige indtægtsgrundlaget, når dette har eller  

 ville have ændret sig væsenligt, hvis ikke fraværet var indtrådt.
Som udgangspunkt for beregningen anvendes lønmodtagerens aktuelle  

 timefortjeneste under fraværet.
I modsætning til den gældende 90 pct's  

 begrænsning svarer dagpengene således til den fulde indtjening - som den dog  

 ikke kan overstige - men kun indtil et maksimum pr. time.
Maksimum fastsættes  

 svarende til det nugældende ugemaksimum på 2.397 kr., således at dette  

 divideres med den normale overenskomstmæssige arbejdstid i timer pr. uge, for  

 tiden 38 timer (DA/LO-området). Timemaksimum vil således for tiden udgøre  

 63,08 kr.
Maksimumbeløbet reguleres, som i dag, hvert år den 1. juli med en  

 procent, der fastsættes på finansloven.
I forbindelse med denne regulering  

 bekendtgøres timemaksimum for det kommende år, d.v.s. at ved denne lejlighed  

 indregnes eventuelle ændringer i arbejdstiden.
Afskaffelsen af 90 pct's begrænsningen vil være til fordel for de lavest  

 lønnede.
Indførelse af et timemaksimum i stedet for et maksimum pr. uge vil  

 til gengæld betyde, at personer, der ikke har normal fuld arbejdstid, kan få  

 mindre udbetalt i dagpenge i forhold til i dag.
Personer, der modtager arbejdsløshedsdagpenge ved fraværets påbegyndelse,  

 skal for fremtiden efter forslaget altid modtage samme beløb i sygedagpenge,  

 som de ville have været berettiget til, såfremt de ikke var blevet syge.  

 Tilsvarende gælder for personer, der er berettiget til uddannelses- eller  

 iværksætterydelse efter den særlige lovgivning herom og for personer, der er  

 berettiget til kursusgodtgørelse efter lov om arbejdsmarkedsuddannelser som  

 erstatning for arbejdsløshedsdagpenge.
For disse grupper kommer således også  

 til at gælde, at den aktuelle indtjening danner grundlag for dagpengene.
Den gældende regel i lovens § 24, stk. 5, om nedsættelse af dagpengene,  

 hvis den sikrede modtog visse former for anden hjælp som følge af  

 sygefraværet, foreslås ikke opretholdt.
Bestemmelsen har kun haft begrænset  

 betydning, og det findes ikke rimeligt, at nogle, men ikke andre ydelser -  

 som f.eks. social pension, understøttelser fra faglige kasser m.v. - kan  

 bevirke nedsættelse af dagpengene.
Derimod kan den samlede udbetaling af  

 dagpenge efter de første 2 ugers fravær ikke overstige det maksimale beløb  

 pr. uge, der er nævnt i stk. 2. Udbetales der dagpenge af flere offentlige  

 arbejdsgivere, reduceres dagpengene forholdsmæssigt i hvert af forholdene.  

 Udbetales der dagpenge både fra kommunen og en offentlig arbejdsgiver,  

 supplerer kommunen kun op til maksimale dagpenge.
Udbetales der løn,  

 bortfalder dagpengene, i det omfang de ikke overstiger lønnen.
 Det foreslås endelig, at socialministeren skal kunne fastsætte særlige  

 regler om anvendelsen af den gennemsnitlige indtægt pr. time inden for de  

 seneste 4 uger før sygdommen og, som idag, om beregningsperioden og om  

 beregning af dagpenge til lønmodtagere, hvor dette beregningsgrundlag ikke  

 kan anvendes.
 Som hidtil tænkes bemyndigelsen i § 9, stk. 6, først og fremmest anvendt  

 til at fastsætte nærmere regler for provisionslønnede, lønmodtagere med  

 skiftende og uregelmæssig arbejdstid samt lønmodtagere, hvis arbejdsforhold  

 midlertidigt afbrydes som følge af produktionsstop på grund af råvaremangel,  

 vejrlig og lignende.
For provisionslønnede sker beregningen idag på grundlag af den ugentlige  

 gennemsnitsindtægt inden for de sidste 9 måneder før sygdommens indtræden.  

 Anvendes istedet det nu foreslåede beregningsgrundlag, vil dagpengene for  

 denne gruppe kunne fastsættes med udgangspunkt i den gennemsnitlige ugentlige  

 beskæftigelse i de seneste 9 måneder, hvorved den gennemsnitlige  

 timefortjeneste fås.
I de tilfælde, hvor den gennemsnitlige ugentlige  

 arbejdstid ikke kan godtgøres, foreslås, at beregningen sker med udgangspunkt  

 i den beregningsregel, der idag er fastsat i ATP-loven for lønmodtagere med  

 ukendt arbejdstid.
 For lønmodtagere i arbejdsturnus med skiftende ugentlig arbejdstid er det  

 tanken, at dagpenge til denne gruppe fortsat skal beregnes med udgangspunkt i  

 de principper, der er fastlagt i Sikringsstyrelsens bekendtgørelse nr. 242 af  

 28. marts 1988, hvorefter sygedagpenge til disse grupper allerede i dag ydes  

 efter en timeberegning.
 For de øvrige nævnte grupper vil beregningen af dagpenge kunne ske med  

 udgangspunkt i den gennemsnitlige ugeløn i de seneste 4 uger før sygdommens  

 indtræden, eller eventuelt med udgangspunkt i en længere beregningsperiode.
Til § 10 Bestemmelsen vedrører selvstændige erhvervsdrivendes ret til dagpenge  

 efter 3 ugers sygdom.
Bestemmelsen erstatter blandt andet gældende lovs § 18,  

 stk. 3.
Dog foreslås som et generelt mindste krav for overhovedet at opnå ret til  

 dagpenge, at den pågældende udøver selvstændig erhvervsvirksomhed i  

 væsentligt omfang.
En tilsvarende betingelse er fastsat i lov om  

 arbejdsformidling og arbejdsløshedsforsikring m.v.
Det vil være en betingelse  

 for udbetaling af dagpenge, at de pågældende i mindst 6 måneder inden for de  

 sidste 12 måneder, heraf også den seneste måned, før fraværet har været  

 beskæftiget ved selvstændig virksomhed i væsentligt omfang, svarende til  

 halvdelen af den fulde overenskomstmæssige arbejdstid på LO/DA-området.
Det  

 er ikke tanken, at kommunen skal føre nogen dyberegående kontrol hermed, men  

 blot stikprøvevis, og hvor man finder særlig anledning hertil, skal undersøge  

 om betingelserne er opfyldt.
Der kan i denne forbindelse henvises til de  

 tilsvarende erfaringer fra kommunernes kontrol af de selvstændiges opfyldelse  

 af beskæftigelsesbetingelserne efter delpensionsloven.
 For så vidt angår de foreslåede regler for anmeldelse af fravær til  

 kommunen henvises til bemærkningerne til § 6.
 I stk. 5 bemyndiges socialministeren til at fastsætte regler om  

 fremgangsmåden for beregning af dagpenge på grundlag af arbejdsfortjenesten  

 ved selvstændig virksomhed, herunder om anvendelse af indtægtsoplysninger fra  

 skattevæsenet.
De hidtil gældende regler om beregning af dagpenge til selvstændige har  

 givet anledning til administrative problemer for de kommunale forvaltninger.  

 Det foreslås derfor, at det stilles som en betingelse for retten til  

 dagpenge, at der som hovedregel foreligger en årsopgørelse fra skattevæsenet.  

 I medfør af bemyndigelsen vil der blive fastsat regler om, at dagpenge til  

 selvstændige fremover skal beregnes på grundlag af årsopgørelsen for det  

 seneste regnskabsår, eller - hvis der er bevilget udsættelse med indsendelsen  

 af selvangivelsen - årsopgørelsen for det forudgående regnskabsår uden  

 efterfølgende regulering i tilfælde af udsving i indtægten.
I tilfælde af, at  

 den selvstændige kun har udøvet selvstændig virksomhed i en kortere periode  

 og derfor ikke har kunnet indgive selvangivelse som selvstændig, beregnes  

 dagpengene på grundlag af enten den seneste selvangivelse som lønmodtager  

 eller et revisor-attesteret regnskab, opgjort efter samme principper som  

 skattevæsenets årsopgørelse.
Det foreslåede dokumentationskrav for retten til  

 dagpenge vil indebære en væsentlig administrativ lettelse for kommunerne.
 Reglerne om uarbejdsdygtighed, afgivelse af lægeerklæring og bortfald af  

 dagpenge for så vidt angår lønmodtageres ret til dagpenge under sygdom finder  

 tilsvarende anvendelse.
Til kapitel 7 Reglerne om dagpenge under barsel m.v. foreslås med få undtagelser ikke  

 ændret, bortset fra hvad der følger af de generelle ændringer i reglerne om  

 arbejdsgivernes forpligtelser, beregning m.v.
Bestemmelserne i §§ 11-19  

 svarer derfor i hovedsagen til de gældende bestemmelser med redaktionelle  

 omskrivninger.
Til § 11 I bestemmelsen fastsættes, at barseldagpenge m.v. ydes af kommunen for  

 ansatte hos private arbejdsgivere, mens ansatte hos offentlige arbejdsgivere  

 modtager dagpenge fra arbejdsgiveren, hvis de opfylder  

 beskæftigelsesbetingelserne i forhold til den offentlige arbejdsgiver.  

 Forslaget er begrundet i de betydelige administrative lettelser, der opnås  

 herved, jf. de almindelige bemærkninger.
Til § 12 Bestemmelsen vedrører adgangen til dagpenge under graviditeten og svarer  

 til de hidtil gældende bestemmelser.
Til § 13 Bestemmelsen, der vedrører ret til dagpenge såvel for moderen som for  

 faderen i de første 24 uger efter fødslen, svarer til de hidtil gældende  

 bestemmelser, dog med den ændring, at faderen har adgang til dagpenge i 2  

 samlede uger når som helst i 14 ugers perioden i modsætning til idag, hvor  

 fraværet skal ske umiddelbart i tilknytning til fødslen eller barnets  

 modtagelse i hjemmet.
Til § 14 Bestemmelsen vedrører adgangen til dagpenge ved adoption og svarer til de  

 hidtil gældende bestemmelser.
Til § 15 Der foreslås visse udvidelser i forhold til de gældende regler om adgang  

 til dagpenge i forbindelse med barnets sygdom.
Efter de gældende bestemmelser  

 er der mulighed for at udsætte dagpengeretten, hvis modtageren genoptager  

 arbejdet i forbindelse med barnets indlæggelse på sygehus.
Den resterende  

 dagpengeperiode kan udnyttes, hvis barnet udskrives inden 9 måneder efter  

 fødslen eller modtagelsen af barnet.
Herudover består der en særlig ret for  

 moderen til forlængelse af dagpengeperioden med op til 3 måneder, hvis barnet  

 på grund af sygdom, for tidlig fødsel eller for lav fødselsvægt er indlagt på  

 sygehus i forlængelse af fødslen.
Denne ret til forlængelse gælder ikke for  

 adoptanter, og reglen har i øvrigt givet anledning til fortolkningstvivl og  

 dermed uensartet administrativ praksis.
 På denne baggrund foreslås det, at reglerne forenkles og forbedres  

 således, at der både ved fødsel og adoption er ret til at forlænge  

 dagpengeperioden med op til 3 måneder, blot barnet indlægges på sygehus inden  

 for den normale dagpengeperiode på 24 uger efter fødslen eller modtagelsen.  

 Retten til forlængelse er betinget af, at arbejdet ikke genoptages og gælder  

 ikke for de 2 uger faderen - eller ved adoption den adoptionssøgende - har  

 ret til dagpenge samtidig med moderen (den anden adoptionssøgende). Reglen om  

 ret til udsættelse af dagpengeretten, når arbejdet genoptages, opretholdes  

 uforandret.
Til § 16 Reglen i stk. 1 svarer til den gældende bestemmelse, mens der i  

stk. 2 og 3 er foreslået den udvidelse, at der kan ydes  

 barseldagpenge ved deltagelse i undervisning af begrænset omfang.
Dels skal der kunne ydes dagpenge ved deltagelse i fritidsundervisning af  

 begrænset omfang, f.eks. nogle få timer om ugen, når dette ikke strider mod  

 hensynet til barnet.
Dels er det tanken, at der skal være adgang til at  

 deltage i meget kortvarig undervisning eller eksamen med erhvervsmæssigt  

 formål, mod at dagpengene for den pågældende periode bortfalder.
Det vil dog  

 også her være en betingelse, at deltagelsen ikke strider mod formålet med  

 orloven, herunder først og fremmest hensynet til barnet.
Det foreslås, at  

 socialministeren fastsætter de nærmere regler, jf. forslaget til stk. 4.
Til § 17 Bestemmelsen, der erstatter gældende lovs §§ 34 og 35, medfører, at der er  

 ret til barseldagpenge m.v. efter samme betingelser til forudgående  

 beskæftigelse, som gælder efter § 4 og § 10, stk. 2, for så vidt angår ret  

 til dagpenge under sygdom.
Nyuddannede, som ikke opfylder disse  

 beskæftigelseskrav, men som har færdiggjort en uddannelse af mindst 18  

 måneders varighed inden for den sidste måned, har ligeledes ret til dagpenge,  

 jf. gældende lovs § 35. Betingelsen i den gældende lovs § 35 om medlemskab af  

 en anerkendt arbejdsløshedskasse er dog ikke medtaget.
Til § 18 Det foreslås, at dagpenge beregnes på samme måde som efter § 9 om  

 beregning af sygedagpenge.
Reglen i § 9, stk. 4, finder dog anvendelse ved  

 enhver udbetaling af barseldagpenge d.v.s. fra første fraværsdag.
Ligeledes  

 kan indtægtsgrundlaget fraviges efter de regler, der bliver fastsat i medfør  

 af § 9, stk. 6, bl.a. i tilfælde, hvor der ikke foreligger nogen forudgående  

 indtjening.
For selvstændige erhvervsdrivende beregnes dagpenge efter § 10,  

 stk. 3.
Til § 19 Reglen svarer, for så vidt angår anmodning om dagpenge fra kommunen, til  

 den gældende bestemmelse.
Med hensyn til dagpenge fra den offentlige  

 arbejdgiver er det fundet rimeligt, at anmodning skal indgives i forbindelse  

 med fraværets påbegyndelse.
Der skal i denne forbindelse erindres om, at  

 lønmodtageren under alle omstændigheder har pligt til at varsle sit fravær  

 over for arbejdsgiveren, jf. reglerne i barselorlovsloven.
Til § 20 Bestemmelsen svarer stort set til de gældende regler om den frivillige  

 sikring efter den seneste ændring af dagpengeloven, hvor der indførtes en  

 minimumsydelse til selvstændige erhvervsdrivende, der er tilmeldt  

 forsikringsordningen.
Minimumsydelsen, der svarer til 2/3 af det beløb, der  

 er nævnt i § 9, stk. 2, dækker såvel de første 3 uger, som forsikringen  

 dækker, som de efterfølgende sygeuger samt fravær som følge af barsel og  

 adoption.
Minimumsydelsen udbetales uafhængigt af den selvstændiges hidtidige  

 indtægt, hvorfor indtægtskontrol er ufornøden.
Er der tegnet forsikring for det beløb, der er nævnt i § 9, stk. 2, kan  

 dagpengene udgøre et højere beløb end minimumsydelsen, såfremt den  

 selvstændige dokumenterer, at indtægten berettiger til det.
Den selvstændige  

 kan dog ikke i medfør af forsikringen få udbetalt et højere beløb end det  

 beløb, der er nævnt i § 9, stk. 2.
I stk. 5 bemyndiges socialministeren til at fastsætte regler om den  

 frivillige sikring.
Blandt andet vil der blive fastsat yderligere regler om  

 ventetid for optagelse samt om kronisk og langvarigt syges adgang til  

 forsikringsordningen.
Om selvstændiges ret til dagpenge henvises i øvrigt til  

 de almindelige bemærkninger.
Til § 21 Bestemmelsen svarer til gældende lovs §§ 38 og 39.
Til § 22 Bestemmelsen erstatter gældende lovs § 25. Det er ikke fundet nødvendigt -  

 som i den gældende lovs § 25, stk. 1, - at medtage en bestemmelse om, at  

 dagpengene ophører, når den sikrede er arbejdsdygtig.
 Efter de gældende regler ophører dagpengeretten, når der i de forudgående  

 36 kalendermåneder fra kommunen er ydet dagpenge eller refusion for dagpenge  

 for mere end 91 uger.
Den almindelige varighedsbegrænsning foreslås i stk. 1 skærpet således, at  

 retten til dagpenge ophører, når der er udbetalt dagpenge eller refusion for  

 dagpenge for mere end 52 uger i de 18 forudgående kalendermåneder.  

 Begrundelsen herfor er, at dagpenge er en korttidsydelse, der ikke har til  

 formål at sikre modtageren varig forsørgelse.
Samtidig bør dagpengesystemet  

 ikke vanskeliggøre den sikredes tilbagevenden til arbejdsmarkedet eller de  

 nødvendige behandlings- eller revalideringsinitiativer for at opnå en sådan  

 tilbagevenden.
 Der bør derfor ikke ydes dagpenge i tilfælde, hvor der ikke er udsigt til  

 tilbagevenden til arbejdsmarkedet, eller sygdommen er af en sådan karakter,  

 at der vil være grundlag for at rejse en pensionssag.
Afkortningen af udbetalingsperioden bør efter Regeringens opfattelse  

 knyttes sammen med en øget indsats med henblik på dagpengemodtagerens  

 tilbagevenden til arbejdsmarkedet.
Regeringen fremsætter derfor forslag om en  

 fast revalideringsydelse, der i hvert fald ikke stiller modtageren dårligere  

 økonomisk end ved at modtage sygedagpenge.
Dagpengeudbetalingen skal efter forslaget kunne fortsætte, hvis det må  

 betragtes som overvejende sandsynligt, at der vil blive iværksat  

 revalidering.
Herved tilsigtes, at den sikrede ikke skal overgå til f.eks.  

 kontanthjælp efter bistandsloven i en periode, indtil betingelserne for  

 revalideringsydelsen er opfyldt.
Af administrative grunde er det også  

 hensigtsmæssigt at undgå overgang til beregning af en ydelse efter et andet  

 regelsæt.
Dagpengeudbetalingen skal også kunne fortsætte i de tilfælde, hvor  

 uarbejdsdygtigheden skyldes ventetider i sundhedssektoren.
Der kan f.eks.  

 være tale om, at en person venter på en øjen- eller hofteoperation, og hvor  

 det må antages, at pågældende efter operationen og en passende  

 rekonvalescens- eller genoptræningsperiode vil blive arbejdsdygtig påny.
 Efter bemyndigelsesbestemmelsen i stk. 2 vil der blive fastsat  

 regler om forlængelsen af dagpengeudbetalingen til alvorligt syge personer -  

 f.eks. personer, der lider af en uhelbredelig kræftlidelse.
Efter stk. 3, nr. 1, medregnes ikke de dage, for hvilke der er  

 udbetalt dagpenge eller løn fra arbejdsgiveren eller kommunen i de første 2  

 uger af fraværsperioden ved sygdom.
Dette gælder uanset, om der er tale om  

 private eller offentlige arbejdsgivere og uanset, om der er tale om  

 lønmodtagere eller selvstændige erhvervsdrivende.
Bestemmelsen må ses i  

 sammenhæng med den periode, som private arbejdsgivere skal betale dagpenge i,  

 jf. lovforslagets § 1.
 Stk. 3, nr. 2, svarer til gældende lovs § 25, stk. 3, nr. 4.
 I stk. 4 foreslås det som betingelse for generhvervelse af retten  

 til dagpenge, når denne er opbrugt i en sammenhængende periode, at den  

 sikrede skal godtgøre at have været arbejdsdygtig i en periode på 13 uger.  

 Begrundelsen for, at det foreslås, at arbejdsdygtigheden skal have strakt sig  

 over en vis periode, er, at det ikke findes rimeligt, at et helt kortvarigt  

 arbejdsforhold f.eks. en praktikplads eller lignende kan bevirke, at der påny  

 kan udbetales dagpenge.
Til § 23 Bestemmelsen erstatter gældende lovs § 26 og vedrører den særlige  

 varighedsbegrænsning for personer, der er fyldt 67 år, modtager førtids-  

 eller folkepension eller er berettiget hertil af helbredsmæssige grunde.
Ligesom efter de hidtidige regler ophører retten til dagpenge efter  

stk. 1, når der er udbetalt dagpenge eller løn under sygdom for mere  

 end 13 uger i de 12 forudgående kalendermåneder.
Varighedsbegrænsningen  

 gælder også, når der udbetales forskud på pension.
Det er den faktiske  

 udbetaling af forskud, der er afgørende.
Selve spørgsmålet, om der skal  

 udbetales forskud eller ej, afgøres efter pensionslovens regler.
Ved den  

 foreslåede ændrede formulering af stk. 1 tilsigtes ikke realitetsændringer.
 Stk. 2 fastslår på tilsvarende måde som gælder for den almindelige  

 varighedsbegrænsning, jf. forslagets § 22, stk. 3, at de 2 første uger af  

 fraværsperioden ved sygdom og perioder, hvori der er udbetalt dagpenge eller  

 løn i anledning af graviditet, barsel eller adoption, ikke medregnes i  

 dagpengeperioden.
 Stk. 3 svarer til gældende lovs § 26, stk. 3. Efter forslaget er  

 minimumskravet til størrelsen af den dagpengegivende indtægt dog bortfaldet.
Efter stk. 4 kan der ikke udbetales dagpenge fra den første i  

 måneden efter det fyldte 70. år.
Begrundelsen for at afskære personer, der er  

 70 år eller derover, fra retten til dagpenge er, at denne persongruppe efter  

 lov om social pension har ret til folkepensionens grundbeløb uafhængig af  

 eventuelle indtægter.
Vanskeligt stillede folkepensionister har herudover  

 mulighed for at få pensionstillæg/personlige tillæg.
Denne persongruppe er  

 således i forvejen sikret et forsørgelsesgrundlag.
 Stk. 5 svarer til gældende lovs § 49.
Bemyndigelsesbestemmelsen i stk. 6 tænkes anvendt således, at der  

 fortsat skal være mulighed for, at kommunen i særlige tilfælde kan forlænge  

 dagpengeperioden for personer under 70 år, jf.
Sikringsstyrelsens  

 bekendtgørelse nr. 956 af 30. december 1986 om forlængelse af  

 dagpengeperioden.
Der er ikke medtaget en bestemmelse, svarende til den gældende lovs § 26,  

 stk. 5, om fradrag for dagpenge i den sociale pension.
Bestemmelsen har voldt  

 betydelige administrative problemer i praksis, og der vil evt. i forbindelse  

 med pensionsberegningen kunne tages højde for udbetalte dagpenge.
Til § 24 Bestemmelsen svarer til gældende lovs § 47. Der er ikke ved den foreslåede  

 formulering tilsigtet realitetsændringer.
På grund af den foreslåede  

 nedsættelse af antallet af uger, hvori der kan ydes dagpenge, må kommunerne  

 på et tidligere tidspunkt end efter de gældende regler tage stilling til  

 revalideringsmuligheder m.v.
Efter stk. 2 foreslås det som noget nyt, at offentlige  

 arbejdsgivere skal indberette sygdomstilfælde til kommunen senest, når  

 sygdommen har varet i 3 måneder.
Forslaget skal ses i lyset af, at offentlige  

 arbejdsgivere yder dagpenge i hele ansættelsesperioden, jf. dog forslagets §§  

 22 og 23. Ved indberetningspligten sikres det, at kommunen får mulighed for  

 at iværksætte den fornødne dagpengeopfølgning.
I stk. 3 foreslås det  

 som noget nyt, at socialministeren får bemyndigelse til at fastsætte bindende  

 regler om opfølgningen af de langvarige dagpengetilfælde.
Til § 25 Bestemmelsen svarer stort set til gældende lovs § 40, bortset fra at det  

 nu foreslås, at offentlige arbejdsgivere afholder udgifterne til dagpenge i  

 hele ansættelsesperioden både under sygdom og barsel, sålænge betingelserne  

 for ret til dagpenge er opfyldt, jf. bemærkningerne til § 1, stk. 2.  

 Bestemmelsen skal endvidere ses i sammenhæng med § 30, hvorefter kommunerne  

 som hidtil modtager delvis refusion fra staten for udgifterne til dagpenge.
Til § 26 Bestemmelsen svarer stort set til gældende lovs § 27. Som hidtil er også  

 persongrupper, der har ret til løn under sygdom - funktionærer m.fl. -  

 omfattet af dagpengeordningen.
Disse persongrupper har derfor som hidtil i  

 princippet ret til dagpenge fra det offentlige efter de første 2 uger af hver  

 sygdomsperiode.
Når en privat arbejdsgiver yder løn under sygdom ud over  

 denne periode, indtræder arbejdsgiveren i den sikredes ret til dagpenge fra  

 kommunen vedrørende samme arbejdsforhold.
Arbejdsgiverens ret kan dog ikke  

 udgøre et større beløb end den løn, der er udbetalt for samme tidsrum.
Efter stk. 3 fastsættes regler om anmeldelse af lønmodtageres  

 sygefravær og om anmeldelse af refusionskrav.
Som hidtil tænkes der efter  

 denne bemyndigelse fastsat nærmere regler om visse formkrav til anmeldelsen,  

 herunder om, at anmeldelsen skal indgives inden en vis frist.
Til § 27 Bestemmelsen erstatter gældende lovs § 11 og § 41, stk. 2, 1. pkt.  

 Bestemmelsen indebærer, at private arbejdsgivere efter nærmere regler, der  

 vil blive fastsat af socialministeren - som hidtil gennem tegning af en  

 forsikring - vil have mulighed for at udjævne de økonomiske virkninger af  

 tilfældige udsving i sygeligheden i virksomheder med forholdsvis få ansatte.  

 Derfor vil ordningen, som idag, kun være åben for arbejdsgivere, hvis  

 udgifter til lønninger i kalenderåret forud for tilmeldingen til forsikringen  

 er under en fastsat grænse.
 Lønsumsgrænsen for optagelse er for tiden fastsat til 3.727.000 kr.,  

 svarende til ca. 20 fuldtidsbeskæftigede.
 Bidraget til forsikringsordningen er idag fastsat således, at det skønnes  

 at dække samtlige udgifter ved ordningen.
 For den enkelte arbejdsgiver beregnes bidraget som en procentsats af  

 arbejdsgivernes samlede lønudgift i forsikringsåret.
 For den del af lønudgiften, der for tiden udgør indtil 843.000 kr., udgør  

 bidraget kun halvdelen af den beregnede dækningsprocent.
 Det foreslås, at den nuværende præmiedifferentiering ophæves, og at  

 præmien fremover fastsættes således, at bidragsdækningen på 50 pct. af  

 udgifterne til ordningen omfatter samtlige de arbejdsgivere, der opfylder  

 betingelserne for optagelse i ordningen.
 Med denne udvidelse og af hensyn til ønsket om en forenkling af den  

 kommunale administration foreslås samtidig, at arbejdsgiverne forestår  

 beregningen og udbetalingen af dagpenge til de sikrede og herefter anmoder  

 kommunen om refusion af de udlagte beløb.
 Forslaget skal endvidere ses i sammenhæng med forslagene om, at  

 arbejdsgiverne fremover som hovedregel alene skal betale dagpenge, når  

 arbejdsforholdet har en fastere karakter samt de foreslåede forenklinger,  

 herunder af beregningsreglerne, som også vil indebære betydelige lettelser  

 for arbejdsgiverne, jf. bemærkningerne til § 3 og § 9.
Til § 28 Bestemmelsen svarer stort set til gældende lovs § 12. Dog foreslås det, at  

 arbejdsgiveren fremover forestår beregningen og udbetalingen af dagpenge til  

 de sikrede og herefter anmoder kommunen om refusion.
Forslaget er begrundet i  

 de betydelige administrative lettelser, der herved opnås, jf. de almindelige  

 bemærkninger og bemærkningerne til § 27.
Til § 29 Bestemmelsen erstatter gældende lovs § 41.
Til § 30 Reglen svarer til gældende lovs § 42.
Til § 31 Bestemmelsen erstatter gældende lovs § 15, stk. 1, og fastslår, at det er  

 kommunen, der træffer afgørelse også i de tilfælde, hvor arbejdsgiveren helt  

 eller delvis undlader at betale dagpenge.
Hvis kommunen skønner, at  

 arbejdsgiveren har pligt til at betale dagpenge eller, at grunden til den  

 manglende udbetaling af dagpenge skyldes manglende betalingsevne, skal  

 kommunen udbetale forskud på dagpengene.
I stk. 2 foreslås det, at kommunen får mulighed for at inddrive  

 forskudsvis udbetalte dagpenge ved udlæg.
En tilsvarende adgang gælder, når  

 sagen har været indbragt for Dagpengeudvalget, jf. forslagets § 32, stk. 3.
Til § 32 Bestemmelsen erstatter gældende lovs §§ 14, 15, stk. 2, og 54 (bortset fra  

 stk. 3). Efter de gældende regler indbringes sager om ret til dagpenge i  

 arbejdsgiverperioden for Dagpengeudvalget, som har den endelige  

 administrative afgørelse.
Sager om dagpenge fra kommunen indbringes for  

 amtsankenævnet, der er den sidste klageinstans.
Den Sociale Ankestyrelse kan  

 dog optage amtsankenævnets afgørelser til behandling, når Ankestyrelsen  

 skønner, at sagen er af principiel betydning.
 Det har i praksis vist sig, at denne opdeling er administrativt  

 uhensigtsmæssig, idet der forekommer tilfælde, hvor der hersker tvivl om,  

 hvorvidt en kommunal afgørelse efterfølgende skal behandles af amtsankenævnet  

 eller Dagpengeudvalget, ligesom der kan forekomme tilfælde, hvor  

 Dagpengeudvalget og amtsankenævnet kommer til at træffe afgørelse i den samme  

 sag.
 Det foreslås derfor, at det altid er kommunen, der træffer afgørelse som  

 første instans og, at kommunens afgørelser altid skal indbringes for  

 Dagpengeudvalget, som har den endelige administrative afgørelse i sagen.
Herved opnås, at det er kommunen, som er det organ der er nærmest på  

 borgeren, der træffer afgørelsen i første instans, og at den  

 arbejdsmarkedsmæssige ekspertise i dagpengesystemet, som  

 hovedorganisationerne i dag repræsenterer i Dagpengeudvalget, fortsat kan  

 udnyttes i forbindelse med behandlingen af klagesager.
Forslaget er også i  

 overensstemmelse med Regeringens generelle overvejelser om et forenklet  

 klagesystem, hvorefter der kun skal være een klagemulighed.
Til § 33 Bestemmelsen erstatter gældende lovs § 14, stk. 2-4 om Dagpengeudvalgets  

 sammensætning.
På baggrund af, at Dagpengeudvalget efter forslagets § 32 skal  

 være ankeinstans i sager efter loven, herunder om sager, hvor der er udbetalt  

 dagpenge fra kommunen, foreslås udvalget udvidet med en repræsentant, der  

 repræsenterer kommunerne, således at udvalget kommer til at bestå af 4  

 medlemmer i stedet for 3.
 Af hensyn til muligheden for stemmelighed, når udvalget består af 4  

 medlemmer, foreslås det, at formandens stemme tillægges afgørende betydning i  

 denne situation, jf. stk. 2.
Efter stk. 3 kan socialministeren bemyndige udvalget til efter nærmere  

 regler at henvise utvivlsomme sager til formandens afgørelse.
Forslaget er et  

 led i Regeringens afbureaukratiseringsbestræbelser, og skal ses i lyset af  

 det øgede antal sager, som Dagpengeudvalget vil komme til at behandle.
Der  

 vil blive fastsat nærmere retningslinier i udvalgets forretningsorden om  

 afgrænsningen af sager, der kan henvises til formandens afgørelse.
Til § 34 Efter de gældende regler skal uenighed mellem kommunerne om deres  

 forpligtelser efter loven indbringes for amtsankenævnet (i Københavns og  

 Frederiksberg kommuner for Den Sociale Ankestyrelse), jf. § 54, stk. 3. Da  

 amtsankenævnet efter forslaget ikke længere skal være ankeinstans foreslås  

 det, at uenighed mellem kommunerne for fremtiden skal afgøres af Den Sociale  

 Ankestyrelse.
Til § 35 Bestemmelsen erstatter blandt andet den gældende lovs § 43. Det foreslås,  

 at det præciseres, at kommunen er den almindelige forvaltningsmyndighed efter  

 loven.
I overensstemmelse med, hvad der i øvrigt gælder på det sociale  

 område, er kommunalbestyrelsen den myndighed, der varetager administrationen,  

 medmindre andet er bestemt.
Til § 36 Bestemmelsen svarer til den gældende lovs § 52 med den tilføjelse, at der  

 også kan fastsættes regler om, at offentlige arbejdsgivere har pligt til at  

 levere statistiske oplysninger.
Til § 37 Bestemmelserne svarer til den gældende lovs § 50. Til § 38 Bestemmelsen svarer stort set til den gældende lovs § 56 med den  

 stramning, der følger af den udvidede forpligtelse for offentlige  

 arbejdsgivere.
Til § 39 Bestemmelsen erstatter den gældende lovs § 51 og § 57. Samtidig er  

 bestemmelsen om, at krav på ydelser efter loven ikke kan gøres til genstand  

 for udlæg eller anden retsforfølgning dog modereret, således at der efter 3  

 måneder fra den dag, hvor ydelsen kunne kræves udbetalt, kan ske udlæg eller  

 anden retsforfølgning.
Bestemmelsen i den gældende lovs § 51 om at udbetalingen af dagpenge fra  

 kommunen ikke kan danne grundlag for regreskrav imod en skadevolder er  

 udeladt.
Herefter er det op til kommunen, om den ønsker at gøre regreskrav  

 gældende overfor en skadevolder.
Til § 40 Bestemmelsen svarer til den gældende lovs §§ 45 og 46.
Til § 41 Bestemmelsen erstatter den gældende lovs § 58.
Til § 42 Til stk. 1. og 2 Det foreslås, at loven træder i kraft den 2. april 1990, da denne dato er  

 en mandag, og omregning af dagpenge i praksis finder sted om mandagen.
Ved  

 fravær på grund af barsel eller adoption er det afgørende, om fødslen eller  

 modtagelsen af barnet har fundet sted den 2. april 1990.
 For de personer, der har flere beskæftigelsesforhold, er det af  

 administrative grunde fundet hensigtsmæssigt at lade det først indtrådte  

 fravær være afgørende for, om fraværet i relation til samtlige arbejdsforhold  

 skal omfattes af de nye regler.
 Lov nr. 271 af 3. maj 1989 vedrører indførelse af en minimumsydelse til  

 selvstændige erhvervsdrivende til ikrafttræden den 1. januar 1990. Det  

 foreslås, at indførelsen udskydes til ikrafttræden den 2. april 1990 samtidig  

 med den nye dagpengelov.
 I forbindelse med indførelse af en minimumsydelse til selvstændige  

 erhvervsdrivende skal der fastsættes nye regler om den frivillige sikring,  

 herunder om ventetid for optagelse i forsikringen, om beregning af dagpenge  

 samt om forudgående beskæftigelse i den selvstændige virksomhed.
Efter vedtagelsen af den nye dagpengelov skal der igen udarbejdes nye  

 regler om den frivillige sikring, herunder om det foreslåede  

 dokumentationskrav samt om kronisk syges adgang til ordningen.
Det antages at  

 skabe for stor usikkerhed på området, hvis der med ganske få måneders  

 mellemrum ændres i reglerne.
Til stk. 3 For at indføre en vis ligestilling for de personer, der ved lovens  

 ikrafttræden har modtaget dagpenge efter de hidtil gældende regler, foreslås  

 som en overgangsregel, at dagpenge, der er ydet efter de hidtil gældende  

 regler i et vist omfang får indflydelse på den periode, hvori der kan ydes  

 dagpenge.
Da det ikke findes rimeligt eller administrativt hensigtsmæssigt, at der i  

 en længere periode efter denne lovs ikrafttræden skal gælde forskellige  

 regler med hensyn til den periode, hvori der kan udbetales dagpenge, foreslås  

 det, at § 22 får virkning for sygdomstilfælde, der indtræder den 1. oktober  

 1989 eller senere.
For sygdomstilfælde, der er indtrådt før den 1. oktober  

 1989, foreslås det, at dagpengeretten ophører senest den 30. september 1990,  

 såfremt der på dette tidspunkt er ydet dagpenge for mere end 52 uger - ud  

 over en periode på 2 uger - inden for de seneste 18 måneder.
Dagpengeperioden  

 skal dog kunne forlænges, jf. § 22, stk. 1, og efter de regler, der vil blive  

 fastsat i medfør af forslagets § 22, stk. 2. Kommunerne bør i forbindelse med  

 overgangsreglen anvende en lempelig fortolkning m.h.t.  

 forlængelsesmulighederne.
 Overgangsreglen skal også ses i lyset af det samtidig hermed fremsatte  

 lovforslag om en fast revalideringsydelse, som foreslås til ikrafttræden den  

 1. oktober 1990.
Til stk. 4 Efter de hidtil gældende regler indtræder retten til dagpenge efter den  

 frivillige sikring 3 måneder efter, at der er fremsat anmodning om optagelse  

 i forsikringsordningen.
Som følge af at selvstændige, der er tilmeldt den  

 frivillige sikring, for fremtiden altid vil være berettiget til en  

 minimumsydelse på 2/3 af det beløb, der er nævnt i § 9, stk. 2, vil det i  

 medfør af bemyndigelsen i § 20, stk. 5, blandt andet blive fastsat, at retten  

 til dagpenge i medfør af den frivillige sikring indtræder 6 måneder efter  

 anmodning om optagelse.
Stk. 4 sikrer, at selvstændige, der tilmelder sig  

 forsikringsordningen inden 3 måneder efter lovens ikrafttræden, i lighed med  

 i dag, vil kunne opnå ret til dagpenge efter 3 måneders ventetid.
Til stk. 5 Det findes rimeligt, at de lempelser, der i forhold til de hidtil gældende  

 regler, foreslås indført med hensyn til, hvad den sikrede må foretage sig,  

 uden at retten til barseldagpenge fortabes, får virkning også for de  

 personer, der har født eller adopteret et barn før lovens ikrafttræden.
Til stk. 6 For at sikre at de personer, der ved lovens ikrafttræden har modtaget  

 dagpenge før fødslen, ikke går ned i ydelse, foreslås det, at disse personer  

 får ret til at modtage dagpenge med mindst det samme beløb, som de var  

 berettiget til efter de hidtil gældende regler, selv om fødslen først finder  

 sted efter lovens ikrafttræden.
Til stk. 7 Efter forslaget skal også beskæftigelsesperioder, der ligger forud for  

 lovens ikrafttræden, medregnes, når kommunen skal tage stilling til, hvorvidt  

 beskæftigelseskravet er opfyldt i det enkelte tilfælde.
Til stk. 8 Det foreslås, at de nye ankeregler finder anvendelse på afgørelser, der er  

 truffet efter denne lov.
Afgørelser vedrørende fravær, hvor første fraværsdag  

 er før lovens ikrafttræden, foreslås afgjort efter de hidtil gældende  

 klageregler.
Det allerede eksisterede Dagpengeudvalg skal efter forslaget suppleres med  

 et kommunalt udpeget medlem.
Dette medlem deltager i behandlingen af sager,  

 der er omfattet af lovforslaget.
Det kommunale medlem af Dagpengeudvalget  

 deltager således ikke i de sager, der afgøres efter de hidtil gældende  

 ankeregler.
Til stk. 9 Det foreslås, at det eksisterende Dagpengeudvalg fortsætter  

 funktionsperioden ud, dog således at udvalget suppleres med det kommunalt  

 udpegede medlem, når sager efter denne lov behandles.
Til stk. 10 Der vil efter lovens ikrafttræden være behov for, at der foretages en  

 halvårlig regulering af de dagpengegivende indtægter for de  

 dagpengemodtagere, som ikke omfattes af denne lov.
Til § 43 Bestemmelsen svarer til den gældende lovs § 67.
Efter 2. behandling den 12. december 1989 Afsnit I Kapitel 1 Almindelige betingelser § 1. Dagpenge efter denne lov ydes på grund af sygdom, herunder  

 tilskadekomst, eller ved barsel og adoption.
 Stk. 2. Dagpenge ydes af:
 1) Arbejdsgivere, der er omfattet af lov om Arbejdsgivernes Elevrefusion  

 (private arbejdsgivere), til ansatte ved sygefravær i 2 uger fra 1. hele  

 fraværsdag.
 2) Offentlige arbejdsgivere til ansatte ved sygefravær fra 1. hele  

 fraværsdag.
 3) Kommunen i øvrige tilfælde.
 § 2. Dagpenge ydes på grundlag af lønindtægt og anden indtægt, der  

 erstatter lønindtægt, jf. stk. 2, og selvstændig erhvervsindtægt.
Stk. 2. Socialministeren kan fastsætte regler om, 1) hvilke indtægter der skal henregnes til lønindtægt og hvilke til  

 selvstændig erhvervsindtægt, 2) i hvilket omfang personer med indtægter, som ikke er skattepligtige her  

 i landet, har ret til dagpenge, og 3) at personer, der har ret til dagpenge i et andet land, ikke har ret til  

 dagpenge her i landet.
Afsnit II Dagpenge under sygdom til lønmodtagere Kapitel 2 Beskæftigelseskrav § 3. Lønmodtagere, som ikke får udbetalt fuld løn under sygdom, har ret  

 til dagpenge fra arbejdsgiveren, hvis de 1) har været ansat i de sidste 13 uger før fraværet hos den pågældende  

 arbejdsgiver og 2) i denne periode har været beskæftiget hos arbejdsgiveren i mindst 120  

 timer.
 Stk. 2. Har lønmodtageren tidligere været beskæftiget hos den nuværende  

 arbejdsgiver, og udgør den samlede beskæftigelse hos denne mindst 120 timer  

 inden for de sidste 13 uger, gælder betingelsen i stk. 1, nr. 1, dog ikke.
 Stk. 3. Retten til dagpenge fra arbejdsgiveren gælder, uanset om  

 ansættelsen ophører inden for de første 2 uger, fra 1. fraværsdag.
 Stk. 4. Retten til dagpenge fra en offentlig arbejdsgiver består  

 herudover, så længe lønmodtageren er ansat, jf. dog §§ 22 og 23.
§ 4. Ret til dagpenge fra kommunen har lønmodtagere, der 1) har været tilknyttet arbejdsmarkedet i de sidste 13 uger før sygdommens  

 indtræden og i denne periode har været beskæftiget i mindst 120 timer samt  

 ikke har ret til dagpenge fra arbejdsgiveren for samme periode og  

 beskæftigelsesforhold eller 2) ville have været berettiget til arbejdsløshedsdagpenge, uddannelses-  

 eller iværksætterydelse eller kursusgodtgørelse ydet som erstatning for  

 arbejdsløshedsdagpenge, jf. § 9, stk. 3, hvis uarbejdsdygtigheden ikke var  

 indtrådt, 3) inden for den seneste måned har afsluttet en erhvervsmæssig uddannelse  

 af mindst 18 måneders varighed eller 4) er lærlinge med lærekontrakt eller er i praktik hos en arbejdsgiver som  

 led i en erhvervsfaglig uddannelse.
 Stk. 2. Retten til dagpenge fra kommunen indtræder fra 1. hele fraværsdag  

 eller 1. fraværsdag efter, at retten til dagpenge fra arbejdsgiveren er  

 ophørt.
 Stk. 3. Socialministeren kan fastsætte regler om udbetaling af dagpenge  

 fra arbejdsgiveren og kommunen, herunder dagpenge til nyansatte og til  

 personer, der har modtaget godtgørelse for tabt arbejdsindtægt efter  

 bistandsloven.
 § 5. Dagpenge ydes ved fuld uarbejdsdygtighed på grund af sygdom.  

 Udbetaling af dagpenge ophører den dag, lønmodtageren er arbejdsdygtig,  

 uanset om den pågældende undlader at træde i arbejde eller at raskmelde sig.
Stk. 2. Socialministeren fastsætter nærmere regler om adgangen til 1) nedsatte dagpenge ved delvis uarbejdsdygtighed og 2) dagpenge ved deltagelse i erhvervsmæssig uddannelse af begrænset  

 omfang.
Kapitel 3 Anmeldelse og dokumentation § 6. Sygdomstilfælde skal hurtigst muligt anmeldes til arbejdsgiveren.
 Stk. 2. Sygdomstilfælde skal anmeldes til kommunen senest en uge efter 1.  

 fraværsdag eller, hvis arbejdsgiveren har udbetalt dagpenge, senest en uge  

 efter, at udbetalingen fra arbejdsgiveren er ophørt.
 § 7. Arbejdsgiveren kan forlange, at lønmodtageren inden for en rimelig  

 frist ved en skriftlig erklæring eller på anden måde dokumenterer, at  

 fraværet skyldes sygdom.
Stk. 2. Arbejdsgiveren eller kommunen kan, hvis det skønnes nødvendigt,  

 forlange en lægeerklæring af lønmodtageren.
Erklæringen, som skal afgives på  

 en blanket godkendt af chefen for Socialstyrelsen, betales af arbejdsgiveren  

 henholdsvis kommunen.
 Stk. 3. Socialministeren kan fastsætte nærmere regler om anmeldelse og  

 dokumentation af sygefravær samt om anmodning om dagpenge.
Kapitel 4 Bortfald af dagpenge § 8. Retten til dagpenge bortfalder, 1) hvis den sikrede mod lægens opfordring hertil nægter at lade sig  

 indlægge på sygehus eller at modtage nødvendig lægebehandling eller mod  

 lægens og kommunens opfordring at deltage i hensigtsmæssig optræning for at  

 generhverve arbejdsevnen, eller 2) hvis den sikrede ved sin adfærd forhaler helbredelsen.
 Stk. 2. Retten til dagpenge bortfalder endvidere, så længe den sikrede  

 ikke opfylder sin pligt til anmeldelse af eller dokumentation for fraværet,  

 jf. §§ 6, 7 og 10, stk. 4. Dette gælder dog ikke, hvis der foreligger en  

 fyldestgørende begrundelse for, at den sikrede ikke har opfyldt kravet, eller  

 for dagpenge fra arbejdsgiveren, hvis denne ikke hurtigst muligt gør  

 indsigelse mod for sen anmeldelse eller mod dokumentationens form eller  

 forsinkelse.
 Stk. 3. Socialministeren kan fastsætte regler om udbetaling af dagpenge  

 fra kommunen ved for sen anmeldelse og ved for sen eller manglende  

 dokumentation, når særlige grunde taler derfor.
Stk. 4. Retten til dagpenge fra arbejdsgiveren bortfalder, 1) hvis lønmodtageren har pådraget sig sygdommen ved forsæt eller grov  

 uagtsomhed, 2) hvis lønmodtageren har fortiet helbredsoplysninger, der har væsentlig  

 betydning for ansættelsesforholdet, herunder for arbejdsgiverens mulighed for  

 ved aftale at kunne opnå refusion for dagpenge til lønmodtageren, jf. § 28,  

 og 3) under strejke eller lockout.
 Stk. 5. Retten til dagpenge fra en privat arbejdsgiver bortfalder, hvis  

 lønmodtageren har pådraget sig sygdommen under tjeneste, som er omfattet af  

 lov om erstatning til skadelidte værnepligtige m.fl.
Kapitel 5 Dagpengenes størrelse § 9. Dagpengene beregnes på grundlag af den timeindtægt, som lønmodtageren  

 ville have været berettiget til under sygefraværet.
Hvis denne indtægt i det  

 enkelte tilfælde ikke er egnet til beregning af dagpenge, anvendes i stedet  

 den gennemsnitlige indtjening inden for de seneste 4 uger før sygdommens  

 indtræden.
Dagpenge fra arbejdsgiveren ydes dog kun på grundlag af indtjening  

 hos den pågældende arbejdsgiver.
Stk. 2. Dagpenge efter stk. 1 kan ikke udgøre mere end 2.397 kr. divideret  

 med den normale overenskomstmæssige arbejdstid i timer pr. uge.
Beløbet  

 reguleres een gang årligt den 1. juli med en procent, der fastsættes på  

 finansloven for det pågældende år.
Beløbet afrundes til nærmeste hele  

 kronebeløb.
Reguleringen sker med virkning fra den mandag, der ligger nærmest  

 reguleringstidspunktet.
Socialministeren bekendtgør de regulerede beløb,  

 herunder timetallet efter 1. pkt.
Stk. 3. Dagpenge til et ledigt medlem af en anerkendt arbejdsløshedskasse  

 udgør samme beløb, som den sikrede kunne have modtaget i  

 arbejdsløshedsdagpenge, hvis den pågældende ikke havde været syg.
Tilsvarende  

 gælder for personer, der modtager uddannelses- eller iværksætterydelse efter  

 lov om arbejdstilbud til ledige, og for personer, der ved deltagelse i kurser  

 efter lov om arbejdsmarkedsuddannelser modtager godtgørelse som erstatning  

 for arbejdsløshedsdagpenge.
 Stk. 4. Ved udbetaling af dagpenge for fraværsperioder efter de første 2  

 uger kan den samlede dagpengeudbetaling pr. uge ikke overstige det i stk. 2  

 nævnte beløb.
Stk. 5. Udbetaler arbejdsgiveren løn under sygdom med et beløb, der  

 overstiger de dagpenge, som beregnes efter stk. 1-4, bortfalder dagpengene  

 fra arbejdsgiveren.
Er lønnen mindre end de beregnede dagpenge, udbetales det  

 manglende beløb som supplement til lønnen.
Stk. 6. Socialministeren kan fastsætte regler om, 1) i hvilke tilfælde den gennemsnitlige indtjening inden for de seneste 4  

 uger kan anvendes, jf. stk. 1, 2) i hvilke tilfælde der kan anvendes andre beregningsperioder end fastsat  

 i nr. 1, og 3) at reglerne i stk. 1-3 kan fraviges for lønmodtagere med skiftende  

 arbejdstid.
Afsnit III Dagpenge under sygdom til selvstændige erhvervsdrivende Kapitel 6 § 10. Personer, der har indtægt ved selvstændig erhvervsvirksomhed, har  

 ret til dagpenge fra kommunen fra 1. fraværsdag efter 3 ugers sygdom.
Er der  

 tegnet en frivillig sikring efter § 20, har vedkommende dog ret til dagpenge  

 fra 1. hele fraværsdag efter sygdommens indtræden.
 Stk. 2. Det er en betingelse for ret til dagpenge, at der inden for de  

 sidste 12 måneder har været tale om udøvelse af selvstændig  

 erhvervsvirksomhed i væsentligt omfang i mindst 6 måneder, heraf den seneste  

 måned forud for fraværsperioden.
 Stk. 3. Dagpenge beregnes for en uge ad gangen og kan pr. uge ikke udgøre  

 mere end det beløb, der er nævnt i § 9, stk. 2. Er der tegnet en frivillig  

 sikring efter § 20, udgør dagpengene mindst 2/3 af det beløb, der er nævnt i  

 § 9, stk. 2.
Stk. 4. Sygdomstilfælde skal anmeldes til kommunen senest en uge efter 3  

 ugers sygdom.
Personer, der har sikret sig dagpenge fra første fraværsdag,  

 skal anmelde sygdomstilfældet senest en uge efter denne dag.
 Stk. 5. Socialministeren fastsætter nærmere regler om fremgangsmåden ved  

 beregning af dagpenge på grundlag af arbejdsfortjenesten ved selvstændig  

 erhvervsvirksomhed, herunder om anvendelse af indtægtsoplysninger fra  

 skattevæsenet og om betydningen af en forudgående beskæftigelse som  

 lønmodtager.
 Stk. 6. Bestemmelserne i § 5, § 7, stk. 2 og 3, og § 8, stk. 1-3, finder  

 tilsvarende anvendelse ved udbetaling af dagpenge efter dette kapitel.
Afsnit IV Dagpenge til lønmodtagere og selvstændige erhvervsdrivende ved graviditet, barsel og adoption Kapitel 7 Betingelser for udbetaling § 11. Kommunen udbetaler dagpenge under fravær fra arbejdet på grund af  

 graviditet, barsel og adoption.
 § 12. En kvinde er berettiget til dagpenge fra det tidspunkt, hvor der  

 skønnes at være 4 uger til fødslen.
Stk. 2. Kvinden er berettiget til dagpenge inden 4-ugers-perioden før  

 fødslen, hvis 1) det efter en lægelig bedømmelse skønnes, at graviditeten har et  

 sygeligt forløb, der ved fortsat beskæftigelse vil medføre risiko for  

 kvindens helbred eller fosteret, eller 2) arbejdets særlige karakter medfører risiko for fosteret, eller  

 graviditeten på grund af offentligt fastsatte bestemmelser forhindrer hende i  

 at varetage sit arbejde og arbejdsgiveren ikke har tilbudt hende anden  

 passende beskæftigelse.
 § 13. Der kan ydes dagpenge i de første 24 uger efter fødslen.
 Stk. 2. Moderen har ret til dagpenge i de første 14 uger efter fødslen.  

 Faderen har i samme periode ret til dagpenge i 2 uger.
Stk. 3. Herudover har forældrene tilsammen ret til dagpenge i yderligere  

 10 uger efter udløbet af den 14. uge efter fødslen.
Faderen har dog kun ret  

 til dagpenge, såfremt begge forældre har lønindtægt eller selvstændig  

 erhvervsindtægt.
Dagpenge kan kun ydes til en af forældrene ad gangen.
 § 14. Der kan ydes dagpenge ved adoption i de første 24 uger efter  

 modtagelsen af barnet, når de adoptionsundersøgende myndigheder bestemmer, at  

 den adoptionssøgende eller den ene af de adoptionssøgende ægtefæller i en  

 periode skal være i hjemmet.
 Stk. 2. Dagpenge til adoptionssøgende ægtefæller kan dog, bortset fra i 2  

 uger, kun ydes til en af ægtefællerne ad gangen, og kun såfremt begge har  

 lønindtægt eller selvstændig erhvervsindtægt.
 § 15. Hvis barnet er indlagt på sygehus, kan den periode, hvor der er ret  

 til dagpenge, forlænges eller udsættes.
Stk. 2. Såfremt dagpengemodtageren ikke genoptager arbejdet, forlænges den  

 periode, hvor der er ret til dagpenge, med indlæggelsesperioden, hvis  

 indlæggelsen finder sted under de første 24 uger efter fødslen eller  

 modtagelsen.
Dagpengeperioden kan dog højst forlænges i 3 måneder.
Retten til  

 at forlænge dagpengeperioden gælder ikke faderens ret til dagpenge i 2 uger  

 efter § 13, stk. 2, eller de adoptionssøgendes ret til samtidig at modtage  

 dagpenge, jf. § 14, stk. 2.
Stk. 3. Hvis dagpengemodtageren fortsætter eller genoptager arbejdet ved  

 indlæggelsen, udsættes retten til dagpenge for den resterende periode.
Det er  

 en betingelse, at den pågældende ophører med arbejdet ved udskrivelsen, og at  

 udskrivelsen finder sted inden 9 måneder fra fødslen eller modtagelsen.
 § 16. Når ganske særlige omstændigheder taler for det, kan den ene af  

 barnets forældre indtræde i den andens ret til dagpenge.
 Stk. 2. Den sikrede kan uden at miste retten til dagpenge deltage i  

 fritidsundervisning af begrænset omfang, når hensynet til barnet ikke taler  

 imod dette.
Stk. 3. Dagpenge kan nedsættes eller bortfalde under delvis fravær fra  

 arbejdet 1) ved sygeligt forløbende graviditet, 2) i 4-ugers-perioden før fødslen, 3) ved adoption, 4) ved deltagelse i undervisning og lignende af begrænset varighed og med  

 erhvervsmæssigt formål og 5) under varetagelse af borgerligt ombud af begrænset omfang.
 Stk. 4. Socialministeren fastsætter nærmere regler om ret til dagpenge  

 efter stk. 1-3.
§ 17. Dagpenge efter dette kapitel udbetales til lønmodtagere, der ved  

 påbegyndelsen af fraværet 1) opfylder de beskæftigelseskrav, der er nævnt i § 4, 2) ville have været berettiget til arbejdsløshedsdagpenge, uddannelses-  

 eller iværksætterydelse eller kursusgodtgørelse ydet som erstatning for  

 arbejdsløshedsdagpenge, jf. § 9, stk. 3, såfremt fraværet på grund af barsel  

 m.v. ikke fandt sted, eller 3) inden for den seneste måned har afsluttet en erhvervsmæssig uddannelse  

 af mindst 18 måneders varighed.
 Stk. 2. Dagpenge efter dette kapitel udbetales til personer med indtægt  

 ved selvstændig erhvervsvirksomhed, der ved begyndelsen af fraværet opfylder  

 beskæftigelseskravet i § 10, stk. 2.
 Stk. 3. Ved opgørelse af beskæftigelseskravet efter stk. 1, nr. 1, og stk.  

 2 medregnes perioder, hvor den sikrede på grund af arbejdsforholdets særlige  

 karakter har måttet ophøre med arbejdet inden 4 uger før fødslen, eller det  

 efter en lægelig bedømmelse skønnes nødvendigt, at den sikrede var skånet for  

 arbejde, selv om betingelserne i § 12, stk. 2, ikke var opfyldt.
§ 18. § 9 og § 10 finder tilsvarende anvendelse ved beregning af dagpenge  

 efter dette kapitel.
Dog kan den samlede dagpengeudbetaling pr. uge ikke  

 overstige det i § 9, stk. 2, nævnte beløb.
§ 19. Anmodning om dagpenge efter dette kapitel skal indgives til kommunen  

 senest 9 måneder efter fødslen eller modtagelsen af barnet.
Hvis anmodningen  

 ikke er indgivet inden denne frist, bortfalder retten til dagpenge.
Afsnit V Kapitel 8 Frivillig sikring § 20. Personer, der har indtægt ved selvstændig erhvervsvirksomhed, kan  

 sikre sig dagpenge fra kommunen i de første 3 uger af sygeperioden.
 Stk. 2. Dagpengene udgør mindst 2/3 af det beløb, der er nævnt i § 9, stk.  

 2, fra 1. hele fraværsdag under sygdom, barsel og adoption.
 Stk. 3. Dagpengene kan udgøre et højere beløb end nævnt i stk. 2, hvis der  

 er tegnet forsikring for det beløb, der er nævnt i § 9, stk. 2, og indtægten  

 berettiger til det.
 Stk. 4. Ved udbetaling af dagpenge efter de første 3 uger af sygeperioden  

 og i fraværsperioder ved barsel og adoption kan den samlede  

 dagpengeudbetaling ikke overstige det beløb, der er nævnt i § 9, stk. 2.
 Stk. 5. Socialministeren fastsætter nærmere regler om den frivillige  

 sikring.
Afsnit VI Kapitel 9 Dagpengeret ved arbejdsskader § 21. Enhver, der pådrager sig en arbejdsskade, som omfattes af  

 lovgivningen om arbejdsskadeforsikring, har ret til dagpenge fra 1. hele  

 fraværsdag fra arbejdsskadens indtræden.
 Stk. 2. For personer, der ikke er fuldt beskæftigede ved erhvervsmæssigt  

 arbejde, eller som normalt er uden erhvervsmæssig beskæftigelse, fastsættes  

 den indtægt, dagpenge beregnes på grundlag af, efter et skøn.
Kapitel 10 Varighedsbegrænsning og opfølgning § 22. Udbetalingen af dagpenge ophører, når der er udbetalt dagpenge eller  

 løn under sygdom for mere end 52 uger i de 18 forudgående kalendermåneder,  

 medmindre 1) det anses for overvejende sandsynligt, at revalidering vil blive  

 iværksat, 2) den sikrede er under eller venter på lægebehandling, som må antages  

 inden for en kortere tid at kunne genskabe arbejdsdygtigheden, eller 3) særlige omstændigheder i øvrigt taler derfor.
 Stk. 2. Socialministeren fastsætter nærmere regler om forlængelse af  

 dagpengeperioden.
Stk. 3. Ved beregningen af dagpengeperioder efter stk. 1 medregnes ikke de  

 dage, for hvilke der er udbetalt dagpenge eller løn 1) fra arbejdsgiveren eller kommunen i de første 2 uger af fraværsperioden  

 ved sygdom eller 2) i anledning af graviditet, barsel eller adoption efter kapitel 7.
 Stk. 4. Hvis dagpengeretten er opbrugt under en sammenhængende sygeperiode  

 på 52 uger, er det en betingelse for fornyet udbetaling, at den sikrede  

 godtgør arbejdsdygtighed i mindst 13 uger efter dagpengerettens ophør.
 § 23. Udbetalingen af dagpenge ophører efter udløbet af en kalendermåned,  

 når der er udbetalt dagpenge eller løn under sygdom for mere end 13 uger i de  

 12 forudgående kalendermåneder til personer, der:
1) modtager social pension eller forskud herpå bortset fra  

 invaliditetsydelse, 2) opfylder de helbredsmæssige betingelser for at kunne få social pension  

 bortset fra invaliditetsydelse eller 3) er fyldt 67 år.
Stk. 2. Ved beregningen af dagpengeperioder efter stk. 1 medregnes ikke de  

 dage, for hvilke der er udbetalt dagpenge eller løn 1) fra arbejdsgiveren eller kommunen i de første 2 uger af fraværsperioden  

 ved sygdom eller 2) i anledning af graviditet, barsel eller adoption efter kapitel 7.
 Stk. 3. Hvis dagpengeretten er opbrugt under en sammenhængende sygeperiode  

 på mere end 13 uger, er det en betingelse for fornyet udbetaling, at den  

 sikrede godtgør arbejdsdygtighed i mindst 13 uger efter dagpengerettens  

 ophør.
 Stk. 4. Dagpenge kan ikke ydes fra den 1. i måneden efter det fyldte 70.  

 år.
 Stk. 5. Kommunen kan rejse sag om, hvorvidt den sikrede skal overgå til at  

 modtage social pension på grund af svigtende helbred.
 Stk. 6. Kommunen kan forlænge dagpengeperioden for de personer, der er  

 nævnt i stk. 1. Socialministeren fastsætter regler herom.
§ 24. Kommunen skal senest efter 3 måneder og derefter mindst hver 3.  

 måned tage den sikredes forhold op til vurdering med henblik på, om der er  

 behov for behandling, optræning, revalidering, overgang til pension eller  

 andre former for bistand til den sikrede og dennes familie.
Dette må ske i  

 fornødent samarbejde med læger, hospitals- og revalideringsinstitutioner samt  

 arbejdsformidlingen.
 Stk. 2. Offentlige arbejdsgivere skal indberette sygdomstilfælde til  

 kommunen senest, når disse har varet i 2 måneder.
 Stk. 3. Socialministeren kan fastsætte nærmere regler om opfølgningen af  

 langvarige dagpengetilfælde.
Kapitel 11 Finansiering og refusion § 25. Private arbejdsgivere afholder udgifterne til dagpenge i de første 2  

 uger af en fraværsperiode under sygdom, mens de øvrige udgifter til dagpenge  

 afholdes af den kommune, hvor den sikrede har bopæl.
 Stk. 2. Offentlige arbejdsgivere afholder udgifterne til dagpenge under  

 sygdom i hele fraværsperioden, jf. dog § 3.
 § 26. En arbejdsgiver, der yder løn under fravær fra arbejdet, er  

 berettiget til at få udbetalt de dagpenge, som den sikrede ellers ville have  

 ret til fra kommunen vedrørende samme arbejdsforhold, dog højst med et beløb  

 svarende til den udbetalte løn for samme tidsrum.
 Stk. 2. Har den sikrede løn under fravær fra flere arbejdsgivere, deles  

 dagpengene mellem arbejdsgiverne i forhold til de dagpengebeløb, som de  

 enkelte arbejdsforhold berettiger til.
 Stk. 3. Socialministeren fastsætter regler om anmeldelse af refusionskrav  

 efter stk. 1 og om anmeldelse af sygefravær.
§ 27. Socialministeren fastsætter regler om, at private arbejdsgivere,  

 hvis samlede årlige lønsum ikke overstiger et nærmere fastsat beløb, kan  

 tegne en forsikring, som giver arbejdsgiveren ret til at få refunderet et  

 beløb fra kommunen, som svarer til de dagpenge, som lønmodtageren har ret til  

 fra arbejdsgiveren.
De samlede præmier til forsikringen fastsættes således,  

 at de dækker 50 pct. af udgifterne til ordningen.
 § 28. Socialministeren fastsætter regler om, at en arbejdsgiver med  

 kommunens godkendelse i særlige tilfælde kan indgå en aftale med  

 lønmodtageren, hvorefter arbejdsgiveren kan få refunderet et beløb, som  

 svarer til de dagpenge, som den sikrede har ret til fra arbejdsgiveren.
§ 29. Socialministeren fastsætter præmien til den frivillige sikring efter  

 § 20 i forhold til størrelsen af de sikrede dagpenge.
De samlede præmiebeløb  

 fastsættes således, at de skønnes at dække 40 pct. af udgifterne til den  

 periode, der er angivet i § 20, stk. 1, samt den i § 10, stk. 1, nævnte  

 periode.
 Stk. 2. Socialministeren fastsætter nærmere regler om indbetaling af  

 forsikringsbidrag efter stk. 1 samt efter § 27. Bidragene samt påløbne renter  

 kan inddrives ved udlæg.
 § 30. Staten afholder 75 pct. af kommunens samlede udgifter til dagpenge.
 Stk. 2. Socialministeren fastsætter nærmere regler om fremgangsmåden for  

 anvisningen, regnskabsaflæggelse og revision.
Kapitel 12 Klageadgang m.v.
§ 31. Kommunen træffer afgørelse om retten til dagpenge.
Hvis en  

 arbejdsgiver helt eller delvis undlader at udbetale dagpenge og kommunen  

 skønner, at dette er uberettiget, udbetaler kommunen forskud på dagpengene og  

 underretter arbejdsgiveren herom.
Stk. 2. Når kommunen har udbetalt forskud efter stk. 1, skal  

 arbejdsgiveren refundere forskuddet inden 4 uger efter, at underretning herom  

 er modtaget.
Beløbet kan inddrives ved udlæg.
§ 32. Kommunens afgørelser om dagpenge efter denne lov kan indbringes for  

 Dagpengeudvalget.
Dagpengeudvalgets afgørelser kan ikke indbringes for anden  

 administrativ myndighed.
Stk. 2. Klage til Dagpengeudvalget skal indgives inden 4 uger efter, at  

 klageren har fået meddelelse om afgørelsen.
Dagpengeudvalget kan se bort fra  

 overskridelse af fristen, når der er særlig grund hertil.
Afgørelsen herom  

 træffes af formanden for Dagpengeudvalget.
Stk. 3. Træffer Dagpengeudvalget afgørelse om, at arbejdsgiveren har pligt  

 til at yde dagpenge, når kommunen har udbetalt forskud efter stk. 1, skal  

 arbejdsgiveren refundere forskuddet inden 4 uger efter, at underretning herom  

 er modtaget.
Beløbet kan inddrives ved udlæg.
 Stk. 4. Socialministeren kan fastsætte nærmere regler om behandling af  

 klagesager.
§ 33. Dagpengeudvalget består af 5 medlemmer samt en opmand, der alle  

 udnævnes af socialministeren. 1 medlem udnævnes efter indstilling fra Dansk  

 Arbejdsgiverforening, 1 medlem efter indstilling fra Landsorganisationen i  

 Danmark, 1 medlem efter indstilling fra Funktionærernes og Tjenestemændenes  

 Fællesråd og 1 medlem efter indstilling fra Kommunernes Landsforening,  

 Københavns og Frederiksberg Kommuner.
Opmanden, der skal have indsigt i  

 arbejdsretlige forhold, udnævnes efter indstilling fra Arbejdsrettens  

 formandskab.
Socialministeren udnævner på samme måde suppleanter for  

 medlemmer og opmand.
Medlemmer, opmand og suppleanter udnævnes for en periode  

 af 3 år.
Stk. 2. Dagpengeudvalgets afgørelser træffes af de 4 medlemmer.
Ved  

 stemmelighed er formandens stemme afgørende.
Ethvert af medlemmerne kan  

 forlange, at opmanden tilkaldes, og i så fald træffes Dagpengeudvalgets  

 afgørelse af denne.
Stk. 3. Socialministeren fastsætter udvalgets forretningsorden og  

 bestemmer, hvem der skal være formand for udvalget.
Ministeren kan bemyndige  

 udvalget til efter nærmere fastsatte regler at henvise sager, i hvilke  

 afgørelse ikke skønnes at frembyde tvivl, til formandens afgørelse.
 § 34. Uenighed mellem kommuner om deres forpligtelser efter denne lov  

 afgøres af Den Sociale Ankestyrelse.
Kapitel 13 Administration m.v.
 § 35. Kommunalbestyrelsen i bopælskommunen varetager administrationen af  

 denne lov, medmindre andet er bestemt.
 § 36. Den myndighed, der behandler en sag efter denne lov, kan kræve de  

 oplysninger fra arbejdsgivere, sikrede, offentlige myndigheder,  

 arbejdsløshedskasser, sygehuse, klinikker, behandlende læger m.v., der er  

 nødvendige for afgørelse om dagpenge og beregning heraf, herunder indhente  

 sygehusjournaler eller udskrifter heraf.
 Stk. 2. Socialministeren kan pålægge kommunen og den offentlige  

 arbejdsgiver at tilvejebringe statistiske oplysninger.
 § 37. Personer, der modtager ydelser efter denne lov, skal underrette  

 arbejdsgiveren og kommunen om forandringer i deres økonomiske forhold, der  

 kan medføre ændring eller bortfald af ydelserne.
 Stk. 2. Hvis en person har tilsidesat sin oplysningspligt efter stk. 1  

 eller i øvrigt mod bedre vidende har modtaget ydelser efter denne lov, skal  

 denne tilbagebetale det beløb, der er modtaget med urette.
 Stk. 3. Inddrivelsen sker efter reglerne for inddrivelse af personlige  

 skatter.
 Stk. 4. Krav på tilbagebetaling af for meget udbetalte ydelser efter denne  

 lov kan modregnes i ydelser efter loven, i delpension og i social pension.
 § 38. Med bøde eller hæfte straffes, medmindre strengere straf er  

 forskyldt efter den borgerlige straffelov, den, der giver urigtige eller  

 vildledende oplysninger til brug ved afgørelser efter denne lov eller fortier  

 oplysninger af betydning for sådanne afgørelser.
Stk. 2. Med bøde straffes den arbejdsgiver, der undlader at 1) opfylde pligten til at udbetale dagpenge, jf. § 1, stk. 2, eller 2) efterkomme et krav om oplysninger efter § 36.
 Stk. 3. Er lovovertrædelsen begået af et aktieselskab, et andelsselskab  

 eller lignende, kan der pålægges selskabet som sådant bødeansvar.
 Stk. 4. Med bøde straffes den sikrede, der undlader at efterkomme et krav  

 om oplysninger efter § 36.
§ 39. Krav på ydelser efter denne lov kan ikke gøres til genstand for  

 udlæg eller anden retsforfølgning, medmindre der er forløbet 3 måneder fra  

 den dag, hvor ydelsen kunne kræves udbetalt.
Aftaler om sådanne krav er  

 ugyldige.
 § 40. Socialministeren fastsætter særlige regler om dagpenge til  

 søfarende.
 Stk. 2. Socialministeren fastsætter regler om, i hvilket omfang der kan  

 ydes dagpenge under ophold i udlandet.
 § 41. Efter overenskomster med andre stater kan socialministeren fastsætte  

 regler om fravigelse af bestemmelser om indtægt og beregningsperioder.
 Stk. 2. Socialministeren fastsætter bestemmelser om fravigelse af lovens  

 regler i det omfang, det er nødvendigt for anvendelse af De Europæiske  

 Fællesskabers forordninger om social sikring for arbejdstagere og  

 selvstændige erhvervsdrivende.
 § 42. Loven træder i kraft den 2. april 1990. Samtidig ophæves lov om  

 dagpenge ved sygdom eller fødsel, jf. lovbekendtgørelse nr. 205 af 28. marts  

 1989. Med virkning fra den 1. januar 1990 ophæves lov nr. 271 af 3. maj 1989.
Stk. 2. Ved fravær på grund af sygdom finder loven anvendelse på tilfælde,  

 hvor første hele fraværsdag er den 2. april 1990 eller senere.
Ved fravær på  

 grund af barsel eller adoption finder loven anvendelse på tilfælde, hvor  

 fødslen eller modtagelsen af barnet finder sted den 2. april 1990 eller  

 senere.
I tilfælde, hvor en sikret opnår ret til dagpenge i eet  

 arbejdsforhold før lovens ikrafttræden og senere under samme fraværsperiode  

 bliver berettiget til dagpenge i et andet arbejdsforhold eller ved  

 selvstændig erhvervsvirksomhed fra et tidspunkt efter lovens ikrafttræden,  

 anvendes de hidtil gældende regler for hele fraværsperioden.
Stk. 3. § 22 har dog virkning for sygdomstilfælde, der er indtrådt den 1.  

 oktober 1989 eller senere.
Ved optælling til varighedsbegrænsning medregnes  

 for perioder, der ligger før den 2. april 1990, kun de dage, der efter de  

 hidtil gældende regler blev medregnet ved varighedsbegrænsningen.
For  

 sygdomstilfælde, der er indtrådt før den 1. oktober 1989, ophører  

 dagpengeretten senest den 30. september 1990, såfremt betingelserne i lovens  

 § 22 i øvrigt er opfyldt.
 Stk. 4. For personer, der tilmelder sig den frivillige sikring efter  

 kapitel 8 i indtil 3 måneder efter lovens ikrafttræden, indtræder retten til  

 dagpenge 3 måneder efter, at der er fremsat anmodning om optagelse i  

 forsikringsordningen.
 Stk. 5. § 16 har virkning fra den 2. april 1990, uanset om fødslen eller  

 modtagelsen af barnet har fundet sted før den 2. april 1990.
 Stk. 6. Personer, der ved lovens ikrafttræden har ret til at modtage  

 dagpenge før fødslen under fravær på grund af graviditet, vil i den  

 resterende del af fraværsperioden være berettiget til at modtage dagpenge med  

 mindst samme beløb pr. uge som i tiden inden lovens ikrafttræden.
 Stk. 7. Ved beregningen af beskæftigelsesperioder efter §§ 3, 4, 10, stk.  

 2, og 17 medregnes beskæftigelse, der ligger før lovens ikrafttræden.
 Stk. 8. § 32 får virkning for afgørelser, der er truffet efter denne lov.  

 Afgørelser vedrørende fravær, hvor første hele fraværsdag er før lovens  

 ikrafttræden, træffes efter de hidtil gældende bestemmelser.
Stk. 9. Det Dagpengeudvalg, der er nedsat efter de hidtil gældende regler,  

 fortsætter funktionsperioden ud.
Det kommunale medlem udpeges for den  

 resterende funktionsperiode.
 Stk. 10. Socialministeren fastsætter efter de hidtil gældende regler en  

 procentsats for reguleringen af de årlige dagpengegivende indtægter efter  

 indkomstudviklingen for personer, der modtager dagpenge efter de hidtil  

 gældende regler.
 § 43. Loven gælder ikke for Færøerne og Grønland.
