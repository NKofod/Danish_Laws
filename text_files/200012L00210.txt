Fremsat den 28. marts 2001 af  

 justitsministeren (Frank Jensen) Forslag til Lov om ændring af straffeloven og lov om  

 social service (Ungdomskriminalitet) § 1 I straffeloven, jf. lovbekendtgørelse nr. 849 af 6. september 2000,  

 foretages følgende ændringer:
 1. Efter § 74 indsættes:
»§ 74 a.
Hvis en person, der på  

 gerningstiden ikke var fyldt 18 år, har begået grovere  

 personfarlig kriminalitet eller anden alvorlig kriminalitet, kan retten  

 bestemme, at den pågældende skal undergive sig en struktureret,  

 kontrolleret socialpædagogisk behandling af 2 års varighed, hvis  

 det må anses for formålstjenligt for at forebygge yderligere  

 lovovertrædelser.
Stk. 2. Retten kan give den dømte pålæg  

 svarende til de vilkår, der kan fastsættes efter § 57.  

 Længstetiden for ophold i døgninstitution eller godkendt  

 opholdssted er 1 år og 6 måneder, heraf højst 12  

 måneder i en sikret afdeling på en døgninstitution for  

 børn og unge.
Begår en person, der er undergivet en  

 foranstaltning efter stk. 1, ny kriminalitet, kan retten i stedet for at  

 idømme straf forlænge foranstaltningen, herunder  

 længstetiderne efter 2. pkt., med indtil 6 måneder.
Stk. 3. Den dømte kan kræve afgørelser om  

 overførsel til en sikret afdeling i en døgninstitution for  

 børn og unge og afgørelser om overførsel fra ambulant  

 behandling til anbringelse på en døgninstitution for børn  

 og unge eller godkendt opholdssted indbragt for retten til prøvelse.  

 Det samme gælder, i det omfang de sociale myndigheder med hjemmel i  

 dommen træffer afgørelse om, at den pågældende skal  

 forblive i institution ud over det i dommen fastsatte tidsrum for opholdet.  

 Afgørelsen træffes ved kendelse.
Sagens indbringelse for retten  

 har ikke opsættende virkning.
Bestemmelsen i § 59, stk. 2,  

 finder tilsvarende anvendelse.
Stk. 4. Justitsministeren kan efter forhandling med  

 socialministeren fastsætte regler om meddelelse af tilladelse til  

 udgang mv. til personer, der er er undergivet en foranstaltning efter  

 stk. 1 og 2. Justitsministeren kan i den forbindelse fastsætte, at  

 afgørelser, der træffes i medfør af disse regler, ikke  

 kan indbringes for højere administrativ myndighed.« 2. I § 88, stk. 5, indsættes efter  

 »§§ 68-70«: »eller § 74 a«.
 3. § 89 a affattes således:
»§ 89 a.
I forbindelse med en dom, hvorved en  

 person idømmes foranstaltning efter §§ 68-70 eller 74 a, kan  

 retten træffe bestemmelse om bortfald af en tidligere idømt  

 straf, som ikke er fuldbyrdet.
Stk. 2. Idømmes en person, der er undergivet  

 foranstaltning efter §§ 68-70 eller § 74 a, straf, kan retten  

 træffe bestemmelse om bortfald af den tidligere idømte  

 foranstaltning.« 4. I § 95 indsættes efter »§§ 68-70,«:  

 »§ 74 a,«.
 5. I § 97, stk. 2., nr. 1, indsættes efter  

 »fængsel indtil 1 år«: »samt for foranstaltninger efter § 74  

 a«.
§ 2 I lov om social service, jf. lovbekendtgørelse nr. 944 af 16.  

 oktober 2000, som ændret senest ved lov nr. 115 af 19. februar 2001,  

 foretages følgende ændring:
 1. I § 58 a indsættes som stk. 2:
»Stk. 2. Kommunen skal udarbejde en foreløbig plan  

 senest 7 dage efter kommunen har modtaget dokumentation fra politiet om den  

 begåede kriminalitet.« § 3 Loven træder i kraft den 1. juli 2001.
§ 4 Stk. 1. Loven gælder ikke for Færøerne og  

 Grønland.
 Stk. 2. § 1 kan ved kongelig anordning helt eller delvis  

 sættes i kraft for Færøerne med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning 4 2. Regeringens initiativer mod ungdomskriminalitet af 27. oktober  

 2000 5 3. Oversigt over ekspertgruppens overvejelser og forslag 5 4. Unge lovovertrædere på 15-17 år 5 4.1. Gældende ret 5 4.1.1. Varetægtsfængsling 5 4.1.2. Sanktionstyper og sanktionsvalget 5 4.1.3. Afsoning 7 4.2. Ekspertgruppens forslag 7 4.2.1. Målgruppe for en ungdomssanktion 7 4.2.2. De enkelte elementer i ungdomssanktionen 8 4.2.3. Oplysninger og indstilling fra de sociale myndigheder 10 4.2.4. Kompetenceforhold 10 4.2.5. Hurtig sagsbehandling 10 4.2.6. Foranstaltningsændring? 11 4.2.7. Konvertering af en ungdomssanktion til en almindelig  

 fængselsstraf? 11 4.2.8. Ny kriminalitet 12 4.3. Regeringens overvejelser 12 4.3.1. Ekspertgruppens forslag 12 4.3.2. Konsekvensrettelser som følge af ungdomssanktionen 13 5. Børn og unge under den kriminelle lavalder på 15  

 år 14 5.1. Gældende ret 14 5.3. Ekspertgruppens forslag 15 5.4. Regeringens overvejelser 16 6. Forslagets økonomiske og administrative konsekvenser  

 mv.
17 7. Hørte myndigheder mv.
18 1.  

 Indledning Formålet med lovforslaget er at styrke indsatsen og  

 reaktionsmulighederne over for den hårde kerne af socialt belastede og  

 utilpassede unge kriminelle.
Lovforslaget indebærer, at der i straffeloven  

 indføres en ny ungdomssanktion i form af en struktureret, kontrolleret  

 socialpædagogisk behandling af 2 års varighed for de 15-17  

 årige.
Ungdomssanktionen giver mulighed for at fastholde den unge i  

 længere tid og for samtidig at iværksætte en behandling,  

 der på længere sigt kan få den unge på ret kurs.
 Herudover indebærer lovforslaget, at der gennem en  

 ændring af lov om social service indføres en pligt for kommunen  

 til at udarbejde en foreløbig handleplan senest 7 dage efter, at den  

 har modtaget dokumentation fra politiet om alvorligere kriminalitet,  

 således at den nødvendige sociale indsats navnlig over for  

 børn og unge under den kriminelle lavalder kan iværksættes  

 så hurtigt som muligt efter, at kriminaliteten er begået.
 Lovforslaget bygger på den rapport, som  

 Ekspertgruppen om ungdomskriminalitet afleverede til justitsministeren og  

 socialministeren den 2. februar 2001 (herefter benævnt »rapporten«).  

 Ekspertgruppen blev nedsat af regeringen den 27. oktober 2000 som et blandt  

 flere initiativer mod ungdomskriminalitet.
2. Regeringens  

 initiativer mod ungdomskriminalitet af 27. oktober 2000 Den 27. oktober 2000 besluttede regeringen at  

 iværksætte en række initiativer mod ungdomskriminalitet.  

 Initiativerne blev bl.a. iværksat på baggrund af konkrete sager,  

 hvor børn og unge havde begået alvorlig personfarlig  

 kriminalitet, herunder gaderøveri og gruppevoldtægt.
 Initiativerne skal sikre, at det strafferetlige og sociale  

 system fungerer effektivt, og at der er et tilstrækkeligt antal  

 institutionspladser til rådighed.
 Initiativerne bestod i:
-	Oprettelse af ca. 20 nye sikrede pladser til unge kriminelle.
Det  

 samlede antal sikrede pladser blev dermed bragt op på 74.
-	Etablering af 100-120 yderligere anbringelsespladser til utilpassede  

 unge, der er på vej ind i alvorligere kriminalitet.
Der kan være  

 tale om såkaldte »mandsopdækkede« pladser,  

 døgninstitutionspladser mv.
 -	Nedsættelse af en hurtigt arbejdende ekspertgruppe, der bl.a.  

 skulle vurdere, hvad der kan gøres for at styrke sanktionerne og  

 myndighedsindsatsen på området.
 Der blev samtidig afsat 100 mio. kr. til dækning af  

 udgiften ved etableringen af de ca. 20 sikrede pladser samt de 100-120  

 anbringelsespladser.
3. Oversigt over  

 ekspertgruppens overvejelser og forslag 3.1. Det er ekspertgruppens vurdering, at de  

 eksisterende indgrebsmuligheder over for unge lovovertrædere mellem  

 15 og 18 år i de fleste tilfælde må anses for  

 tilstrækkelige.
Det er dog samtidig ekspertgruppens opfattelse, at det  

 selv med en fuld udnyttelse af de eksisterende indgrebsmuligheder ikke i alle  

 tilfælde vil være muligt i tilstrækkeligt omfang at  

 imødekomme behovet for at kunne gennemføre en fastholdelse, der  

 kan beskytte det omgivende samfund mod ny kriminalitet og på samme tid  

 give mulighed for at iværksætte og gennemføre en  

 behandling, der på længere sigt kan være egnet til at  

 resocialisere den unge.
På denne baggrund har ekspertgruppen overvejet,  

 hvordan en særlig ungdomssanktion nærmere kan udformes.
Et flertal i ekspertgruppen (11 medlemmer) finder,  

 at en ungdomssanktion bør udformes som en særlig foranstaltning,  

 der kort kan beskrives som en dom til længerevarende  

 socialpædagogisk behandling, hvori der indgår et element af  

 fastholdelse.
Målgruppen er unge mellem 15 og 18 år, der har  

 begået alvorlig kriminalitet, og som samtidig har et massivt  

 socialpædagogisk behandlingsbehov.
Efter forslaget er hovedelementerne i sanktionen et  

 indledende ophold i en sikret institution (typisk af 2 måneders  

 varighed), derefter et længerevarende ophold i en almindelig  

 døgninstitution eller godkendt opholdssted, afsluttende med en  

 ambulant fase/udslusningsfase.
Der foreslås indbygget en betydelig grad  

 af fleksibilitet i foranstaltningen, således at den løbende kan  

 tilpasses   skærpes eller lempes   afhængig af den unges  

 adfærd og udvikling.
Den samlede varighed af sanktionen foreslås  

 at være 2 år.
Den samlede længstetid for ophold i  

 institution/opholdssted foreslås at være på 1 år og 6  

 måneder, heraf højst 12 måneder i en sikret  

 institution.
Et mindretal i ekspertgruppen (3 medlemmer fra  

 amterne og Københavns Kommune) finder, at flertallets konkrete forslag  

 til udformningen af en ungdomssanktion indeholder en række elementer,  

 der på en uheldig måde sammenblander retsvæsenets  

 straffesystem med socialvæsenets hjælpesystem, og som efter disse  

 medlemmers opfattelse er uheldige for mulighederne for at opnå  

 resultater med en social behandling af de unge.
Mindretallet er af den  

 opfattelse, at det længerevarende socialpædagogiske  

 behandlingsforløb ikke bør indskrives som en ny foranstaltning  

 i straffeloven, men at det bør være et socialt koncept, som kan  

 gives af retten som vilkår for en betinget dom eller besluttes af  

 kriminalforsorgen ved overførsel til afsoning af frihedsstraf i  

 socialt regi efter straffelovens § 49, stk. 2. Der henvises til  

 rapporten s. 130 og 148-150.
 Kommunernes Landsforenings repræsentant i  

 ekspertgruppen har tilkendegivet, at det efter foreningens opfattelse  

 henhører under regeringen og Folketinget at træffe beslutning om  

 indførelse af en særlig ungdomssanktion og foretage de  

 principielle overvejelser, denne sanktion giver anledning til, jf. rapporten  

 s. 130.
 Ekspertgruppens overvejelser og flertallets forslag  

 vedrørende unge lovovertrædere på 15-17 år  

 gennemgås nærmere nedenfor i pkt. 4.
 3.2. For så vidt angår børn  

 og unge under den kriminelle lavalder peger ekspertgruppen på, at  

 ungdomssanktionen efter sin karakter af strafferetlig retsfølge ikke  

 er anvendelig over for denne persongruppe.
 For så vidt angår unge under 15 år er  

 det ekspertgruppens vurdering, at serviceloven nu   i kraft af de  

 ændringer, der trådte i kraft den 1. januar i år   i langt  

 de fleste tilfælde giver tilstrækkelige muligheder for en  

 reaktion med et socialt indhold, herunder med mulighed for at fastholde den  

 pågældende med henblik på behandling, hvis et barn eller en  

 ung under 15 år begår alvorligere kriminalitet.
Med henblik på at sikre, at den nødvendige  

 indsats kan iværksættes så hurtigt som muligt, efter at en  

 ung har begået alvorligere kriminalitet, foreslår ekspertgruppen,  

 at der indføres en pligt for kommunen til at udarbejde en  

 foreløbig handleplan senest 7 dage efter, at kommunen har modtaget  

 dokumentation fra politiet om kriminaliteten.
Ekspertgruppen har  

 foreslået, at pligten   på samme måde som den  

 nugældende bestemmelse i servicelovens § 58 a om pligt til at  

 udarbejde handleplaner   ikke kun kommer til at gælde i forhold til  

 børn og unge under 15 år, men også i forhold til unge  

 lovovertrædere på 15 til 17 år.
 Ekspertgruppens overvejelser og  

 forslag vedrørende børn og unge under 15 år, der har  

 begået alvorligere kriminalitet, gennemgås nærmere nedenfor  

 i pkt. 5.
4. Unge lovovertrædere på 15-17  

 år 4.1. Gældende  

 ret Som udgangspunkt gælder det almindelige  

 strafferetlige sanktionssystem for unge lovovertrædere på 15-17  

 år.
Det gælder således både straffelovens regler og  

 retsplejelovens bestemmelser om strafferetlig forfølgning, herunder  

 efterforskning, tiltalerejsning og domstolenes behandling af straffesager.
De  

 almindelige sanktionsformer finder ligeledes anvendelse.
På en  

 række punkter indeholder lovgivningen dog særlige bestemmelser  

 for unge under 18 år.
I det følgende gives en oversigt over  

 gældende ret på dette område.
En mere udførlig  

 gennemgang findes i rapporten s. 36-52.
4.1.1.  

 Varetægtsfængsling Unge lovovertrædere på 15-17 år  

 varetægtsfængsles som udgangspunkt efter de samme regler, som  

 gælder for personer over 18 år.
Reglerne herom findes i  

 retsplejelovens kapitel 70.
Det følger af retsplejelovens § 765,  

 stk. 1, om såkaldt »surrogatfængsling«, at hvis  

 betingelserne for varetægtsfængsling er til stede, men  

 varetægtsfængslingens øjemed kan opnås ved mindre  

 indgribende foranstaltninger, træffer retten med den sigtedes samtykke  

 bestemmelse derom.
Retten kan herunder bestemme, at sigtede skal tage ophold  

 i egnet hjem eller institution (§ 765, stk. 2, nr. 3).
I langt de fleste tilfælde sker  

 varetægtsfængsling af sigtede personer under 18 år i form  

 af surrogatfængsling efter retsplejelovens § 765. De sikrede  

 sociale institutioner benyttes i videst muligt omfang som  

 varetægtssurrogat.
Er der ikke umiddelbart plads på en sikret  

 afdeling, placeres den unge i arresthus, indtil overførslen til en  

 sikret institution i praksis kan ske.
4.1.2. Sanktionstyper  

 og sanktionsvalget Bødestraf til unge lovovertrædere vil i  

 almindelighed blive fastsat til et mindre beløb end bøder til  

 voksne lovovertrædere.
Lykkes det ikke at inddrive en ubetalt  

 bøde, og eftergives bøden ikke, træder i bødens  

 sted en forvandlingsstraf i form af hæfte eller fængsel, jf.  

 straffelovens § 53. Her gælder der imidlertid en særregel  

 om, at der i almindelighed ikke må anvendes  

 bødeforvandlingsstraf over for personer under 18 år.
Et tiltalefrafald er en afgørelse, der  

 træffes af anklagemyndigheden, og som indebærer, at den sigtede  

 anses for skyldig.
Et tiltalefrafald kan være uden vilkår, men  

 der er også mulighed for at knytte vilkår til et  

 tiltalefrafald.
Efter retsplejelovens § 722, stk. 1, nr. 2, kan  

 tiltale i en sag helt eller delvis frafaldes i tilfælde, hvor det i  

 medfør af § 723, stk. 1, fastsættes som vilkår,  

 at sigtede undergives hjælpeforanstaltninger efter § 40 i lov om  

 social service.
Det følger endvidere af retsplejelovens § 722,  

 stk. 1, nr. 3, at tiltale i en sag helt eller delvis kan frafaldes i  

 tilfælde, hvor sigtede var under 18 år på  

 gerningstidspunktet, og der fastsættes vilkår efter  

 retsplejelovens § 723, stk. 1. Efter denne bestemmelse kan der  

 fastsættes vilkår om, at sigtede betaler en bøde eller  

 indgår på konfiskation.
Desuden kan der fastsættes samme  

 vilkår som i betingede domme.
Der kan endvidere fastsættes  

 vilkår om en ungdomskontrakt.
 En ungdomskontrakt kan kort beskrives som en  

 aftale, hvorved en ung lovovertræder med  

 forældremyndighedsindehaverens samtykke forpligter sig til at holde sig  

 kriminalitetsfri i en nærmere angiven periode samt deltage i visse  

 nærmere opregnede aktiviteter mv. (eksempelvis beskæftigelse  

 eller uddannelse) mod, at anklagemyndigheden på sin side afstår  

 fra yderligere retsforfølgning.
 Retligt er der tale om et tiltalefrafald med vilkår  

 efter retsplejelovens § 723. Det indebærer bl.a., at  

 vilkåret om ungdomskontrakt og dermed indholdet af selve kontrakten  

 skal godkendes af retten, jf. retsplejelovens § 723, stk. 3.
Målgruppen for ordningen er unge  

 lovovertrædere i alderen 15-17 år, som efter gældende  

 praksis ville have fået meddelt et tiltalefrafald eller eventuelt  

 betinget dom.
Unge, der har begået voldskriminalitet eller anden  

 personfarlig kriminalitet, er ikke omfattet af ordningen.
Efter straffelovens § 56 kan retten gøre en  

 straf betinget, hvis den finder det upåkrævet, at straffen kommer  

 til fuldbyrdelse.
Den fuldt ud betingede dom forekommer i to hovedformer:  

 enten som en betinget dom uden fastsat straf (straffelovens § 56,  

 stk. 1) eller som en betinget dom med fastsat straf (straffelovens  

 § 56, stk. 2).
 Efter straffelovens § 56, stk. 3, er det et fast  

 vilkår for en betinget dom, at den dømte ikke i en  

 prøvetid begår nyt strafbart forhold (vilkår om straffri  

 vandel).
Efter straffelovens § 57 kan retten som vilkår  

 for udsættelsen af straffastsættelsen eller af straffuldbyrdelsen  

 bestemme, at den dømte i hele prøvetiden eller en del af denne  

 skal undergives tilsyn (tilsynsvilkår). For personer under 18 år  

 varetages tilsynet i almindelighed af de sociale myndigheder.
Desuden kan  

 retten fastsætte andre vilkår (særvilkår), som findes  

 formålstjenlige, herunder at den dømte efter kommunens  

 afgørelse undergives foranstaltninger efter § 40 i lov om social  

 service, eventuelt af nærmere angiven art, og efterkommer de  

 forskrifter, som kommunen meddeler den pågældende (§ 57,  

 stk. 1, nr. 9). Dette indebærer, at det herefter påhviler de  

 sociale myndigheder (kommunerne) at træffe bestemmelse om indholdet af  

 de pågældende foranstaltninger efter den sociale lovgivning.
Det  

 kan f.eks. være ophold i en vis periode på en  

 døgninstitution for børn og unge.
En betinget dom kan endvidere betinges af en pligt til  

 under tilsyn af kriminalforsorgen   at udføre ulønnet  

samfundstjeneste i mindst 30 timer og højst 240 timer.  

 Samfundstjeneste kan bl.a. bestå i at arbejde for en velgørende  

 eller almennyttig organisation, en sportsklub eller en kirke.
Denne  

 særlige variant af den betingede dom er reguleret i straffelovens 8.  

 kapitel.
 Det er en betingelse for anvendelse af betinget dom med  

 vilkår om samfundstjeneste, at den dømte findes egnet hertil,  

 jf. straffelovens § 62, stk. 1. Denne sanktionsform kan derfor ikke  

 komme på tale over for de mest utilpassede unge under 18 år.
En særlig mellemform mellem betinget og ubetinget  

 frihedsstraf findes i straffelovens § 58, stk. 1. Efter denne  

 bestemmelse er der mulighed for at afsige en kombinationsdom, der  

 består af en ubetinget strafdel og en betinget strafdel.
Den ubetingede  

 strafdel udgøres af en ubetinget frihedsstraf (hæfte eller  

 fængselsstraf) på op til 6 måneder, mens dommen i  

 øvrigt gøres betinget.
Der er ikke noget maksimum for den  

 betingede strafdel.
Der findes to former for frihedsstraf: hæfte og  

 fængsel.
I forbindelse med den nye straffuldbyrdelseslovs  

 ikrafttræden den 1. juli 2001 afskaffes hæftestraffen, hvorefter  

 fængselsstraffen vil være eneste form for frihedsstraf.
Der ses  

 herved bort fra forvaring (dvs. tidsubestemt frihedsberøvelse), der  

 ikke anses for en straf, men for en anden retsfølge.
 Selv om der i princippet ikke er noget til hinder for at  

 idømme unge under 18 år ubetinget frihedsstraf, udvises der i  

 retspraksis en betydelig tilbageholdenhed hermed.
Om behandlingsdomme kan det oplyses, at  

 lovovertrædere, der på gerningstidspunktet er utilregnelige  

 på grund af sindssygdom eller tilstande, der må ligestilles  

 hermed, ikke straffes, jf. straffelovens 16. Det samme gælder personer,  

 der er mentalt retarderede i højere grad.
Herudover indeholder  

 § 16 også mulighed for straffrihed for visse andre psykisk  

 afvigende gerningsmænd.
En frifindelse efter straffelovens § 16  

 indebærer, at den pågældende ikke kan idømmes straf  

 (bøde, hæfte eller fængsel). Derimod er der i  

 medfør af straffelovens § 68 mulighed for, at retten kan  

 træffe bestemmelse om anvendelse af andre foranstaltninger, der  

 må anses for formålstjenlige for at forebygge yderligere  

 lovovertrædelser.
Som eksempler på sådanne  

 særforanstaltninger kan   i forhold til sindssyge gerningsmænd  

 nævnes dom til anbringelse på psykiatrisk afdeling, dom til  

 psykiatrisk behandling og dom til ambulant psykiatrisk behandling.
 Af større interesse i forhold til de utilpassede  

 unge, er det, at der i medfør af § 69, jf. § 68, er hjemmel  

 til at dømme gerningsmænd, der har begået  

 lovovertrædelser i en tilstand, der er betinget af mangelfuld  

 udvikling, svækkelse eller forstyrrelse af de psykiske funktioner, til  

 anbringelse i en socialpædagogisk behandlingsinstitution eller til  

 behandling i en sådan institution.
4.1.3.  

 Afsoning I alle sager, hvor unge under 18 år er idømt  

 ubetinget frihedsstraf, skal det vurderes, om der er grundlag for at anbringe  

 de pågældende på behandlingsinstitution eller lignende  

 efter straffelovens § 49, stk. 2.
Anbringelse efter straffelovens § 49, stk. 2,  

 kan betinges af en række vilkår.
Ud over vilkår om ikke at  

 begå strafbart forhold, kan der være tale om begrænsninger  

 med hensyn til fravær fra anbringelsesstedet, vilkår om tilsyn og  

 eventuelt om behandling.
 I straffuldbyrdelseslovens § 78   der fra 1. juli  

 2001 afløser den nugældende bestemmelse i straffelovens  

 § 49, stk. 2   er det i stk. 2 fastsat, at dømte under  

 18 år anbringes i institution mv. uden for fængsel eller  

 arresthus, medmindre afgørende hensyn til retshåndhævelsen  

 taler imod en sådan anbringelse.
4.2. Ekspertgruppens  

 forslag Et flertal i ekspertgruppen har som nævnt ovenfor i  

 pkt. 3.1. foreslået, at en ungdomssanktion bør udformes som en  

 særlig foranstaltning, der kort kan beskrives som en dom til  

 længerevarende socialpædagogisk behandling, hvori der  

 indgår et element af fastholdelse.
Målgruppen er unge mellem 15  

 og 18 år, der har begået alvorlig kriminalitet, og som samtidig  

 har et massivt socialpædagogisk behandlingsbehov.
Ekspertgruppen har i rapporten om ungdomskriminalitet  

 redegjort for sine overvejelser om nogle mere overordnede  

 spørgsmål i relation til spørgsmålet om  

 indførelse af en ungdomssanktion, herunder bl.a.  

 spørgsmålet om forholdet mellem behandling og straf og  

 overvejelser om indførelse af en modtagepligt for amtskommunerne og  

 Københavns og Frederiksberg kommuner.
Om disse mere overordnede  

 overvejelser henvises til rapporten s. 123-133.
4.2.1. Målgruppe  

 for en ungdomssanktion Målgruppen for en ny ungdomssanktion bør  

 efter ekspertgruppens opfattelse ikke kun fastlægges ud fra den  

 kriminalitet, der begås, men også i lyset af behovet for en  

 længerevarende, socialpædagogisk behandling.
 På den baggrund har ekspertgruppen opstillet fire  

 kriterier med henblik på afgrænsning af den personkreds, som  

 ungdomssanktionen skal kunne anvendes over for: Et objektivt alderskriterium,  

 et kriterium, der knytter sig til gerningsmandens personlige forhold (»social  

 profil«), et kriterium, der angår kriminalitetens art  

 (kriminalitetskravet), og endelig et kriterium, der knytter sig til den  

 straf, den unge lovovertræder ellers ville blive idømt  

 (strafkravet).
Ungdomssanktionen tager sigte på unge, der er fyldt  

 15 år, og som endnu ikke er fyldt 18 år.
Det er alderen på  

 gerningstidspunktet, der er afgørende.
Afviklingen af  

 ungdomssanktionen kan   uanset om den unge giver samtykke   strække sig  

 ud over det fyldte 18. år.
Da ungdomssanktionens varighed er på 2  

 år, vil afviklingen af den række ud over det 18. år i alle  

 de tilfælde, hvor den unge er fyldt 16 år eller 17 år  

 på domstidspunktet.
I praksis vil det formentlig i almindelighed ikke komme  

 på tale, at idømme en ungdomssanktion, hvis den tiltalte  

 på domstidspunktet er fyldt   eller forholdsvis kort tid efter fylder  

 18 år.
Man kan dog forestille sig tilfælde, hvor de personlige  

 forhold   herunder den tiltaltes mangel på modenhed   taler for  

 ungdomssanktion i stedet for en fængselsstraf.
Det er af afgørende betydning, at myndighederne  

 prioriterer en hurtig behandling af sager, hvor idømmelse af  

 ungdomssanktion kommer på tale.
I det omfang en byretsdom, der lyder  

 på ungdomssanktion, af den dømte ankes til landsretten,  

 bør der lægges særlig vægt på en hurtig  

 behandling, således at den unge ikke i mellemtiden bliver for »gammel«  

 til ungdomssanktionen.
For så vidt angår den »sociale profil« er  

 målgruppen efter forslaget kendetegnet ved, at der er tale om unge med  

 markante tilpasningsproblemer, dvs. unge med en mangelfuldt udviklet evne til  

 at skabe normale sociale relationer, besvær med at orientere sig i  

 normale sociale sammenhænge og ofte præget af et højt  

 angstniveau med deraf følgende uhensigtsmæssige og  

 grænseoverskridende reaktionsformer, herunder kriminelle handlinger af  

 særlig voldsom eller voldelig karakter.
Deres adfærd er i mange  

 tilfælde karakteriseret ved, at de   typisk i forbindelse med, at de  

 færdes i grupper   ved truende eller lignende aggressiv adfærd  

 optræder på en måde, der skaber frygt og utryghed i de  

 områder, hvor de færdes.
Anvendelse af ungdomssanktionen forudsætter efter  

 forslaget, at foranstaltningen må anses for formålstjenlig til at  

 imødekomme den unges særlige behov for behandling, og  

 hovedformålet med ungdomssanktionen vil være at varetage det  

 individualpræventive formål med at straffe: At undgå at den  

 unge begår ny kriminalitet.
Det vil således være en  

 forudsætning for anvendelse af ungdomssanktionen, at den unge efter en  

 individuel vurdering ikke findes uegnet til behandling.
Det forudsættes, at der kun helt undtagelsesvis kan  

 blive tale om erklære en ung, der opfylder den »sociale profil«, for  

 uegnet til behandling.
Det er ikke en betingelse for idømmelse af  

 ungdomssanktionen, at den pågældende giver samtykke til  

 foranstaltningen.
Der henvises i øvrigt til ekspertgruppens  

 overvejelser om samtykke- og egnethedsspørgsmålet i rapporten s.  

 125-130.
For så vidt angår kriminalitetens art, er det  

 efter forslaget navnlig tanken, at ungdomssanktionen skal anvendes ved  

 grovere personfarlig kriminalitet, f.eks. vold, røveri og  

 voldtægt.
Ungdomssanktionen skal endvidere kunne anvendes i  

 tilfælde af anden alvorlig kriminalitet, herunder mere omfattende  

 berigelseskriminalitet, brugstyverier eller hærværk.
Det  

 indgår i grovhedsvurderingen, hvis kriminaliteten er begået i  

 forening med andre, jf. straffelovens § 80, stk. 2.
Hvad endelig angår strafkravet, bør  

 ungdomssanktionen efter ekspertgruppens opfattelse kunne anvendes i sager,  

 hvor domstolene i dag ville idømme en ubetinget fængselsstraf i  

 intervallet fra 30 dage op til ca. 1 år.
Det bør dog ikke  

 være udelukket at anvende sanktionen over for unge, der står til  

 en lidt længere ubetinget fængselsstraf, f.eks. på 1  

 år og 6 måneder, hvis ungdomssanktionen anses for mere  

 formålstjenlig end almindelig fængselsstraf.
Den angivne  

 overgrænse gælder også for kombinationsdomme efter  

 straffelovens   § 58, stk.  1. Er alternativet til en ungdomssanktion en  

 kombinationsdom på 2 års fængsel, hvoraf 1 år og 6  

 måneder gøres betinget, forudsættes der således ikke  

 idømt en ungdomssanktion.
Derimod bør der kunne idømmes  

 en ungdomssanktion, hvis alternativet er kombinationsdom på 1 års  

 fængsel, hvoraf f.eks. 6 eller 9 måneder gøres  

 betinget.
Når overgrænsen her ikke af ekspertgruppen  

 foreslås fastsat til f.eks. fængsel i 2 år, skyldes det  

 bl.a., at der ved straffe af denne længde over for unge  

 lovovertrædere vil være tale om meget grov eller gentagen  

 kriminalitet, hvor ubetinget fængselsstraf er forskyldt.
Som det  

 fremgår af rapporten s. 48-51, indebærer en ubetinget  

 fængselsstraf ikke uden videre, at den unge skal afsone straffen i et  

 fængsel.
Udgangspunktet er, at straffen helt eller delvis afsones uden  

 for fængselsregi, f.eks. i en social institution, medmindre  

 afgørende hensyn til retshåndhævelsen taler imod det, jf.  

 straffelovens § 49, stk. 2, der pr. 1. juli 2001 afløses af  

 § 78, stk. 2, i straffuldbyrdelsesloven.
Dette giver mulighed for  

 at tilrettelægge et afsoningsforløb, der tager hensyn til den  

 unges behov for socialpædagogisk behandling, jf. herved f.eks.  

 beskrivelsen af Ringe-projektet i rapporten s. 27-29.
Med hensyn til angivelsen af en undergrænse  

 bemærkes, at hvis sagen kan afgøres med bøde,  

 tiltalefrafald (eventuelt med ungdomskontrakt) betinget dom uden  

 straffastsættelse eller dom til samfundstjeneste, så kommer  

 anvendelse af ungdomssanktionen efter ekspertgruppens forslag ikke på  

 tale.
Disse sanktionstyper vil efter ekspertgruppens forslag dog næppe  

 være relevante i forhold til unge, der både opfylder den ovenfor  

 beskrevne sociale profil og kriminalitetskravet.
4.2.2. De enkelte  

 elementer i ungdomssanktionen Hovedindholdet i en ny ungdomssanktion bør efter  

 ekspertgruppens forslag bestå i et længerevarende  

 socialpædagogisk behandlingsforløb (»dom til  

 socialpædagogisk behandling«).
 Retten bør i den forbindelse kunne knytte  

 pålæg til behandlingsdommen svarende til de vilkår, der kan  

 knyttes til en betinget dom efter straffelovens § 57. Retten  

 forudsættes dog altid i dommen at fastsætte længden  

 (længstetiderne for) af de enkelte institutionsophold, jf.  

 nedenfor.
 For så vidt angår de overordnede  

 tidsmæssige rammer bør ungdomssanktionen efter ekspertgruppens  

 opfattelse have en varighed på 2 år.
Ungdomssanktionen forudsættes af ekspertgruppen  

 indledt med et ophold på en døgninstitution efterfulgt af et  

 længerevarende kontrolleret forløb med en intensiv  

 socialpædagogisk indsats.
Henset til den særlige målgruppe  

 for sanktionen bør det være udgangspunktet, at den unge  

 indledningsvis anbringes på en sikret afdeling.
 Formålet med det indledende institutionsophold er  

 dels umiddelbart gennem fjernelse fra lokalmiljøet at få  

 standset den unges kriminelle handlinger, dels at tilvejebringe grundlaget  

 for den videre socialpædagogiske behandling.
 Varigheden af det indledende ophold i en sikret  

 institution bør efter ekspertgruppens opfattelse formentlig i  

 almindelighed være på 2 måneder svarende til den normale  

 varighed af en socialpædagogisk observation efter den sociale  

 lovgivning.
Hvis særlige omstændigheder taler for, at der  

 kun er behov for et indledende ophold af kortere varighed i en sikret  

 afdeling, kan det i dommen fastsættes, at det indledende ophold i  

 sikret institution har en varighed på »indtil 2 måneder«.
Hvis  

 der omvendt skønnes at være behov for et længere  

 indledende ophold end 2 måneder i sikret afdeling, bør dommen  

 også give mulighed for det, f.eks. ved at det indledende ophold i  

 sikret afdeling kan udstrækkes »indtil 4 måneder«.
Efter afviklingen af det indledende institutionsophold  

 skal den unge efter forslaget som udgangspunkt anbringes under lempeligere  

 former   f.eks. på en (ikke sikret) døgninstitution eller et  

 egnet opholdssted samtidig med, at den unge søges yderligere aktiveret  

 med undervisning og/eller arbejde.
Varigheden af dette ophold bør  

 efter ekspertgruppens forslag i almindelighed være på indtil 12  

 måneder, således at det samlede institutionsophold er på  

 omkring 14 måneder.
En tredje periode foregår i ambulant regi med tilsyn  

 af de sociale myndigheder.
Varigheden af denne periode afhænger af den  

 samlede varighed af institutionsopholdet.
Hvis overgangen til den ambulante  

 fase sker efter et indledende ophold i sikret afdeling på 2  

 måneder efterfulgt af et ophold på almindelig  

 døgninstitution i 12 måneder, vil den ambulante periode få  

 en varighed på 10 måneder, medmindre der sker  

 tilbageførsel til institution.
Det bør således med hjemmel i dommen  

 være muligt at føre den dømte tilbage til sikret  

 institution, hvis det viser sig, at den pågældende (endnu) ikke  

 kan håndtere de friheder, der er forbundet med ophold i en almindelig  

 (ikke sikret) døgninstitution eller opholdssted.
For det samlede  

 ophold i sikret institution som led i en ungdomssanktion bør der dog  

 gælde en længstetid.
Denne længstetid, hvori også  

 medregnes det indledende ophold på typisk 2 måneder i sikret  

 afdeling, kan efter ekspertgruppens opfattelse passende fastsættes til  

 1 år.
Tilsvarende bør den dømte kunne genanbringes  

 i almindelig døgninstitution efter at være overgået til  

 den ambulante fase, hvis det viser sig nødvendigt for at  

 gennemføre den socialpædagogiske behandling.
Ekspertgruppen har  

 fundet, at der ud over den nævnte længstetid på 1 år  

 for ophold i sikret institution også bør fastsættes en  

 længstetid for det samlede institutionsophold omfattende både  

 ophold i sikret afdeling og ophold i almindelig døgninstitution/egnet  

 opholdssted.
Denne længstetid foreslås fastsat til 1½  

 år.
Afgørelse om tilbageførsel i henhold til den  

 idømte ungdomssanktion bør ifølge forslaget  

 træffes af de kompetente sociale myndigheder (dvs. hjemkommunen og  

 ved tilbageførsel til sikret afdeling   tillige det amt, hvor den  

 sikrede afdeling er beliggende). Eftersom afgørelsen træffes med  

 hjemmel i en bemyndigelse i dommen, forudsætter tilbageførsel  

 ikke, at de almindelige betingelser for anbringelse uden samtykke i den  

 sociale lovgivning er opfyldt, ligesom der ikke er klageadgang gennem det  

 sociale ankesystem.
Betingelsen for tilbageførsel er   som for  

 idømmelse af ungdomssanktion i det hele taget   at det må anses  

 for formålstjenligt for at forebygge yderligere lovovertrædelser.  

 Som eksempler på forhold, der kan føre til tilbageførsel,  

 kan nævnes ny kriminalitet og »springture«.
For så vidt  

 angår betydningen af ny kriminalitet henvises til pkt. 4.2.8.  

 nedenfor.
 Ekspertgruppen finder henset til indgrebets intensive  

 karakter, at den dømte bør kunne forlange  

 domstolsprøvelse af de sociale myndigheders afgørelse, hvis det  

 efter overførslen fra sikret afdeling til almindelig (åben)  

 døgninstitution eller opholdssted eller til ambulant behandling med  

 hjemmel i dommen besluttes at tilbageføre den dømte til sikret  

 afdeling inden for rammerne af de længstetider, der gælder, jf.  

 nærmere herom nedenfor i under bemærkningerne til lovforslagets  

 § 1, nr. 1.
 For at sikre en nogenlunde ensartet praksis med hensyn til  

 anvendelsen af ungdomssanktionen har ekspertgruppen foreslået, at  

 anklagemyndigheden efter drøftelse med de berørte parter skal  

 fastsætte vejledende retningslinier for udformningen af påstande  

 (og dermed domskonklusioner) om de sædvanligt forekommende varianter af  

 ungdomssanktioner (sådan som der af Rigsadvokaten er fastsat vejledende  

 retningslinier for foranstaltninger over for visse psykisk afvigende  

 lovovertrædere i cirkulære nr. 234 af 10. december 1976). Der vil  

 i den forbindelse f.eks. kunne tages stilling til den grad af fleksibilitet,  

 der bør være i angivelsen af de tidsmæssige rammer for  

 ophold i almindelig døgninstitution eller egnet opholdsted.
En foranstaltning kunne f.eks. gå ud på, at  

 den domfældte -	i 2 år undergives tilsyn af kommunen og efter kommunens  

 nærmere bestemmelse undergiver sig socialpædagogisk  

 behandling -	i de første 2 måneder anbringes på en sikret  

 afdeling på en døgninstitution for børn og unge -	og herefter i indtil 12 måneder anbringes på en  

 døgninstitution eller et godkendt opholdssted -	i øvrigt efterkommer pålæg fra de sociale  

 myndigheder om opholdssted, herunder tilbageførsel til eller fortsat  

 anbringelse på sikret afdeling eller døgninstitution/godkendt  

 opholdssted, inden for de længstetider, der er fastsat i straffelovens  

 § 74 a, stk. 2, 2. pkt.
Det bemærkes, at varigheden af opholdet i  

 »almindelig« døgninstitution eller godkendt opholdssted, efter  

 forslaget er angivet som »indtil 12 måneder«.
Udvikler den unge sig  

 positivt, er der således mulighed for at overgå til den ambulante  

 fase inden udløbet af de 12 måneder.
Med hensyn til den tidsmæssige udstrækning af  

 ungdomssanktionen bemærkes i øvrigt, at den tid, som den unge  

 forud for dommen måtte have været varetægtsfængslet  

 eller surrogatanbragt, efter forslaget ikke fradrages i længstetiden  

 for den idømte ungdomssanktion.
Straffelovens § 86, der alene  

 angår fradrag i idømt frihedsstraf, gælder således  

 ikke i disse tilfælde.
 For så vidt angår det behandlingsmæssige  

 indhold i en ungdomssanktion henvises til rapporten s. 138-139.
4.2.3. Oplysninger og  

 indstilling fra de sociale myndigheder For at tilvejebringe et grundlag for  

 sanktionsfastsættelsen indhenter anklagemyndigheden i forbindelsen med  

 forberedelsen af straffesager mod unge under 18 år oplysninger om  

 sigtedes personlige forhold hos de sociale myndigheder i sigtedes  

 opholdskommune.
De sociale myndigheder bør i den forbindelse tage  

 stilling til spørgsmålet om, hvorvidt en dom til  

 socialpædagogisk behandling må anses for formålstjenlig, og  

   som led i den plan, der efter serviceloven er pligt til at udarbejde for  

 unge, som har begået alvorlig kriminalitet   hvilke pålæg,  

 der må anses for formålstjenlige i forhold til den unge.
Indstillingen fra de sociale myndigheder for personer i de  

 sager, hvor en ungdomssanktion kommer på tale, skal efter  

 ekspertgruppens opfattelse indeholde forslag til, hvordan ungdomssanktionen  

 for den pågældende unge bør udformes.
De sociale  

 myndigheder bør i den forbindelse (via anklagemyndigheden) indstille  

 til retten, hvor længe den unge bør opholde sig på en  

 sikret døgninstitution, og i hvor lang tid den unge  

 efterfølgende skal være anbragt på en åben  

 institution/opholdssted.
Har den unge under sagen været anbragt i  

 varetægtssurrogat i sikret afdeling, og er der her gennemført en  

 pædagogisk observation, der viser, at den pågældende ikke  

 har behov for at være i en sikret afdeling, er der ikke noget til  

 hinder for, at de sociale myndigheder indstiller, at ungdomssanktionen  

 indledes på en almindelig døgninstitution/opholdssted.
4.2.4.  

 Kompetenceforhold Efter forslaget er det retten, der træffer  

 afgørelse om, hvorvidt en ung, der er fundet skyldig, er omfattet af  

 målgruppen for ungdomssanktionen og således opfylder  

 betingelserne for at blive idømt denne sanktion i stedet for  

 almindelig fængselsstraf.
Retten skal i den forbindelse afgøre, om det  

 må anses for formålstjenligt at anvende ungdomssanktion og som  

 led heri tage stilling til, om den unge helt undtagelsesvis må anses  

 for uegnet til behandling inden for det sociale system.
Denne  

 afgørelse træffes på grundlag af indstillingen fra de  

 sociale myndigheder, jf. ovenfor i pkt. 4.2.3., og i lyset af  

 anklagemyndighedens og forsvarerens påstande og procedurer.
Selv om  

 retten ikke formelt er bundet af indstillingen fra de sociale myndigheder,  

 forudsættes det i rapporten, at der ikke afsiges dom til  

 ungdomssanktion, hvis der foreligger en velbegrundet indstilling fra de  

 sociale myndigheder om, at den tiltalte er uegnet til at modtage en dom til  

 socialpædagogisk behandling.
 Kommer retten til det resultat, at der skal idømmes  

 ungdomssanktion, skal retten i dommen fastsætte de overordnede rammer  

 med hensyn til varigheden af institutionsophold og eventuelt andre  

 pålæg, jf. eksemplet på en domskonklusion ovenfor pkt.  

 4.2.2. Også her træffer retten afgørelse på grundlag  

 af indstillingen fra de sociale myndigheder og anklagemyndighedens og  

 forsvarerens påstande og procedurer.
 Det behandlingsmæssige indhold fremgår af det  

 program/den handleplan, som de sociale myndigheder har udarbejdet, og som  

 forudsættes at være en del af indstillingen, eventuelt som et  

 bilag.
Den behandlingsmæssige del af programmet angår  

 i princippet fuldbyrdelsen af ungdomssanktionen.
Dette skal retten efter  

 ekspertgruppens forslag ikke gå nærmere ind i   og det har den i  

 øvrigt normalt heller ikke de fornødne faglige  

 forudsætninger for at gøre.
Hertil kommer, at handleplanen i  

 sagens natur ikke kan ligge fast en gang for alle.
Den skal til stadighed  

 kunne tilpasses.
Selv om retten havde kompetence til at godkende de  

 behandlingsmæssige elementer i planen, kunne de sociale myndigheder  

 ikke være afskåret fra efterfølgende at ændre i den  

 uden godkendelse fra retten.
 Der kan i øvrigt henvises til bilag 4 i rapporten  

 (s. 203-204), hvor samspillet mellem justitsvæsenet og de sociale  

 myndigheder i forbindelse med forberedelsen af sager, hvor idømmelse  

 af ungdomssanktion kan komme på tale, er beskrevet.
4.2.5. Hurtig  

 sagsbehandling Det er efter ekspertgruppens opfattelse af  

 afgørende betydning, at myndighederne prioriterer en hurtig behandling  

 af sager, hvor idømmelse af ungdomssanktion kommer på tale.
Der  

 gælder allerede i dag en pligt til at fremme sager, hvor den  

 sigtede/tiltalte er varetægtsfængslet.
Det vil den  

 sigtede/tiltalte ofte være (typisk i surrogat) i sager, hvor  

 idømmelse af ungdomssanktion er aktuel.
I sager, hvor den  

 pågældende måtte være på fri fod under  

 domsforhandlingen, er det vigtigt, at både politiet/anklagemyndigheden,  

 de sociale myndigheder og domstolene er opmærksomme på at  

 prioritere en hurtig behandling af sagerne.
Der vil være tale om ret  

 få sager, så en meget hurtig behandling af disse sager kan efter  

 ekspertgruppens opfattelse ikke antages at få nogen mærkbar  

 negativ virkning for sagsbehandlingstiden i andre sager.
Behovet for at fremme sådanne sager mest muligt  

 gør sig også   og i endnu højere grad   gældende,  

 hvis sagen ankes til landsretten.
Dette gælder for så vidt,  

 uanset om den tiltalte måtte være varetægtsfængslet  

 eller surrogatanbragt i den tid, der går mellem byretsdom og  

 landsretsdom, eller om den pågældende er på fri fod under  

 anken.
 Det er endvidere vigtigt, at sanktionen kan  

 iværksættes så hurtigt som muligt efter domsafsigelsen i  

 byretten eller, hvis sagen ankes, i landsretten.
Er den unge anbragt i varetægtssurrogat under sagens  

 behandling, vil sanktionen kunne iværksættes i umiddelbar  

 forlængelse af den endelige dom.
Den unge bør i den forbindelse  

 normalt placeres i samme sikrede afdeling, hvor den pågældende  

 har opholdt sig i varetægtssurrogat, således at der ikke  

 behøver ske et miljøskifte.
Befinder den unge sig ikke allerede  

 på den sikrede afdeling, hvor afviklingen af ungdomssanktionen skal  

 indledes, men f.eks. er på fri fod eller varetægtsfængslet  

 i et arresthus, forudsætter ekspertgruppen, at den  

 pågældende normalt vil kunne modtages i en sikret afdeling inden  

 for en kortere frist f.eks. 7 dage.
Ekspertgruppen anbefaler i den  

 forbindelse, at der indgås en aftale mellem regeringen og de kommunale  

 parter, som kan sikre en »de facto« modtagepligt, dvs. sikre, at der er det  

 nødvendige antal pladser til rådighed til unge, der  

 idømmes ungdomssanktion, jf. nærmere herom i rapporten s.  

 130-133 og 150-153.
4.2.6.  

 Foranstaltningsændring? Ekspertgruppen har overvejet, om der bør være  

 adgang til anmode retten om at ændre eller ophæve  

 foranstaltningen, før længstetiden er udløbet, svarende  

 til adgangen til at rejse sag om foranstaltningsændring efter  

 straffelovens § 72 med hensyn til behandlingsdomme over for psykisk  

 afvigende lovovertrædere.
Henset til, at ungdomssanktionen er tidsbegrænset  

 til 2 år, at den kun i forholdsvis begrænset omfang  

 forudsættes fuldbyrdet på en sikret afdeling   typisk i form af  

 et indledende ophold på 2 måneder   at de  

 personlighedsmæssige og sociale forhold, som behandlingen retter sig  

 imod, ikke er af en sådan karakter, at der kan forventes hurtige  

 resultater af behandlingen, og at der i foranstaltningen forudsættes  

 indbygget en sådan fleksibilitet, at den løbende kan tilpasses  

 (herunder navnlig lempes) som led i den socialpædagogiske behandling,  

 er der efter ekspertgruppens opfattelse ikke anledning til at foreslå  

 regler om foranstaltningsændringer.
Om betydningen af ny kriminalitet  

 henvises til pkt. 4.2.8. nedenfor.
4.2.7. Konvertering af  

 en ungdomssanktion til en almindelig fængselsstraf? Efter forslaget er det ikke en forudsætning for at  

 anvende ungdomssanktionen, at den unge (eller  

 forældremyndighedsindehaveren) giver samtykke til foranstaltningen.
Det  

 er dog en forudsætning, at den unge efter en individuel vurdering ikke  

 findes uegnet til behandling.
Findes den unge undtagelsesvis uegnet til behandling inden  

 for det sociale system, skal der efter forslaget idømmes en almindelig  

 straf.
Som anført ovenfor under pkt. 4.2.1. er ungdomssanktionen efter  

 forslaget et alternativ til ubetinget fængselsstraf.
Er den unge uegnet  

 til behandling, vil konsekvensen derfor være, at der må  

 idømmes en helt eller delvis ubetinget fængselsstraf, da en ren  

 betinget dom i sådanne tilfælde må anses for  

 formålsløs og derfor ikke bør kunne komme på tale  

 ved de former for kriminalitet, hvor spørgsmålet om anvendelse  

 af ungdomssanktion aktualiseres.
Findes den unge derimod ikke uegnet til behandling, og er  

 den unge omfattet af målgruppen, jf. ovenfor i pkt. 4.2.1.,  

 idømmes ungdomssanktionen, selv om den unge måtte  

 foretrække en almindelig straf, der vil være af kortere varighed  

 end ungdomssanktionen.
Den pågældende har således ikke  

 valgfrihed.
 Ekspertgruppens forslag bygger således på en  

 forventning om, at det også i forhold til modvillige unge vil  

 være muligt at udnytte den fastholdelse, der ligger i  

 ungdomssanktionen, til at skabe ro omkring den unge og motivere den  

 pågældende til at medvirke positivt i behandlingsforløbet,  

 hvilket må antages at være en forudsætning for at  

 opnå et positivt resultat af indsatsen.
 Det kan imidlertid næppe udelukkes, at nogle af de  

 unge, der idømmes ungdomssanktionen, mere vedvarende vil  

 modsætte sig og være afvisende over for den behandling, som  

 ungdomssanktionen indebærer.
Ekspertgruppen har på den baggrund overvejet,  

 hvordan man skal forholde sig til unge, der under afviklingen af  

 ungdomssanktionen ikke kan motiveres til at medvirke, men som tværtimod  

 måske udviser en adfærd, der er destruktiv for  

 behandlingsmiljøet, udøver vold mod personalet mv.  

 Spørgsmålet er, om disse modvillige unge skal søges  

 fastholdt i ungdomssanktionen, eller om afviklingen af sanktionen skal  

 afbrydes og eventuelt erstattes af noget andet.
For en samlet gennemgang af  

 disse overvejelser henvises til rapporten s. 143-146.
Det er ekspertgruppens opfattelse, at en konvertering  

 alene må antages at ville udløse en kortere eller måske  

 slet ingen ubetinget fængselsstraf, og at udsigten til en sådan  

 omsætning derfor næppe vil virke afskrækkende på  

 unge, der ikke ønsker at deltage positivt i gennemførelse af  

 ungdomssanktionen.
Bl.a. på denne baggrund har ekspertgruppen ikke  

 stillet forslag om, at en ungdomssanktion i forhold til unge, der under  

 afviklingen af sanktionen viser sig at være uimodtagelige, skal kunne  

 omsættes til en ubetinget fængselsstraf.
Ekspertgruppen er opmærksom på de problemer  

 for behandlingsmiljøet på de sociale institutioner, som den  

 manglende konverteringsmulighed i visse   forhåbentlig få  

 tilfælde kan medføre.
Ekspertgruppen har dog fundet, at de  

 muligheder, som en ungdomssanktion indeholder f.eks. med hensyn til  

 tilbageførsel til sikret afdeling, i de fleste tilfælde må  

 antages at være egnede til at løse eller i hvert fald at  

 afhjælpe de problemer, som modvillige unge kan give anledning til.
Der  

 vil også være mulighed for at fjerne den pågældende  

 fra de andre unge for at undgå en negativ påvirkning af  

 behandlingsmiljøet.
4.2.8. Ny  

 kriminalitet Hvis en person, der er undergivet en ungdomssanktion,  

 begår ny kriminalitet, må der tages stilling til, hvilken  

 betydning det skal have for ungdomssanktionen.
Det bemærkes indledningsvis, at ekspertgruppens  

 forslag til en ungdomssanktion ikke har karakter af en betinget dom, der  

 efter bestemmelsen i straffelovens § 61, stk. 2, kan blive  

 udløst ved ny kriminalitet, således at der kan blive  

 udmålt en fællesstraf for både den oprindeligt  

 pådømte kriminalitet og den nye kriminalitet.
Det  

 indebærer, at der i straffastsættelsen i forbindelse med ny  

 kriminalitet efter en dom til ungdomssanktion ikke skal indgå en  

 strafdel hidrørende fra den ikke fuldt ud afviklede ungdomssanktion.  

 Dette udelukker selvsagt ikke, at det ved straffastsættelsen for den  

 nye kriminalitet kan indgå som en skærpende omstændighed,  

 at den nye kriminalitet er begået, mens vedkommende er undergivet en  

 strafferetlig foranstaltning (ungdomssanktionen).
Det er ekspertgruppens opfattelse, at ny kriminalitet ikke  

 bør indebære, at ungdomssanktionen bortfalder   men eventuelt  

 afbrydes, hvis der i anledning af den nye kriminalitet sker  

 varetægtsfængsling.
Der henvises herved til det ovenfor  

 anførte om ungdomssanktionen som en sanktion, som den unge normalt  

 ikke kan blive »smidt ud af«.
Dette udgangspunkt må dog fraviges ved  

 grovere kriminalitet, hvor den unge står til en længerevarende  

 ubetinget fængselsstraf.
Om behandlingen af ny kriminalitet, der  

 begås af unge, som er undergivet en ungdomssanktion henvises til  

 rapporten s. 146-148 og til bemærkningerne til lovforslagets § 1,  

 nr. 1.
4.3. Regeringens  

 overvejelser 4.3.1. Ekspertgruppens forslag Regeringen kan af de af flertallet i ekspertgruppen  

 anførte grunde tiltræde, at der i straffeloven indføres  

 mulighed for at idømme unge lovovertrædere en  

 ungdomssanktion.
 Det er således også regeringens opfattelse, at  

 det selv med en fuld udnyttelse af de eksisterende indgrebsmuligheder ikke i  

 alle tilfælde vil være muligt i tilstrækkeligt omfang at  

 imødekomme behovet for at kunne gennemføre en fastholdelse, der  

 kan beskytte det omgivende samfund mod ny kriminalitet og på samme tid  

 give mulighed for at iværksætte og gennemføre en  

 behandling, der på længere sigt kan være egnet til at  

 resocialisere den unge.
For så vidt angår spørgsmålet om  

 afgrænsningen af strafkravet i forhold til målgruppen for en  

 ungdomssanktion er regeringen enig med ekspertgruppen i, at ungdomssanktionen  

 bør kunne anvendes i sager, hvor domstolene i dag ville idømme  

 en ubetinget fængselsstraf i intervallet fra 30 dage op til ca. 1  

 år.
Regeringen er endvidere enig med ekspertgruppen i, at det ikke  

 bør være udelukket at anvende sanktionen over for unge, der  

 står til en lidt længere fængselsstraf, f.eks. på 1  

 år og 6 måneder, hvis ungdomssanktionen anses for mere  

 formålstjenlig end almindelig fængselsstraf.
Regeringen kan  

 således tiltræde ekspertgruppens overvejelser vedrørende  

 overgrænsen for strafkravet.
Ekspertgruppen har med hensyn til angivelsen af en  

 undergrænse bemærket, at hvis sagen kan afgøres med  

 bøde, tiltalefrafald (eventuelt med ungdomskontrakt), betinget dom  

 eller dom til samfundstjeneste, så kommer ungdomssanktion ikke på  

 tale.
Disse sanktionstyper vil efter ekspertgruppens opfattelse dog  

 næppe være relevante i forhold til unge, der både opfylder  

 beskrivelsen af den sociale profil og kriminalitetskravet (jf. pkt. 3.2.1.  

 ovenfor).
Regeringen kan tiltræde disse synspunkter.
Man  

 må dog i den forbindelse være opmærksom på, at  

 grænsen mellem ubetinget og betinget dom ikke er ganske skarp i  

 retspraksis, og at selve eksistensen af den ny sanktionsform vil kunne  

 påvirke sanktionsvalget i dette grænseområde.
Præsidenten for Vestre Landsret og Den Danske  

 Dommerforening har i deres høringssvar foreslået, at det af  

 lovteksten fremgår, i hvor lang tid foranstaltningen, herunder med  

 ophold i døgninstitution, kan forlænges i tilfælde af ny  

 kriminalitet.
Regeringen er enig i, at der også på dette punkt i  

 loven bør fastsættes en længstetid.
Henset til, at  

 ordningen med socialpædagogisk behandling fortrinsvis er tænkt  

 anvendt (fuldbyrdet) over for unge under 18 år (sml. ovenfor pkt.  

 4.2.1. om alderskriteriet), og at der over for grovere, ny kriminalitet  

 bør reageres med ubetinget frihedsstraf og bortfald af  

 ungdomssanktionen (jf. pkt. 4.2.8 ovenfor og bemærkningerne til  

 lovforslagets § 1, nr. 1), kan maksimum for forlængelse af  

 ungdomssanktionen efter regeringens opfattelse passende fastsættes til  

 6 måneder.
4.3.2. Konsekvensrettelser som følge af  

 ungdomssanktionen Indførelsen af en ungdomssanktion rejser  

 spørgsmål om en række konsekvensændringer af  

 straffeloven og retsplejeloven   også ud over den ændring af  

 straffelovens § 89 a, som ekspertgruppen har foreslået (jf.  

 lovforslagets § 1, nr. 3). De mere principielle spørgsmål  

 gennemgås i det følgende, idet der i øvrigt henvises til  

 lovforslagets specielle bemærkninger.
4.2.3.1. Efter straffelovens § 97,  

 stk. 2, er forældelsesfristen for idømt straf  

 afhængig af varigheden af den idømte straf.
Således er  

 forældelsesfristen 5 år for hæfte og fængsel indtil 1  

 år, 10 år for fængsel indtil 4 år, 15 år for  

 fængsel indtil 8 år og 20 år for fængsel på tid  

 over 8 år.
Fængsel på livstid forældes ikke.
For  

 særforanstaltningerne gælder, at forvaring forældes efter  

 15 år, mens foranstaltninger over for psykisk afvigende  

 lovovertrædere efter straffelovens §§ 68 og 69 forældes  

 efter 10 år.
 Det er regeringens opfattelse, at forældelsesfristen  

 for en idømt ungdomssanktion i lyset af den ellers forskyldte straf  

 (strafkravet) og alderskravet bør fastsættes til 5 år  

 svarende til forældelsesfristen for frihedsstraffe af indtil 1  

 års varighed, jf. herved straffelovens § 97, stk. 2, nr.  

 1.
 Hvorvidt det i praksis vil være muligt at fuldbyrde  

 en ungdomssanktion længere tid efter, at dommen er afsagt, er et andet  

 spørgsmål.
Som det fremgår af pkt. 4.2.1. ovenfor, vil det i  

 praksis formentlig i almindelighed ikke komme på tale, at idømme  

 en ungdomssanktion, hvis den tiltalte på domstidspunktet er fyldt  

 eller forholdsvis kort tid efter fylder   18 år.
Man kan dog forestille  

 sig tilfælde, hvor de personlige forhold   herunder den tiltaltes  

 mangel på modenhed   taler for ungdomssanktion i stedet for en  

 fængselsstraf.
Det må ud fra lignende overvejelser afgøres,  

 om det i praksis er muligt at fuldbyrde en ungdomssanktion, hvis det igennem  

 længere tid ikke har været muligt iværksætte  

 fuldbyrdelsen.
De sociale myndigheder vil således i givet fald skulle  

 tage stilling til, om den unge er blevet for »gammel« til at kunne placeres i  

 en social døgninstitution eller godkendt opholdssted for børn  

 og unge.
Det har i den forbindelse været overvejet, om der  

 bør indføres hjemmel til at konvertere den resterende del af  

 ungdomssanktionen til en almindelig fængselsstraf.
Konklusionen er  

 imidlertid blevet, at det i sådanne situationer ikke vil være  

 rigtigt at indføre hjemmel til at genoptage straffesagen og konvertere  

 ungdomssanktionen til en ubetinget fængselsstraf.
Der er i den  

 forbindelse lagt vægt på, at en sådan  

 »konverteringsordning« ikke kendes ved andre særforanstaltninger, at  

 problemet må antages kun at blive relevant i et yderst begrænset  

 antal sager (hvis det overhovedet bliver aktuelt), og at der i langt de  

 fleste af disse sager i givet fald må forventes at være  

 forløbet lang tid siden den pådømte kriminalitet blev  

 begået, således at en ny (konverteret) straf vil savne  

 specialpræventiv effekt over for den pågældende.
Dette  

 understreges i øvrigt yderligere af den pågældendes unge  

 alder på gerningstidspunktet.
 Har det igennem lang tid ikke været muligt at  

 iværksætte fuldbyrdelsen af ungdomssanktionen, og er de sociale  

 myndigheder af den opfattelse, at den unge er blevet for »gammel« til at  

 kunne afvikle ungdomssanktionen, vil konsekvensen være, at  

 ungdomssanktionen de facto bortfalder, selv om den idømte  

 foranstaltning formelt ikke er forældet.
 4.2.3.2. I forbindelse med indførelse af en  

 adgang til at idømme ungdomssanktion må der også tages  

 stilling til den processuelle behandling af sager, hvor der bliver  

 spørgsmål om at idømme en ungdomssanktion.
Det følger af retsplejelovens § 925 a, at  

 nævningesager, hvor sigtede har tilstået, og hvor der bliver  

 spørgsmål om anvendelse af straffelovens §§ 68, 69, 70  

 eller 73, behandles ved byret under medvirken af domsmænd.
I  

 sådanne sager har man ikke fundet, at det er tilstrækkeligt  

 betryggende med den mere summariske procedure for almindelige  

 tilståelsessager efter § 925, da der er tale om personer, der ikke  

 er fuldt tilregnelige.
Idømmelse af en ungdomssanktion kan på flere  

 punkter sammenlignes med iværksættelse af foranstaltninger efter  

 straffelovens § 69, jf. § 68, der giver hjemmel til at dømme  

 gerningsmænd, der har begået lovovertrædelser i en  

 tilstand, der er betinget af mangelfuld udvikling, svækkelse eller  

 forstyrrelse af de psykiske funktioner, til anbringelse i en  

 socialpædagogisk behandlingsinstitution eller til behandling i en  

 sådan institution.
Regeringen har derfor overvejet, om sager, hvor der  

 bliver spørgsmål om idømmelse af en ungdomssanktion,  

 ligeledes burde behandles efter retsplejelovens § 925 a.
Eftersom målgruppen for ungdomssanktionen imidlertid  

 ikke er utilregnelige personer (sml. straffelovens § 16), er det  

 regeringens opfattelse, at der ikke er behov for at fravige retsplejelovens  

 almindelige regler, når der bliver spørgsmål om at  

 idømme en ungdomssanktion.
Hvis den sigtede tilstår, kan sagen  

 behandles efter retsplejelovens § 925 (efter den 1. juli 2001  

 retsplejelovens § 922). Kan sagen ikke fremmes som en  

 tilståelsessag, behandles den efter de almindelige regler under  

 medvirken af domsmænd, jf. herved retsplejeloven § 686.
 Der stilles derfor ikke forslag om  

 konsekvensændringer på dette punkt.
 4.2.3.3. Efter de gældende bestemmelser i  

 retsplejelovens § 756 og § 763, stk. 2, er der adgang til at  

 anholde og efter omstændighederne varetægtsfængsle, hvis  

 der er henholdsvis rimelig eller begrundet mistanke om, at en person har  

 overtrådt bestemmelser i bl.a. en betinget dom, herunder med  

 vilkår om samfundstjeneste, eller bestemmelser i en afgørelse om  

 særforanstaltning efter straffelovens §§ 68, 69, 70 eller 72.
 Bestemmelserne angår  

 vilkårsovertrædelser, og formålet med anholdelse eller  

 varetægtsfængsling efter disse bestemmelser er ifølge  

 forarbejderne dels sikring af undersøgelsen vedrørende  

 vilkårsovertrædelsen, dels tilvejebringelse af fornyet kontakt  

 med tilsynsmyndigheden og nyt grundlag for fortsættelse af  

 forsorgsarbejdet med den pågældende, dels med henblik på  

 indsættelse til straffuldbyrdelse, jf. herved betænkning nr.  

 752/1975, Kriminalforsorg   Socialforsorg, s. 212-215. I praksis anvendes  

 bestemmelsen om varetægtsfængsling næsten kun, når  

 vilkårsovertrædelsen består i ny kriminalitet, og citeres i  

 så fald næsten altid ved siden af en af fængslingsgrundene  

 i retsplejelovens § 762 og næsten altid i forbindelse med  

 konstatering af gentagelsesfare (§ 762, stk. 1, nr. 2), jf.  

 Anklagemyndighedens Årsberetning 1978, s. 32.
 Som det fremgår af pkt. 4.2.2. ovenfor, kan retten  

 til en dom til socialpædagogisk behandling (ungdomssanktion) knytte  

 pålæg svarende til de vilkår, der kan knyttes til en  

 betinget dom efter straffelovens § 57, jf. herved den foreslåede  

 bestemmelse i straffelovens § 74 a, stk. 2, 1. pkt.
At der er tale om pålæg   og ikke blot  

 vilkår   indebærer, at afgørelsen (inklusiv  

 pålægget om institutionsophold) kan gennemføres  

 umiddelbart efter sit indhold, jf. rapporten s. 135-136. Herved adskiller det  

 sig fra, hvad der gælder for vilkår i en betinget dom.
Opfylder  

 den dømte ikke et vilkår i eller i henhold til en betinget dom  

 om f.eks. institutionsophold, kan vilkåret ikke gennemtvinges ved, at  

 politiet afhenter den pågældende og bringer ham eller hende ind  

 på institutionen.
Et pålæg i en dom til ungdomssanktion  

 f.eks. om institutionsophold   kan gennemtvinges umiddelbart, om  

 nødvendigt med politiets bistand, jf. herved de gældende  

 bestemmelser i retsplejelovens § 997, stk. 1, og § 761 om  

 henholdsvis politiets pligt til at drage omsorg for straffedommes  

 fuldbyrdelse og politiets adgang til at pågribe en person med henblik  

 på fuldbyrdelse af en straffedom.
 Det er derfor ikke nødvendigt at foretage  

 konsekvensændringer af retsplejelovens § 756 og § 763,  

 stk. 2, så der i disse bestemmelser også henvises til den  

 foreslåede bestemmelse i straffelovens § 74 a om  

 ungdomssanktionen.
5. Børn og unge  

 under den kriminelle lavalder på 15 år 5.1. Gældende  

 ret De gældende regler om særlig støtte til  

 børn og unge fremgår af lov om social service (serviceloven),  

 jf. lovbekendtgørelse nr. 944 af 16. oktober 2000. De hidtil  

 gældende regler om særlig støtte, der fremgår af  

 lovbekendtgørelse nr. 26 af 17. januar 2000 blev ændret ved lov  

 nr. 466 af 31. maj 2000. Disse ændringer trådte i kraft den 1.  

 januar 2001.
 Formålet med at yde støtte til de børn  

 og unge, der har et særligt behov for dette, er at skabe de bedst  

 mulige opvækstvilkår for disse børn og unge, så de  

 på trods af deres individuelle vanskeligheder kan opnå de samme  

 muligheder for personlig udfoldelse, udvikling og sundhed som deres  

 jævnaldrende.
 Den særlige støtte til børn og unge  

 udmøntes i forhold til det/den enkelte barn/unge ved  

 iværksættelse af foranstaltninger.
Kommunen kan træffe beslutning om at  

 iværksætte forskellige former for foranstaltninger, når det  

 må antages at være af væsentlig betydning af hensyn til et  

 barns eller en ungs særlige behov for støtte.
Det er den eller  

 de mindst indgribende, formålstjenlige foranstaltninger, der skal  

 vælges.
Afgørelsen træffes som hovedregel med samtykke fra  

 forældremyndighedens indehaver.
En afgørelse om anbringelse  

 kræver som hovedregel også samtykke fra den unge, der er fyldt 15  

 år.
 De i serviceloven (§ 40, stk. 2) opregnede  

 foranstaltninger er:
-	konsulentbistand med hensyn til barnets eller den unges forhold,  

 herunder pålæg om dagtilbud, klub eller lignende -	praktisk, pædagogisk eller anden støtte i hjemmet -	familiebehandling eller lignende støtte -	døgnophold for familien eller dele af den -	aflastningsordning -	personlig rådgiver for barnet eller den unge -	fast kontaktperson for barnet eller den unge og for hele familien -	økonomisk støtte til udgifter som følge af de  

 ovenfor nævnte foranstaltninger, udgifter der bevirker undgåelse  

 af en anbringelse uden for hjemmet eller udgifter til ophold på kost-  

 eller efterskole -	anbringelse uden for hjemmet -	formidle praktiktilbud hos en arbejdsgiver for den unge og udbetale  

 den unge godtgørelse i den forbindelse Efter servicelovens § 42 kan børn og  

 unge-udvalget uden samtykke fra forældremyndighedens indehaver og den  

 unge, der er fyldt 15 år, træffe afgørelse om, at barnet  

 eller den unge anbringes uden for hjemmet, jf. § 40, stk. 2, nr.  

 11. En sådan afgørelse kan træffes, når der er en  

 åbenbar risiko for, at barnets eller den unges sundhed eller udvikling  

 lider alvorlig skade på grund af -	utilstrækkelig omsorg for eller behandling af barnet eller den  

 unge, -	vold eller andre alvorlige overgreb, -	misbrugsproblemer, kriminel adfærd eller andre svære  

 sociale vanskeligheder hos barnet eller den unge eller -	andre adfærds- eller tilpasningsproblemer hos barnet eller den  

 unge.
 Der kan kun træffes en sådan afgørelse,  

 når der er begrundet formodning for, at problemerne ikke kan  

 løses under barnets eller den unges fortsatte ophold i hjemmet.
 Når hensynet til barnet eller den unge på  

 afgørende måde taler for det, kan børn og unge-udvalget  

 beslutte, at barnet eller den unge skal anbringes uden for hjemmet efter  

 § 42, stk. 1, selv om forældremyndighedens indehaver og den  

 unge giver samtykke til anbringelse efter § 40, stk. 2, nr. 11, jf.  

 § 42, stk. 2.
 Hvis en ung, der er fyldt 15 år, erklærer sig  

 enig i anbringelsen, kan børn og unge-udvalget uanset betingelserne i  

 § 42, stk. 1, træffe afgørelse om at anbringe den unge  

 uden for hjemmet, jf. § 40, stk. 2, nr. 11, når anbringelsen  

 må anses for at være af væsentlig betydning af hensyn til  

 den unges særlige behov, og problemerne ikke kan løses under den  

 unges fortsatte ophold i hjemmet.
Med virkning fra den 1. januar 2001 skal kommunen for  

 børn og unge under 18 år, der har begået voldskriminalitet  

 eller anden alvorlig kriminalitet, udarbejde en plan for den indsats, der kan  

 modvirke yderligere kriminalitet og yde den nødvendige indsats, der er  

 nødvendig for at opnå formålet, jf. servicelovens  

 § 58 a.
Planen skal under hensyn til dette formål tillige angive  

 indsatsens forventede varighed, særlige forhold vedrørende  

 barnet eller den unge, herunder behandling, uddannelse mv.
Planen udarbejdes  

 i samarbejde med den unge og dennes familie.
 For en mere udførlig beskrivelse af  

 indsatsmulighederne efter serviceloven henvises til rapporten s. 52-78.
5.3. Ekspertgruppens  

 forslag 5.3.1. Ekspertgruppen er efter kommissoriet anmodet om  

   i forhold til de 15-17 årige   at overveje og vurdere udformningen af  

 en særlig ungdomssanktion, som kombinerer forskellige elementer af  

 institutionsanbringelse, uddannelse, arbejde og tilsyn i et samlet,  

 faseopdelt forløb.
Ifølge kommissoriet bør ordningen  

 tillige kunne anvendes af de sociale myndigheder som led i indsatsen over for  

 børn og unge under den kriminelle lavalder.
 Ekspertgruppens forslag til udformning af en  

 ungdomssanktion er nærmere beskrevet ovenfor under pkt. 4.2.
 Ungdomssanktionen er ifølge ekspertgruppen efter  

 sin karakter af strafferetlig retsfølge ikke anvendelig over for  

 børn og unge under den kriminelle lavalder.
 Ekspertgruppen peger imidlertid på, at allerede den  

 gældende sociale lovgivning giver mulighed for at reagere over for  

 alvorlig kriminalitet begået af børn og unge under den  

 kriminelle lavalder med sociale foranstaltninger, et længerevarende  

 socialpædagogisk behandlingsforløb   undtagelsesvis i form af  

 anbringelse i en sikret afdeling.
 Det er ekspertgruppens vurdering, at serviceloven i langt  

 de fleste tilfælde giver tilstrækkelige muligheder for en  

 reaktion med et socialt indhold ved at kunne fastholde barnet eller den unge  

 og dermed indlede et længerevarende behandlingsforløb over for  

 unge, hvis kriminelle adfærd må ses som et udtryk for, at de har  

 et behov for en social indsats.
På den baggrund er der efter ekspertgruppens  

 opfattelse ikke behov for at foreslå nye regler om  

 iværksættelse af et længerevarende, faseopdelt  

 socialpædagogisk behandlingsforløb herunder med anbringelse i  

 døgninstitution, undtagelsesvis på sikret afdeling   over for  

 børn og unge under den kriminelle lavalder, som begår alvorlig  

 kriminalitet.
Det afgørende er, at reaktionsmulighederne anvendes i  

 praksis, og at der sættes ind hurtigt og konsekvent i forbindelse med  

 alvorlig kriminalitet.
 5.3.2. Ekspertgruppen skulle endvidere efter  

 kommissoriet overveje, hvordan det kan sikres, at de sociale myndigheder  

 inden for en meget kort frist   f.eks. 24 timer   træffer de  

 fornødne afgørelser vedrørende unge, der har  

 begået alvorligere kriminalitet.
Ekspertgruppen har efter nøje overvejelser ikke  

 fundet behov for at foreslå en forpligtelse for formanden til i alle  

 sager at træffe afgørelse inden 24 timer.
Ekspertgruppen har  

 herved lagt vægt på, at det er helt afgørende, at det er  

 den rigtige afgørelse efter servicelovens regler, der bliver truffet i  

 forhold til barnet eller den unge.
Med en meget kort tidsfrist kan det  

 være vanskeligt at få sagen tilstrækkeligt oplyst, og der  

 kunne være en risiko for, at der ville forekomme tilfælde, hvor  

 der træffes forkerte afgørelser, som ikke opfylder barnets eller  

 den unges behov.
 Ekspertgruppen har ikke fundet belæg for at antage,  

 at de sociale myndigheder ikke meget hurtigt træffer beslutninger om  

 anbringelse uden for hjemmet i det omfang, der er grundlag for det.  

 Tværtimod må det antages, at det allerede sker i langt de fleste  

 tilfælde   uden at der er fastsat en særlig frist for en  

 sådan beslutning.
 5.3.3. Ekspertgruppen finder i stedet, at det er  

 vigtigt at sikre den tidlige og hurtige indsats ved at fastsætte en  

 tidsfrist for udarbejdelse af en foreløbig handleplan.
Ekspertgruppen har i den forbindelse fundet, at  

 fastsættelse af en tidsfrist på 7 dage for kommunen til at  

 udarbejde en foreløbig plan for børn og unge, der har  

 begået voldskriminalitet eller anden alvorlig kriminalitet vil  

 være passende.
Hvis den pågældende i forvejen er kendt af  

 kommunen, vil en plan ofte foreligge hurtigere.
I det omfang kommunen  

 imidlertid ikke i forvejen kender barnet eller den unge, der pågribes i  

 alvorlig kriminalitet, kan selv 7 dage anses for kort tid til at udarbejde en  

 langsigtet plan for indsatsen.
Det foreslås derfor, at der alene  

 stilles krav om, at kommunen, senest efter 7 dage efter at kommunen fra  

 politiet har modtaget materiale, der belyser den begåede kriminalitet  

 og den unges andel i den, skal have udarbejdet en foreløbig plan.  

 Denne vil være med mulighed for efterfølgende justeringer,  

 når barnets eller den unges situation er undersøgt yderligere. 7  

 dages-fristen skal således vise barnet/den unge og familien, at der  

 reageres hurtigt på kriminaliteten.
Den konkrete indsats  

 tilrettelægges af kommunen.
Ekspertgruppen finder, at det er meget vigtigt, at  

 tidsfristen for kommunens udarbejdelse af en foreløbig plan omfatter  

 både de under og de over 15-årige.
Det er afgørende, at de  

 sociale myndigheder hurtigt underrettes om kriminaliteten, således at  

 der hurtigst muligt efter pågribelsen af barnet eller den unge kan  

 udarbejdes en foreløbig plan.
For de 15-17 årige bør  

 kommunen overveje at inddrage kriminalforsorgen.
5.3.4. Selv om børn og unge under 15  

 år ikke kan straffes, kan politiet dog efterforske sådanne sager,  

 bl.a. for at klarlægge omfanget af kriminaliteten, for at konstatere,  

 om andre personer kan mistænkes, og for at få eventuelle koster  

 tilbagegivet.
Det er endvidere almindelig antaget, at også børn  

 og unge under 15 år kan tilbageholdes som led i efterforskningen af en  

 forbrydelse.
Det antages herudover, at en række straffeprocessuelle  

 bestemmelser over for ikke sigtede   f.eks. om indgreb i  

 meddelelseshemmeligheden, visitation, legemsbesigtigelse, ransagning og  

 beslaglæggelse   også kan anvendes over for børn og unge  

 under 15 år.
I et vist omfang må det tillige gælde  

 bestemmelser, der forudsætter en sigtelse.
 Ingen af disse spørgsmål er dog reguleret i  

 lovgivningen, jf. rapporten s. 168-169.
Ekspertgruppen har foreslået, at der indføres  

hjemmel i lovgivningen for politiet til at tilbageholde børn og  

 unge under 15 år i forbindelse med mistanke om kriminalitet.
Der  

 bør ligeledes tilvejebringes en klar hjemmel for politiet til at kunne  

 oplyse sagen ved anvendelse af de efterforskningsmidler, der kendes  

 fra retsplejeloven.
Ekspertgruppen har imidlertid ikke kunnet afslutte de  

 nærmere overvejelser om disse spørgsmål inden for de  

 tidsmæssige rammer for ekspertgruppens arbejde.
Ekspertgruppen har  

 derfor foreslået, at spørgsmålet overvejes nærmere i  

 et andet forum.
Hjemmelsgrundlaget kan ifølge ekspertgruppen i givet  

 fald indarbejdes i retsplejeloven, serviceloven eller i det udkast til  

 politilov, der for tiden er under udarbejdelse i Politikommissionen.
5.4. Regeringens  

 overvejelser Regeringen er enig med ekspertgruppen i, at den af  

 ekspertgruppen foreslåede ungdomssanktion efter sin karakter af  

 strafferetlig retsfølge ikke umiddelbart er anvendelig over for  

 børn og unge under den kriminelle lavalder.
 Regeringen kan endvidere tiltræde ekspertgruppens  

 overvejelser om, at der ikke er behov for at foreslå en forpligtelse  

 for formanden til i alle sager at træffe afgørelse inden 24  

 timer.
Endelig kan regeringen tiltræde ekspertgruppens  

 overvejelse om, at det er vigtigt at sikre den tidlige og hurtige indsats ved  

 at fastsætte en tidsfrist for udarbejdelse af en foreløbig  

 handleplan, og regeringen er enig i, at fastsættelse af en tidsfrist  

 på 7 dage for kommunen til at udarbejde en foreløbig plan for  

 børn og unge, der har begået voldskriminalitet eller anden  

 alvorlig kriminalitet vil være passende.
Lovforslaget er udformet i  

 overensstemmelse med ekspertgruppens forslag.
 For så vidt angår forslaget om at  

 tydeliggøre hjemmelen til at tilbageholde og foretage  

 straffeprocessuelle indgreb over for børn og unge under 15 år  

 vil Justitsministeriet anmode Strafferetsplejeudvalget om at overveje disse  

 spørgsmål nærmere.
 6. Forslagets  

 økonomiske og administrative konsekvenser mv.
Det skønnes, at der årligt vil være ca.  

 36 personer, der bliver idømt en ungdomssanktion.
Ungdomssanktionen  

 vil i almindelighed bestå af 3 dele, et 2 måneders ophold i en  

 sikret afdeling, et ophold på 10 måneder i døgninstitution  

 eller egnet socialpædagogisk opholdssted og endelig 12 måneders  

 »ambulant« behandling med tilsyn af de sociale myndigheder.
Som led i regeringens initiativer mod ungdomskriminalitet  

 i efteråret 2000 er der allerede tilvejebragt yderligere sikrede  

 pladser og anbringelsespladser.
Ved aktstykke 49 af 16. november 2000 blev  

 der således afsat 100 mio. kr. til finansiering af ca. 20 sikrede  

 pladser samt 100-120 anbringelsespladser.
Der har imidlertid vist sig behov  

 for yderligere sikrede pladser, og Socialministeriet har derfor indgået  

 aftale om at opretholde 9 sikrede pladser, som ellers skulle være  

 nedlagt.
Af bevillingen skønnes der på denne baggrund i 2001  

 anvendt i alt 73,8 mio. kr., og restbeløbet af bevillingen  

 skønnes herefter at ville udgøre 26,2 mio. kr.
Socialministeriet har vurderet, at der ud over de pladser,  

 som allerede er etableret, vil være behov for i 2001 at etablere 9  

 permanente sikrede pladser og 11 anbringelsespladser til ungdomssanktionen.  

 Herudover vil der i 2002 være behov for at etablere yderligere 19  

 anbringelsespladser.
Udgifterne til etablering af disse pladser forventes at  

 ville udgøre 19 mio. kr. i 2001 og 14,3 mio. kr. i 2002.
Udgifterne til drift af de sikrede pladser forventes i  

 2001 at udgøre 6,9 mio. kr., stigende til 15,0 mio. kr. i de  

 følgende år.
Udgifterne til drift af anbringelsespladserne  

 forventes i 2001 at udgøre 2,6 mio. kr., stigende til 27,8 mio. kr. i  

 2002 og 31,8 mio. kr. i de følgende år.
 Den ambulante del af ungdomssanktionen forventes at ville  

 koste 0,3 mio. kr. i 2002, 2,1 mio. kr. i 2003 og 2,3 mio. kr. i 2004.
Der forventes modgående besparelser på de  

 områder, hvor de pågældende unge ellers ville have modtaget  

 ydelser.
Det drejer sig om besparelser på socialområdet på  

 1,8 mio. kr. i 2001, 13,3 mio. kr. i 2002, 20,1 mio. kr. i 2003 og 20,9 mio.  

 kr. i 2004. På kriminalforsorgens område forventes der  

 modgående besparelser på 0,4 mio. kr. i 2001 og 0,8 mio. kr. i de  

 følgende år.
 Herefter skønnes de samlede merudgifter ved  

 lovforslaget at udgøre 26,2 mio. kr. i 2001, 43,3 mio. kr. i 2002,  

 27,9 mio. kr. i 2003 og 27,4 mio. kr. i 2004. Merudgifterne i 2001  

 finansieres ved brug af restbeløbet fra bevillingen på aktstykke  

 49 af 16. november 2000.
 Lovforslaget vil medføre merudgifter for  

 amtskommuner og kommuner, og forslaget skal derfor DUT-forhandles med de  

 kommunale parter.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
 Lovforslagets administrative og økonomiske konsekvenser i  

 hovedtræk:
Positive konsekvenser/mindre udgifter (hvis ja, angiv omfang) Negative konsekvenser/merudgifter (hvis ja, angiv omfang) Administrative og økonomiske konsekvenser for  

 staten Ingen Ingen Administrative og økonomiske konsekvenser for kommuner  

 og amter Ingen Årlige merudgifter i størrelsesordenen 27 mio.  

 kr.
I år 2002 dog ca. 43,3 mio. kr., hvilket skyldes  

 etableringsudgifter til anbringelsespladser.
 Lovforslaget skal DUT-forhandles med de kommunale parter.
Administrative og økonomiske konsekvenser for  

 erhvervslivet Ingen Ingen Miljømæssige konsekvenser Ingen Ingen Forholdet til EU-retten Ingen EU-retlige aspekter 7.  

 Hørte myndigheder mv.
 Ekspertgruppens rapport om ungdomskriminalitet har  

 været sendt til høring hos:
 Præsidenterne for Østre Landsret, Vestre  

 Landsret, Københavns Byret samt retterne i Århus, Odense,  

 Ålborg, Roskilde, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af politimestre i  

 Danmark, Politifuldmægtigforeningen, Politiforbundet i Danmark,  

 Advokatrådet, Det Danske Center for Menneskerettigheder, Nævnet  

 for Etnisk Ligestilling, Den Sociale Ankestyrelse, Kommunernes Landsforening,  

 Københavns Kommune, Frederiksberg Kommune, Amtsrådsforeningen,  

 Socialchefforeningen, Børnerådet, Udrykningsholdet, Det Centrale  

 Handicapråd, Børnesagens Fællesråd,  

 Socialpædagogernes Landsforbund, Socialrådgiverforeningen,  

 Forbundet af Offentligt Ansatte, HK/Kommunal, Landsforeningen for  

 Socialpædagoger og De Samvirkende Invalideorganisationer.
Bemærkninger til lovforslagets enkelte  

 bestemmelser I bilaget til lovforslaget er de foreslåede regler  

 sammenholdt med de nugældende regler.
Til § 1 Straffeloven Til nr. 1 (straffelovens 74 a) Bestemmelsen giver adgang til at dømme personer,  

 der på gerningstiden ikke var fyldt 18 år, og som har  

 begået grovere personfarlig kriminalitet eller anden alvorlig  

 kriminalitet, til at undergive sig en struktureret, kontrolleret  

 socialpædagogisk behandling af 2 års varighed, hvis det må  

 anses for formålstjentligt for at forebygge yderligere  

 lovovertrædelser, jf. stk. 1.
 Målgruppen for ungdomssanktionen og de enkelte  

 elementer i sanktionen er nærmere beskrevet under pkt. 4.2.1. og 4.2.2.  

 i de almindelige bemærkninger til lovforslaget.
 Efter stk. 2, 1. pkt., er der adgang til at  

 give den dømte pålæg svarende til de vilkår, der kan  

 fastsættes efter § 57 om betingede domme, jf. om denne bestemmelse  

 i pkt. 4.1.2. i de almindelige bemærkninger til lovforslaget.
 Opremsningen af særvilkår i § 57 er ikke  

 udtømmende, og særvilkår med behandlingsmæssigt  

 eller andet resocialiserende sigte formuleres i reglen som en bemyndigelse  

 til tilsynsmyndigheden (typisk kommunen for de 15-17 årige). I  

 almindelighed formuleres særvilkår således i ret generelle  

 vendinger (ofte i overensstemmelse med straffelovens formulering),  

 således at der overlades tilsynsmyndigheden særdeles vide  

 beføjelser med henblik på at kunne tilpasse vilkårene  

 efter den dømtes aktuelle behov, jf. herved betænkning nr.  

 752/1975, Kriminalforsorg   Socialforsorg, s. 119.
 Med hjemmel i den foreslåede bestemmelse i  

 stk. 2, 1. pkt., kan den dømte således f.eks.  

 pålægges at overholde kommunens nærmere bestemmelser om den  

 socialpædagogiske behandling og at efterkomme de sociale myndigheders  

 pålæg om opholdssted, herunder overførsel,  

 tilbageførsel eller fortsat anbringelse på sikret afdeling eller  

 døgninstitution/godkendt opholdssted ud over det i dommen umiddelbart  

 fastsatte, men inden for de generelle længstetider i den  

 foreslåede bestemmelse i stk. 2, 2. pkt. jf. nedenfor.
At der er tale om pålæg   og ikke blot  

 vilkår   indebærer, at afgørelsen (inklusiv  

 pålægget om institutionsophold) kan gennemføres  

 umiddelbart efter sit indhold.
Herved adskiller det sig fra, hvad der  

 gælder for vilkår i en betinget dom.
Opfylder den dømte  

 ikke et vilkår i eller i henhold til en betinget dom om f.eks.  

 institutionsophold, kan vilkåret ikke gennemtvinges ved, at politiet  

 afhenter den pågældende og bringer ham eller hende ind på  

 institutionen.
Et pålæg i en dom til ungdomssanktion   f.eks. om  

 institutionsophold   kan gennemtvinges umiddelbart, om nødvendigt med  

 politiets bistand, jf. herved de gældende bestemmelser i  

 retsplejelovens § 997, stk. 1, og § 761 om henholdsvis  

 politiets pligt til at drage omsorg for straffedommes fuldbyrdelse og  

 politiets adgang til at pågribe en person med henblik på  

 fuldbyrdelse af en straffedom.
 Et eksempel på, hvordan en dom til ungdomssanktion  

 kan udformes, findes under pkt. 4.2.2. i de almindelige bemærkninger  

 til lovforslaget.
I Stk. 2, 2. pkt. er der fastsat  

 længstetider for ophold i døgninstitution.
Længstetiden  

 for ophold i døgninstitution eller godkendt opholdssted er 1 år  

 og 6 måneder, heraf højst 12 måneder i en sikret afdeling  

 på en døgninstitution for børn og unge.
Dette betyder, at hvis den unge forud for  

 overførsel til den ambulante fase f.eks. har opholdt sig 6  

 måneder i sikret afdeling   eventuelt ad flere gange   og i 12  

 måneder i døgninstitution, vil der ikke længere være  

 mulighed for tilbageførsel i henhold til den idømte  

 ungdomssanktion, idet muligheden for institutionsophold i en sådan  

 situation er opbrugt.
Et eventuelt institutionsophold i en sådan  

 situation må i givet fald bygge på servicelovens regler.
Retten forudsættes at fastsætte længden  

 af (længstetiderne for) de enkelte institutionsophold i dommen, jf.  

 herved pkt. 4.2.2. i de almindelige bemærkninger til lovforslaget.
Som  

 nævnt ovenfor kan (og bør) tilsynsmyndigheden bemyndiges til  

 om nødvendigt ud over de i dommen fastsatte konkrete  

 længstetider   at træffe bestemmelse om overførsel eller  

 tilbageførsel til eller fortsat anbringelse på sikret afdeling  

 eller døgninstitution/godkendt opholdssted.
Da de generelle  

 længstetider fremgår direkte af § 74 a, stk. 2, 2.  

 pkt., skal disse ikke angives i dommen.
Om adgangen til  

 domstolsprøvelse af afgørelser om overførsel eller  

 tilbageførsel til eller fortsat anbringelse i institution henvises til  

 den foreslåede bestemmelse i § 74 a, stk. 3.
Stk. 2, 3. pkt., regulerer  

 spørgsmålet om ny kriminalitet, der begås af unge, som er  

 undergivet en ungdomssanktion, og hvor straffesagen i anledning af den nye  

 kriminalitet afgøres, inden ungdomssanktionen er afviklet.  

 Bestemmelsen indebærer, at retten i stedet for at idømme straf  

 for den ny kriminalitet kan forlænge foranstaltningen, herunder  

 længstetiderne efter stk. 2, 2. pkt., med indtil 6 måneder,  

 jf. pkt. 4.2.8. i de almindelige bemærkninger til lovforslaget.
Det  

 betyder, at længstetiden for foranstaltningen på 2 år (jf.  

 stk. 1) kan forlænges til 2 år og 6 måneder, at  

 længstetiden for institutionsophold på 1 år og 6  

 måneder (jf. stk. 2, 2. pkt.) kan forlænges til 2 år,  

 og at længstetiden for ophold i en sikret afdeling på 12  

 måneder (jf. stk. 2, 2. pkt.) kan forlænges til 1 år  

 og 6 måneder.
Er der tale om en overtrædelse, der straffes med  

 bøde, bør sagen afgøres på sædvanlig  

 måde med en bøde helt uafhængigt af, at  

 overtrædelsen er begået af en person, der er undergivet en  

 ungdomssanktion.
Afviklingen af ungdomssanktionen fortsætter, eventuelt  

 med de justeringer, som den adfærd, overtrædelsen er udtryk for,  

 kan give anledning til.
Er der tale om en overtrædelse, der ikke kan  

 afgøres med en bøde, kan sagen i en række tilfælde  

 afgøres med et tiltalefrafald.
I sådanne tilfælde  

 videreføres ungdomssanktionen, og her vil det endvidere være  

 særlig nærliggende at justere afviklingsforløbet af  

 ungdomssanktionen i lyset af den begåede kriminalitet, eventuelt  

 således at den mulighed, som sanktionen indeholder med hensyn til at  

 tilbageføre den unge til et mindre frit regime, bringes i  

 anvendelse.
Rent teknisk skal hjemmelen til at meddele tiltalefrafald  

 i disse tilfælde tilvejebringes ved en ændring af Rigsadvokatens  

 bekendtgørelse nr. 816 af 29. august 2000 om politimestrenes og  

 statsadvokaternes adgang til at frafalde tiltale.
Efter den gældende  

 bestemmelse i bekendtgørelsens § 2, nr. 4, kan statsadvokaten,  

 når særlige omstændigheder ikke gør sig  

 gældende, frafalde tiltale for lovovertrædelser begået af  

 personer, der er undergivet foranstaltninger i medfør af straffelovens  

 § 68 eller § 69. Denne bestemmelse skal udvides til også at  

 omfatte personer, der er undergivet den nye ungdomssanktion.
 Er der tale om grov kriminalitet, hvor den  

 pågældende unge står til en ubetinget fængselsstraf  

 af en vis længde, bør der på sædvanlig måde  

 rejses tiltale og gennemføres en straffesag.
Idømmes den unge i anledning af den nye  

 kriminalitet en ubetinget fængselsstraf på omkring 1 års  

 fængsel eller mere, bør den resterende del af ungdomssanktionen  

 i almindelighed bortfalde.
Der foreslås derfor i forbindelse med dette  

 lovforslag tillige en ændring af straffelovens § 89 a,  

 således at der skabes hjemmel for retten til at træffe  

 bestemmelse om bortfald af den resterende del af ungdomssanktionen.
Der  

 henvises til lovforslagets § 1, nr. 3, om en ny § 89 a,  

 stk. 2.
 Med henblik på tilfælde, hvor den unge i  

 anledning af den nye kriminalitet står til en ubetinget  

 fængselsstraf på mindre end 1 år, er der behov for mere  

 varierede løsninger.
Her bør udgangspunktet være, at der på  

 sædvanlig måde udmåles en ubetinget fængselsstraf, og  

 at der ikke træffes bestemmelse om bortfald af den tidligere  

 idømte ungdomssanktion.
Herefter overlades det til de  

 straffuldbyrdende myndigheder til i samarbejde med de sociale myndigheder  

 f.eks. at tage stilling til, om den ubetingede fængselsstraf eventuelt  

 bør afsones i form af en § 49, stk. 2-overførsel,  

 hvorved der vil kunne skabes sammenhæng mellem afviklingen af den  

 resterende del af ungdomssanktionen og afsoningen af straffen for den nye  

 kriminalitet.
 I stedet for fastsættelse af straf i anledning af  

 den nye kriminalitet har retten efter stk. 2. 3 pkt. imidlertid mulighed  

 for at forlænge varigheden af ungdomssanktionen, herunder af de  

 længstetider, der gælder for institutionsophold, med indtil 6  

 måneder.
Anses den unge på tidspunktet for dommen i anledning  

 af den nye kriminalitet for uegnet til behandling, og må det sociale  

 systems muligheder inden for den idømte ungdomssanktion anses for  

 udtømte, har retten mulighed for at udmåle en ubetinget  

 fængselsstraf for den nye kriminalitet og samtidig   ligesom ved domme  

 på fængsel i mindst 1 år   træffe bestemmelse om  

 bortfald af den resterende del af ungdomssanktionen, jf. forslaget til en ny  

 § 89 a, stk. 2, i straffeloven.
Dette vil navnlig kunne komme  

 på tale, hvis dommen for den nye kriminalitet afsiges på et  

 tidspunkt, hvor den væsentligste del af ungdomssanktionen er  

 afviklet.
Efter stk. 3 kan den dømte forlange  

 domstolsprøvelse, hvis det efter overførslen fra sikret  

 afdeling til almindelig (åben) døgninstitution eller opholdssted  

 eller til ambulant behandling med hjemmel i dommen besluttes at  

 tilbageføre den dømte til sikret afdeling inden for rammerne af  

 de generelle længstetider, der gælder.
Tilsvarende  

 indføres der med bestemmelsen adgang til domstolsprøvelse ved  

 en eventuel tilbageførsel til en (åben) social  

 døgninstitution eller opholdssted efter overgang til den ambulante  

 fase, eller hvis der af de sociale myndigheder træffes bestemmelse om  

 forbliven i institution ud over de i dommen fastsatte tider for  

 institutionsophold.
Indbringelse af sagen for retten har ikke opsættende  

 virkning i forhold til afgørelsen om tilbageførsel til sikret  

 afdeling, om overførsel fra ambulant behandling til anbringelse  

 på en døgninstitution/opholdssted eller om forbliven i  

 institution ud over de i dommen fastsatte tider for institutionsophold.
Som  

 det fremgår af pkt. 4.2.2. træffes de sociale myndigheders  

 afgørelse med hjemmel i en bemyndigelse i dommen, og ikke efter  

 serviceloven.
Der er derfor ikke klageadgang gennem det sociale  

 ankesystem.
 Retten træffer sin afgørelse ved kendelse, og  

 bestemmelsen i straffelovens § 59, stk. 2, (indtil den 1. juli  

 2001: § 59, stk. 3), om værneting finder tilsvarende  

 anvendelse.
 Med stk. 4 indføres der adgang til at  

 fastsætte regler om udgang mv. for personer, der er idømt en  

 ungdomssanktion, og at afskære administrative rekurs (dvs. klage til  

 højere administrativ myndighed).
Dette svarer til bestemmelsen i straffelovens § 73 a.  

 Efter denne bestemmelse kan justitsministeren efter forhandling med  

 socialministeren og sundhedsministeren fastsætte regler om udgang mv.  

 til personer, der er anbragt i hospital for sindslidende mv. i henhold til en  

 afgørelse truffet i medfør af §§ 68 eller 69.  

 Justitsministeren kan i den forbindelse fastsætte, at  

 afgørelser, der træffes i medfør af disse regler, ikke  

 kan indbringes for højere administrativ myndighed.
Efter  

 retsplejelovens § 765, stk. 5, kan justitsministeren efter  

 forhandling med socialministeren og sundhedsministeren fastsætte  

 tilsvarende regler for personer, der er anbragt i varetægtssurrogat i  

 institution eller hospital mv. i medfør af § 765, stk. 2,  

 nr. 3 eller 4. I medfør af bl.a. disse bestemmelser er udstedt  

 bekendtgørelse nr. 680 af 10. juli 2000 om udgangstilladelse mv. til  

 personer, der er anbragt i hospital eller institution i henhold til  

 strafferetlig afgørelse eller i medfør af farlighedsdekret.
Med stk. 4 indføres der således adgang  

 til at fastsætte lignende regler om udgang mv. for personer, der er  

 idømt en ungdomssanktion.
Det bemærkes i den forbindelse, at  

 reglerne i retsplejelovens § 765, stk. 5, og den nævnte  

 bekendtgørelse allerede gælder for unge, der er anbragt i  

 varetægtssurrogat i en sikret afdeling.
Til nr. 2 (straffelovens § 88, stk. 5) Har nogen ved en eller flere handlinger begået flere  

 lovovertrædelser, og medfører en af lovovertrædelserne  

 foranstaltning efter straffelovens § 68-70, mens der for en anden er  

 forskyldt straf, kan retten efter den gældende bestemmelse i  

 straffelovens § 88, stk. 5, bestemme, at straffen bortfalder og  

 alene iværksætte en særforanstaltning.
Det fremgår  

 forudsætningsvis af bestemmelsen, at der ved samme dom principielt godt  

 kan idømmes frihedsstraf eller bøde for én  

 lovovertrædelse og særforanstaltning efter §§ 68-70 for en  

 anden.
Bestemmelsen har f.eks. betydning i tilfælde, hvor der  

 idømmes forvaring, når der i dommen indgår forhold som  

 efter § 70 ikke kan være grundlag for forvaring.
 Det foreslås, at bestemmelsen tilføjes en  

 henvisning til den foreslåede bestemmelse i straffelovens § 74 a.  

 Der er tale om en konsekvensændring som følge af, at der i  

 straffeloven indføres mulighed for at idømme en  

 ungdomssanktion, som efter § 74 a, stk. 1, kun kan idømmes  

 for grovere personfarlig kriminalitet eller anden alvorlig kriminalitet.
Til nr. 3 (straffelovens § 89 a) Efter den gældende bestemmelse i straffelovens  

 § 89 a (der bliver § 89 a, stk. 1) kan retten i forbindelse  

 med en dom, hvor en person idømmes foranstaltning efter straffelovens  

 §§ 68-70 træffe bestemmelse om bortfald af en tidligere  

 idømt straf, som ikke er fuldbyrdet.
 Den foreslåede ændring af stk. 1  

 medfører, at retten i forbindelse med en dom, hvorved en person  

 idømmes en ungdomssanktion, kan træffe bestemmelse om bortfald  

 af en tidligere idømt straf, som ikke er fuldbyrdet.
 Stk. 2 medfører, at der skabes hjemmel  

 for retten til at træffe bestemmelse om bortfald af den resterende del  

 af ungdomssanktionen i sager, hvor den dømte i anledning af ny  

 kriminalitet idømmes almindelig straf (bøde eller  

 fængsel). Om bestemmelsens nærmere anvendelse henvises til det  

 anførte om § 74 a, stk. 2, ovenfor under  

 bemærkningerne til lovforslagets § 1, nr. 1.
 Ændringen skaber ligeledes hjemmel for retten til at  

 træffe bestemmelse om bortfald af en idømt foranstaltning efter  

 §§ 68-70, hvis den pågældende i anledning af ny kriminalitet  

 idømmes almindelig straf.
Til nr. 4 (straffelovens § 95) Efter den gældende bestemmelse i straffelovens  

 § 95 indebærer forældelse af strafansvar også, at der  

 ikke kan idømmes særforanstaltninger efter straffelovens  

 §§ 68-70.
 Det foreslås, at bestemmelsen tilføjes en  

 henvisning til den foreslåede bestemmelse i straffelovens § 74 a.  

 Der er tale om en konsekvensændring som følge af, at der i  

 straffeloven indføres mulighed for at idømme en  

 ungdomssanktion.
Til nr. 5 (straffelovens § 97) Straffelovens § 97 indeholder regler om  

 forældelse af idømt straf mv.
Efter straffelovens § 97, stk. 2, er  

forældelsesfristen for idømt straf afhængig af  

 varigheden af den idømt straf.
Således er  

 forældelsesfristen 5 år for hæfte og fængsel indtil 1  

 år, 10 år for fængsel indtil 4 år, 15 år for  

 fængsel indtil 8 år og 20 år for fængsel på tid  

 over 8 år.
Fængsel på livstid forældes ikke.
For  

 særforanstaltningerne gælder, at forvaring forældes efter  

 15 år, mens foranstaltninger over for psykisk afvigende  

 lovovertrædere efter straffelovens §§ 68 og 69 forældes  

 efter 10 år.
 Det foreslås, at forældelsesfristen for en  

 idømt ungdomssanktion fastsættes til 5 år, jf.  

 nærmere herom pkt. 4.3.2.1. i de almindelige bemærkninger til  

 lovforslaget.
Til § 2 Serviceloven Til nr. 1 (servicelovens § 58 a) Efter den gældende bestemmelse i servicelovens  

 § 58 a skal kommunen for børn og unge under 18 år, der har  

 begået voldskriminalitet eller anden alvorlig kriminalitet, udarbejde  

 en plan for den indsats, der kan modvirke yderligere kriminalitet og yde den  

 nødvendige indsats, der er nødvendig for at opnå  

 formålet.
Planen skal under hensyn til dette formål tillige  

 angive indsatsens forventede varighed, særlige forhold  

 vedrørende barnet eller den unge, herunder behandling, uddannelse mv.  

 Planen udarbejdes i samarbejde med den unge og dennes familie.
Det foreslås, at kommunen fremover skal udarbejde en  

 foreløbig plan senest 7 dage efter kommunen har modtaget dokumentation  

 fra politiet om den begåede kriminalitet.
Pligten omfatter alene  

 børn og unge, der har begået voldskriminalitet eller anden  

 alvorlig kriminalitet, jf. den foreslåede bestemmelse i § 58 a,  

 stk. 2.
Tidsfristen for kommunens udarbejdelse af en  

 foreløbig plan omfatter både børn og unge over og under  

 15 år.
Det er afgørende, at de sociale myndigheder hurtigt af  

 politiet underrettes om kriminaliteten, således at der hurtigst muligt  

 efter pågribelsen af barnet eller den unge kan udarbejdes en  

 foreløbig plan.
 Tidsfristen skal ses som udtryk for en fremrykning af  

 disse sager og en sikring af, at der rent faktisk sættes hurtigt ind  

 med relevant støtte i forhold til den begåede kriminalitet.
 Der henvises i øvrigt til pkt. 5 i de almindelige  

 bemærkninger til lovforslaget.
Til § 3 Bestemmelsen fastsætter lovens  

 ikrafttrædelsestidspunkt.
Det foreslås, at loven træder i  

 kraft den 1. juli 2001.
Til § 4 Bestemmelsen indebærer, at loven ikke gælder  

 for Færøerne og Grønland.
Lovens § 1 (straffeloven)  

 kan ved kongelig anordning helt eller delvis sættes i kraft for  

 Færøerne med de afvigelser, som de særlige  

 færøske forhold tilsiger.
For Grønland gælder en  

 særlig kriminallov, og der er derfor ikke foreslået en hjemmel  

 til at sætte de lovændringer, der er omfattet af § 1, i  

 kraft for Grønland.
Sociale forhold, jf. lovforslagets § 2, er  

 hjemmestyreanliggender både i Grønland og på  

 Færøerne.
Bilag Lovforslaget sammenholdt med gældende lov Lovforslaget Gældende formulering § 1 I straffeloven, jf. lovbekendtgørelse nr. 849 af 6. september 2000,  

 foretages følgende ændringer:
 1. Efter § 74 indsættes:
»§ 74 a.
Hvis en person, der på gerningstiden ikke var  

 fyldt 18 år, har begået grovere personfarlig kriminalitet eller  

 anden alvorlig kriminalitet, kan retten bestemme, at den  

 pågældende skal undergive sig en struktureret, kontrolleret  

 socialpædagogisk behandling af 2 års varighed, hvis det må  

 anses for formålstjenligt for at forebygge yderligere  

 lovovertrædelser.
Stk. 2. Retten kan give den dømte pålæg  

 svarende til de vilkår, der kan fastsættes efter § 57.  

 Længstetiden for ophold i døgninstitution eller godkendt  

 opholdssted er 1 år og 6 måneder, heraf højst 12  

 måneder i en sikret afdeling på en døgninstitution for  

 børn og unge.
Begår en person, der er undergivet en  

 foranstaltning efter stk. 1, ny kriminalitet, kan retten i stedet for at  

 idømme straf forlænge foranstaltningen, herunder  

 længstetiderne efter 2. pkt., med indtil 6 måneder.
Stk. 3. Den dømte kan kræve afgørelser om  

 overførsel til en sikret afdeling i en døgninstitution for  

 børn og unge og afgørelser om overførsel fra ambulant  

 behandling til anbringelse på en døgninstitution for børn  

 og unge eller godkendt opholdssted indbragt for retten til prøvelse.  

 Det samme gælder, i det omfang de sociale myndigheder med hjemmel i  

 dommen træffer afgørelse om, at den pågældende skal  

 forblive i institution ud over det i dommen fastsatte tidsrum for opholdet.  

 Afgørelsen træffes ved kendelse.
Sagens indbringelse for retten  

 har ikke opsættende virkning.
Bestemmelsen i § 59, stk. 2,  

 finder tilsvarende anvendelse.
Stk. 4. Justitsministeren kan efter forhandling med  

 socialministeren fastsætte regler om meddelelse af tilladelse til  

 udgang mv. til personer, der er er undergivet en foranstaltning efter  

 stk. 1 og 2. Justitsministeren kan i den forbindelse fastsætte, at  

 afgørelser, der træffes i medfør af disse regler, ikke  

 kan indbringes for højere administrativ myndighed.« 2. I § 88, stk. 5 indsættes efter  

 »§§ 68-70«: »eller § 74 a,«.
§ 88. --- Stk. 5. Medfører en af lovovertrædelserne  

 foranstaltning efter §§ 68-70, medens der for en anden er forskyldt  

 straf, kan retten bestemme, at denne straf bortfalder.
 3. § 89 a affattes således:
»§ 89 a.
I forbindelse med en dom, hvorved en person  

 idømmes foranstaltning efter §§ 68-70 eller 74 a, kan retten  

 træffe bestemmelse om bortfald af en tidligere idømt straf, som  

 ikke er fuldbyrdet.
§ 89 a.
I forbindelse med en dom, hvorved en person  

 idømmes foranstaltning efter §§ 68-70, kan retten træffe  

 bestemmelse om bortfald af en tidligere idømt straf, som ikke er  

 fuldbyrdet.
Stk. 2. Idømmes en person, der er undergivet  

 foranstaltning efter §§ 68-70 eller § 74 a, straf, kan retten  

 træffe bestemmelse om bortfald af den tidligere idømte  

 foranstaltning.« 4. I § 95 indsættes efter »§§ 68-70,«:  

 »§ 74 a,«.
§ 95. Når en handling på grund af forældelse  

 ikke kan straffes, kan den heller ikke medføre retsfølger efter  

 §§ 68-70, § 164, stk. 4, eller § 236, konfiskation eller  

 frakendelse af rettigheder.
For konfiskation er forældelsesfristen dog  

 i intet tilfælde mindre end 5 år og for konfiskation efter  

 § 75, stk. 1, ikke mindre end 10 år.
 5. I § 97, stk. 2., nr. 1, indsættes efter  

 »fængsel Indtil 1 år«: »samt for foranstaltninger efter § 74  

 a«.
 § 97. Idømt frihedsstraf og andre retsfølger af  

 frihedsberøvende karakter bortfalder ved forældelse efter  

 reglerne i stk. 2-6.
Stk. 2. Forældelsesfristen er 1) 	5 år for hæfte og fængsel indtil 1  

 år, 2) 	10 år for fængsel i mere end 1 år, men ikke over  

 4 år, samt for foranstaltninger efter §§ 68 og 69, 3) 	15 år for fængsel i mere end 4 år, men ikke over  

 8 år, samt for forvaring efter § 70 og 4) 	20 år for fængsel på tid over 8 år.
Stk. 3-6. --- § 2 I lov om social service, jf. lovbekendtgørelse nr. 944 af 16.  

 oktober 2000, foretages følgende ændring:
 1. I § 58 a indsættes som stk. 2:
»Stk. 2. Kommunen skal udarbejde en foreløbig plan  

 senest 7 dage efter kommunen har modtaget dokumentation fra politiet om den  

 begåede kriminalitet.« § 58 a.
For unge under 18 år, der har begået  

 voldskriminalitet eller anden alvorlig kriminalitet, udarbejder kommunen en  

 plan for en indsats, der kan modvirke yderligere kriminalitet og yde den  

 nødvendige støtte til den unge.
Planen skal angive  

 formålet med indsatsen, samt hvilken indsats der er nødvendig  

 for at opnå formålet.
Planen skal under hensyn til dette  

 formål tillige angive indsatsens forventede varighed, særlige  

 forhold vedrørende den unge, herunder behandling, uddannelse m.v.  

 Planen udarbejdes i samarbejde med den unge og dennes familie.
