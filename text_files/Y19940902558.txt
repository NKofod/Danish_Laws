Udtalt, at det i henhold til miljølovgivningen er en kommunal opgave  

 at indsamle og forarbejde genanvendeligt affald.
Det praktiske arbejde i  

 forbindelse med en kommunal indsamling af genanvendeligt affald kan overlades  

 til private virksomheder, foreninger m.v., og der kan ydes betaling for  

 udførelse af disse opgaver.
Betalingens størrelse må dog ikke indebære, at  

 der ydes tilskud til virksomheden, foreningen m.v.
Endvidere udtalt, at kommunale fællesskaber, der er etableret for at  

 løse deltagerkommunernes opgaver på affaldsområdet, i henhold til  

 miljølovgivningen også kan modtage og forarbejde genanvendeligt affald fra  

 kommuner, der ikke er tilsluttet det kommunale fællesskab.
Leverandøren af  

 affaldet skal betale de omkostninger, der er forbundet med modtagelse og  

 forarbejdning af affaldet.
Der er hverken i miljølovgivningen eller anden lovgivning hjemmel til,  

 at kommuner/kommunale fællesskaber med indtjening for øje kan betale for at  

 modtage genanvendeligt affald, uanset om kommunen/fællesskabet muligvis vil  

 kunne afsætte genbrugsprodukterne med fortjeneste.
I den konkrete sag blev  

 det kommunale fællesskab således anmodet om at ophøre med at købe  

 genanvendeligt affald med henblik på genbrugsproduktion.
 Herudover udtalt, at der ifølge miljølovgivningen er adgang til, at en  

 kommune kan lade udgifter i forbindelse med kommunens opgaveløsning på  

 affaldsområdet f.eks. indsamlingsomkostninger samt etablerings- og  

 driftsudgifter til en kommunal genanvendelsesvirksomhed gebyrfinansiere eller  

 skattefinansiere.
 Der kan derfor ikke stilles krav om, at kommunale  

 genanvendelsesvirksomheder skal være rentable, således at salgsprisen på  

 genbrugsprodukterne nødvendigvis skal dække produktionsomkostningerne.  

 Genbrugsprodukterne skal ifølge de uskrevne retsregler om kommunernes  

 opgavevaretagelse i sådanne tilfælde afsættes til markedspris, idet salg  

 under markedspris dels ville indebære et ulovligt tilskud til køber, dels  

 medføre ubillig konkurrence over for det private erhvervsliv.
I den konkrete sag fandt Indenrigsministeriet ikke anledning til at  

 udtale, at det kommunale fællesskab solgte sine genbrugsprodukter under  

 markedspris, eller at fællesskabet via en salgsaftale med et privat firma  

 ydede tilskud til dette firma.
Ministeriet tilsendte imidlertid  

 Konkurrencerådet kopi af ministeriets udtalelse til eventuel videre  

 foranstaltning, med anmodning om at få oplyst, om sagen måtte give anledning  

 til nærmere undersøgelse i Konkurrencerådet.
Retsforskriften vedrører følgende lovgivning: M LOV nr 356 af  

 06/07/1991 M LBK nr 383 af 09/07/1993 Miljøbeskyttelse Retsforskriften  

 administreres af: Indenrigsministeriet I brev af 10. januar 1992 har V.
Burcharth & Søn A/S klaget til den  

 daværende indenrigsminister over Tilsynsrådet for Sønderjyllands Amts  

 udtalelse af 17. december 1991 vedrørende det kommunale fællesskab  

 Affaldsregion Nords produktion og salg af pudseklude.
 Baggrunden for klagen er følgende:
 Arbejdsmarkedsnævnet for Sønderjyllands amtskommune godkendte den 10.  

 november 1989 et af Affaldsregion Nord iværksat genbrugsprojekt, Sønderjysk  

 Genbrugscenter, som et beskæftigelsesprojekt i henhold til lov om  

 beskæftigelsesmuligheder for unge mv. (lovbekendtgørelse nr. 79 af 15.  

 februar 1988).
 Den 17. april 1990 besluttede Arbejdsmarkedsnævnet for Sønderjyllands  

 Amtskommune imidlertid at tilbagekalde godkendelsen af genbrugsprojektet som  

 et beskæftigelsesprojekt, efter at Det Danske Handelskammer - på vegne af V.  

 Burcharth og Søn A/S - den 13. februar 1990 havde klaget til  

 Arbejdsministeriet over godkendelsen.
 Arbejdsmarkedsnævnets beslutning blev meddelt Affaldsregion Nord ved brev  

 af 20. april 1990, hvori bl.a. var anført følgende:
»Sekretariatet kan - efter høring af de involverede parter - ikke på  

 det foreliggende grundlag afvise, at der i forbindelse med produktion og  

 afsætning af produkter fra Sønderjysk Genbrugscenter er sket en overtrædelse  

 af reglerne om, at produktionen ikke må fortrænge anden eksisterende  

 produktion, samt at afsætning skal ske på markedsvilkår, jfr.
Lov om  

 beskæftigelsesmuligheder for unge m.v., §§ 4 og 5.
Arbejdsmarkedsnævnet vedtog på den baggrund med øjeblikkelig virkning at  

 tilbagekalde den i sekretariatets brev af 10.11.1989 givne godkendelse af  

 projektet ...« Efter at have erfaret, at Affaldsregion Nord fortsatte genbrugsprojektet,  

 nu ved beskæftigelse af langtidsledige, rettede Det Danske Handelskammer ved  

 brev af 4. juli 1990 henvendelse til Tilsynsrådet for Sønderjyllands Amt.
Af  

 brevet fremgik bl.a. følgende:
»Det danske Handelskammer skal ved nærværende brev anmode  

 Tilsynsrådet om at behandle ovennævnte sag, idet det fortsat er vor  

 opfattelse, at følgende kommuner: Christiansfeld, Gram, Haderslev,  

 Nørre-Rangstrup, Rødding og Vojens ved fortsat at støtte Vojens  

 genbrugscenter overtræder kommunalfuldmagten.
Denne opfattelse støtter vi  

 bl.a. på, at selvom kommunerne har en særlig interesse i at fremme den lokale  

 beskæftigelse, så rækker den interesse dog ikke så langt, at kommunerne uden  

 lovhjemmel kan yde tilskud til projekter, som producerer med henblik på  

 afsætning.
At der ikke er lovhjemmel til at fortsætte driften af  

 beskæftigelsesprojektet bliver klart understreget af, at Arbejdsmarkedsnævnet  

 tilbagekalder sin godkendelse efter lov om beskæftigelsesmuligheder for unge.  

 Dette må så meget desto mere også gælde for projekter, der videreføres med  

 langtidsledige.« Affaldsregion Nord bestred i brev af 17. august 1990 til tilsynsrådet, at  

 der var tale om et ulovligt projekt.
Affaldsregion Nord anførte bl.a., at  

 salg af de af virksomheden producerede pudseklude skete til den højst  

 opnåelige pris.
 Affaldsregion Nord oplyste i det nævnte brev endvidere bl.a. følgense:
»Vi har en kontrakt med firmaet Re-Tex om at aftage alt vores  

 sorterede tøj og pudseklude.
Prisen er aftalt som en minimuspris på 3,00  

 kr./kg baseret på 500 t i 1990. Der sker derefter en overskudsdeling efter  

 kontraktens regler herom.
Til spørgsmålet om konkurrenceforvridning kan vi oplyse, at Re-Tex kan  

 købe udskårne klude i usorteret kvalitet fra udlandet til en pris af 1,02  

 kr./kg.
Re-Tex vil altså kunne købe udskårne klude hos os til 2,00 kr./kg. og  

 sende dem til opskæring i udlandet og stadig have en købspris på 3,00  

 kr./kg.« Tilsynsrådet for Sønderjyllands Handelskammers eventuelle bemærkninger til  

 det af Affaldsregion Nord anførte.
 I brev ligeledes af 22. august 1990 anmodede Tilsynsrådet for  

 Sønderjyllands Amt Arbejdsministeriet om en udtalelse om, hvorvidt  

 beskæftigelse af langtidsledige fra deltagerkommunerne i Affaldsregion Nords  

 genbrugsprojekt var i strid med den under Arbejdsministeriet hørende  

 lovgivning.
 Ved brev af 12. september 1990 fremkom Det danske Handelskammer med bl.a.  

 følgende bemærkninger til Affaldsregion Nords udtalelse af 17. august 1990:
 »Under henvisning til Tilsynsrådets brev af 22. august 1990 skal vi  

 bekræfte, at Handelskammeret gør gældende, at den produktion af pudseklude,  

 som Affaldsregion Nord udfører, er konkurrenceforvridende, idet produktionen  

 sælges til priser, som ligger langt under markedsprisen.
I Affaldsregions Nords brev af 17. august 1990 anføres det, at  

 produktionen af pudseklude ligger på 125-150 tons klude på årsbasis.
Samtidig  

 anføres det, at firmaet Re-Tex aftager alt sorteret tøj og pudseklude fra  

 Affaldsregion Nord, hvilket er aftalt skal ske til en pris på 3,00 kr.(kg  

 baseret på 500 tons i 1990.
Sammenligner man denne aftale med vedlagte prislister fra to af Europas  

 største producenter, henholdsvis A.C.
DE JON EN ZN B.V. med en ugentlig  

 produktion på godt 200 tons og Bewima med en ugentlig produktion på ca. 200  

 tons (disse 2 virksomheder er på baggrund af deres størrelse prissætter på  

 det Europæiske marked), vil man se, at selv den billigste kategori pudseklude  

 ikke kan erhverves til en pris under 3,35 kr. eller 1,05 DM/kg ab fabrik.
På denne baggrund virker prisaftalen mellem Affaldsregion Nord og Re-Tex  

 konkurrenceforvridende og kan kun hænge sammen, fordi Affaldsregion Nord får  

 tilskud fra de 6 kommuner, som står bag.« Tilsynsrådet anmodede ved brev af 17. september 1990 om Affaldsregion  

 Nords eventuelle bemærkninger til det af Det Danske Handelskammer anførte.
 Affaldsregion Nord fremkom i brev af 10. oktober 1990 med bl.a. følgende  

 bemærkninger:
»Fa.
Re-Tex og Affaldsregion Nord har indgået en samarbejdsaftale,  

 der i hovedtræk går ud på at alt indsamlet textil skal afsættes af Fa.  

 Re-Tex.
Der er aftalt:
1. Fa.
Re-Tex skal afsætte varerne til højest opnåelige pris.
2. Fa.
Re-Tex afregner til Affaldsregion Nord et a conto-Beløb på kr. 3,00  

 pr. kg. afsat textil.
3. Efter fradrag af et fast aftalt beløb til Fa.
Re-Tex deles et eventuelt  

 overskud mellem Fa.
Re-Tex og Affaldsregion Nord.
Derfor har begge parter  

 interesse i at henholdsvis producere og afsætte bedst muligt.
I denne sag er det derfor ikke relevant at betragte Fa.
Re-Tex som  

 forbruger eller grossist, men som en salgsorganisation for Affaldsregio Nord!  

 Og dermed er det også irrelevant at omtale kr. 3,00 som salgspris eller  

 markedspris.
Den relevante salgs- eller markedspris er kr. 6,15 pr. kg.« I brev af 22. oktober 1990 til tilsynsrådet gav V.
Burcharth og Søn A/S  

 bl.a. udtryk for, at man anså Affaldsregion Nords priser for  

 konkurrenceforvridende og anførte endvidere, at Affaldsregion Nords  

 genbrugsprojekt var i strid med reglerne i lov om kommunal  

 beskæftigelsesindsats.
Den 25. oktober 1990 afholdtes møde mellem tilsynsrådet og Det Danske  

 Handelskammer om sagen.
Det Danske Handelskammer anmodede i mødet  

 tilsynsrådet om i henhold til § 61 i den kommunale styrelseslov at pålægge  

 Affaldsregion Nord ikke at afsætte pudseklude, der var produceret af  

 langtidsledige.
 Tilsynsrådet besluttede i møde den 2. november 1990 ikke at imødekomme  

 anmodningen fra Det Danske Handelskammer, idet rådet ikke fandt, at der  

 forelå et tilstrækkeligt sikkert grundlag for at give Affaldsregion Nord et  

 sådant pålæg.
 Som svar på tilsynsrådets brev af 22. august 1990 udtalte  

 Arbejdsministeriet i brev af 26. november 1990 følgende:
 »Arbejdsministeriet kan oplyse, at der efter lov om  

 beskæftigelsesmuligheder for unge m.v. kan oprettes beskæftigelsesprojekter  

 for ledige under 30 år og andre særligt udsatte grupper af ledige.
 Det afgøres lokalt, hvad der betragtes som en særlig udsat gruppe, fx.  

 personer der har været ledige i en længevarende periode.
Beskæftigelse på et projekt er underordnet i forhold til beskæftigelse på  

 det øvrige arbejdsmarked, og de ansatte skal derfor stå til rådighed for  

 arbejdsmarkedet.
Dette indebærer, at personer, der er omfattet af lov om  

 arbejdstilbud til ledige, ikke kan beskæftiges på projekter undtagen som  

 formænd, instruktører o.l.
Personer i arbejdstilbud kan ikke høre under  

 beskæftigelseslovgivningens målgruppe som sådan.
 Der gælder følgende betingelser for iværksættelse af  

 beskæftigelsesprojekter:
 - Arbejdet i beskæftigelsesprojekter må kun omfatte arbejde, der ellers  

 ikke ville blive udført.
- Formålet med projekterne skal være beskæftigelse af ledige.
En evt.  

 afsætning af produkter skal være en underordnet følge af dette formål.  

 Afsætning af produkter kan bl.a. kun ske, såfremt afsætningen sker på  

 markedsvilkår.
 - Arbejdet i beskæftigelsesprojekter må ikke fortrænge anden produktion  

 fra allerede eksisterende virksomheder.
 Med baggrund i disse betingelser trak arbejdsmarkedsnævnet i Sønderjylland  

 den 17.4.1990 sin godkendelse af affaldsregion Nords pudsekludeproduktion som  

 et beskæftigelsesprojekt tilbage, idet der var tale om en produktion, som  

 blev udført ved en eksisterende virksomhed.
 Der er ikke i arbejdsministeriets lovgivning iøvrigt, herunder lov om  

 arbejdstilbud til ledige, hjemmel til at iværksætte kommunal produktion.
Det gælder generelt i lov om arbejdstilbud til ledige, at ansættelse i  

 arbejdstilbud skal medføre en nettoudvidelse af ansatte hos vedkommende  

 arbejdsgiver.
Støtten må ikke virke konkurrenceforvridende.« Efter at tilsynsrådet havde modtaget Det Danske Handelskammers og  

 Affaldsregion Nords bemærkninger til Arbejdsministeriets udtalelse, afgav  

 tilsynsrådet den 7. december 1990 følgende udtalelse i sagen:
 »Det pålægges det kommunale fællesskab at ophøre med beskæftigelsen  

 af langtidsledige i det omhandlede projekt, idet der efter  

 arbejdsministeriets udtalelse savnes den fornødne hjemmel, og tilsynsrådet  

 skal iøvrigt udtale, at produktion til afsætning på markedet kun må finde  

 sted når produktionen er en følge af et projekt som er lovligt etableret,  

 enten med hjemmel i beskæftigelseslovgivningen eller kommunernes opgaver  

 vedrørende affaldsindsamling og genanvendelse.
Da der ikke er godtgjort at foreligge et sådant grundlag for denne del af  

 Affaldsregion Nords virksomhed pålægges det bestyrelsen at virksomheden skal  

 ophøre omgående og senest den 1. februar 1991.« I brev af 18. januar 1991 anmodede Affaldsregion Nord - efter drøftelser  

 med Kommunernes Landsforening - tilsynsrådet om at tage rådets beslutning af  

 7. december 1990 op til fornyet overvejelse.
 I brevet anførte Affaldsregion Nord bl.a. følgende:
 »Det er AFRN's opfattelse, at tilsynsrådets beslutning, der i det  

 væsentlige synes truffet på grundlag af Arbejdsministeriets udtalelse af 26.  

 november 1990, ikke er truffet på fyldestgørende grundlag.
 De dele af Arbejdsministeriets skrivelse, der beskriver hovedreglerne for  

 oprettelse m.v. af såkaldte beskæftigelsesprojekter, er fuldstændig  

 irrelevante i denne sammenhæng, allerede fordi der ikke (længere) er tale om  

 et beskæftigelsesprojekt i den forstand, hvori dette udtryk anvendes i  

 lovgivningen om beskæftigelse af unge og andre i beskæftigelsesmæssig  

 henseende udsatte grupper.
At Arbejdsministeriet desuden har anført, at der ikke i dette ministeriums  

 lovgivning i øvrigt, herunder loven om arbejdstilbud til ledige, er hjemmel  

 til at iværksætte kommunal produktion, er efter AFRN's opfattelse ligeledes  

 irrelevant, hvis der på andet grundlag kan påvises en hjemmel.
Af  

 tilsynsrådets sekretariats indstilling til rådet fremgår da også, at man har  

 været inde på denne tankegang, idet det er nævnt, at hjemmelen evt. kunne  

 findes i lovgivningen om kommunernes opgaver vedrørende affaldsindsamling og  

 genanvendelse, der hører under Miljøministeriets område.
Rådets sekretariat  

 (og dermed formentlig tilsynsrådet selv) synes imidlertid at have lagt til  

 grund, at det - i hvert fald i det foreliggende tilfælde - skulle påhvile  

 AFRN at påvise det tilstrækkelige hjemmelsgrundlag for den omhandlede del af  

 AFRN's virksomhed.
AFRN skal hertil bemærke, at man - ud over at betvivle korrektheden i  

 denne fravigelse af den almindelige forvaltningsretlige undersøgelsesmaksime  

 - må undre sig over, at rådet ikke, før man påbød AFRN at bringe den  

 omhandlede virksomhed til ophør, har fundet anledning til at få dette  

 hjemmelsspørgsmål afklaret genfundet anledning til at få dette  

 hjemmelsspørgsmål afklaret gennem henvendelse til  

 Miljøministeriet/Miljøstyrelsen, så meget mere som det fremgår, at der i  

 tilsynsrådets sagsmateriale har foreligget oplysninger, der kunne gøre i det  

 mindste tænkeligt, at det nødvendige hjemmelsgrundlag findes i  

 Miljøministeriets lovgivning.
Der tænkes hermed på Indenrigsministeriets  

 vejledende udtalelse af 29. juni 1990 til Tilsynsrådet for Storstrøms Amt (2.  

 kommunekontor j.nr. 1989/1125/0700-1) med de deri indeholdte citater fra  

 Miljøstyrelsen.
Til spørgsmålet, om AFRN's produktion og afsætning af pudseklude i øvrigt  

 kan betegnes som konkurrenceforvridende, skal AFRN for nærværende alene  

 fastholde, at dette efter AFRN's opfattelse ikke er tilfældet, idet man  

 henviser til den argumentation og dokumentation, der allerede er tilvejebragt  

 vedr. dette spørgsmål.
Herudover skal AFRN imidlertid anføre, at dette  

 spørgsmål ikke nødvendigvis har selvstændig betydning, hvis det i øvrigt må  

 antages, at den pågældende aktivitet er et lovligt accessorium til AFRN's  

 løsning af sine opgaver.
 AFRN skal på denne baggrund hermed anmode tilsynsrådet om at optage sagen  

 til fornyet behandling, herunder ved henvendelse til  

 Miljøministeriet/Miljøstyrelsen at søge det nævnte hjemmelsspørgsmål afklaret  

 fuldt ud.
Under hensyn til, at der efter AFRN's opfattelse må siges at bestå en ikke  

 ubetydelig usikkerhed med hensyn til det retlige grundlag for det af  

 Tilsynsrådet nedlagte påbud til AFRN, og til, at sagen sandsynligvis vil  

 blive anket til Indenrigsministeriet, hvis Tilsynsrådet fastholder sin  

 afgørelse, anmodes tillige om Tilsynsrådets accept af, at fristen for at  

 bringe den pågældende del af AFRN's virksomhed til ophør udskydes, til der  

 forligger en endelig afklaring af det pågældende hjemmelsspørgsmål.« I brev af 22. januar 1991 til Affaldsregion Nord afviste tilsynsrådet at  

 tage sagen op til fornyet overvejelse.
Tilsynsrådet anmodede endvidere  

 selskabets bestyrelse om at efterkomme det meddelte pålæg eller eventuelt at  

 indbringe sagen for Indenrigsministeriet.
Ved brev af 24. januar 1991 anmodede bestyrelsesformand Peter Jepsen og  

 direktør Henning Nielsen på vegne af Affaldsregion Nord Indenrigsministeriet  

 om at efterprøve tilsynsrådets udtalelse af 7. december 1990. Der henvistes i  

 brevet til de synspunkter, som Affaldsregion Nord tidligere havde anført over  

 for tilsynsrådet.
Man oplyste endvidere, at Affaldsregion Nord opfattede  

 tilsynsrådets brev af 22. januar 1991 således, at fællesskabet kunne  

 fortsætte sit arbejde, indtil klagesagen var afgjort i ministeriet.
I brev af 12. februar 1991 anmodede Indenrigsministeriet tilsynsrådet om  

 at tage sagen op til fornyet behandling.
Baggrunden herfor var bl.a., at  

 tilsynsrådet ikke havde taget stilling til, hvorvidt der i anden lovgivning  

 var hjemmel til den omhandlede produktion.
 Ved brev - ligeledes af 12. februar 1991 - orienterede ministeriet  

 Affaldsregion Nord om ministeriets brev af samme dato til tilsynsrådet.  

 Ministeriet redegjorde samtidig for, at tilsynsrådets beslutning i mødet den  

 7. december 1990 om at pålægge Affaldsregion Nord at ophøre med produktionen  

 af pudseklude senest den 1. februar 1991 havde karakter af en udtalelse om,  

 hvilke pligter der efter tilsynsrådets opfattelse påhvilede fællesskabet, og  

 at tilsynsrådet over for Indenrigsministeriet havde tilkendegivet, at rådet,  

 så længe sagen var under behandling i Indenrigsministeriet, ville undlade at  

 træffe beslutning om anvendelse af sanktioner efter den kommunale  

 styrelseslovs § 61.
 Til brug for tilsynsrådets fornyede behandling af sagen anmodede rådet i  

 brev af 21. februar 1991 Arbejdsministeriet om en udtømmende redegørelse for,  

 hvilke regler der efter Arbejdsministeriets opfattelse var gældende for  

 beskæftigelsen af langtidsledige.
 Tilsynsrådet anmodede endvidere - ligeledes i brev af 21. februar 1991 -  

 Miljøministeriet om at oplyse, om den i Affaldsregion Nords genbrugsprojekt  

 omhandlede forarbejdning og afhændelse af pudseklude måtte anses for at være  

 hjemlet i genanvendelseslovgivningen, samt om den under Miljøministeriet  

 hørende lovgivning kunne antages at regulere betingelserne for beskæftigelse  

 af langtidsledige.
 I brev af 18. marts 1991 udtalte Arbejdsministeriet følgende til  

 tilsynsrådet:
 »Arbejdsministeriet har tidligere oplyst, at der ikke i lov om  

 arbejdstilbud til ledige er hjemmel til at iværksætte kommunal produktion.
En ansættelse i arbejdstilbud sker på det almindelige arbejdsmarked hos  

 private eller offentlige arbejdsgivere.
Et arbejdstilbud kan gives inden for  

 en kommunes forvaltningsområde, idet det er en betingelse, at der dermed sker  

 en nettoudvidelse af antallet af ansatte.
Arbejdstilbud kan fx gives på  

 kommunale institutioner, som vil være etableret med hjemmel i anden  

 lovgivning.
 Hvis produktionen af pudseklude kan ske med hjemmel i anden lovgivning,  

 herunder kommunalfuldmagtsreglerne, er der intet til hinder for, at der - på  

 lige fod med andre - ansættes langtidsledige i arbejdstilbud i produktionen,  

 hvis der dermed sker en nettoudvidelse af antallet af ansatte.
Der skal være et rimeligt forhold mellem antallet af ansatte på  

 arbejdstilbud med støtte og ansatte, der ikke modtager støtte.
Støtten må  

 endvidere ikke virke konkurrenceforvridende.
Arbejdsmarkedsnævnet træffer afgørelse om, hvorvidt disse betingelser er  

 overholdt.
Denne afgørelse kan ikke indbringes for en anden administrativ  

 myndighed.
Det er altså således, at i det omfang, det er lovligt for kommunen at  

 udføre en bestemt opgave, kan der ansættes personer i arbejdstilbud, hvis  

 betingelserne herfor iøvrigt er overholdt.« Tilsynsrådet anmodede herefter i brev af 22. marts 1991  

 Arbejdsmarkedsnævnet for Sønderjyllands Amtskommune om en udtalelse om,  

 hvorvidt de af Arbejdsministeriet anførte betingelser for anvendelsen af  

 langtidsledige måtte være opfyldt i den konkrete sag vedrørende Affaldsregion  

 Nords genbrugsprojekt.
 Arbejdsmarkedsnævnet for Sønderjyllands Amtskommune behandlede sagen på  

 sit møde den 18. april 1991, og udtalte bl.a. følgende i brev af 19. april  

 1991 til tilsynsrådet:
»Arbejdsmarkedsnævnet behandlede sagen vedrørende Vojens Genbrug på  

 sit møde den 15.01.1991 og gav da udtryk for, at Arbejdsmarkedsnævnet finder,  

 at merbeskæftigelseskravet (nettoudvidelsen) er opfyldt.
Vurderingen af  

 merbeskæftigelseskravets opfyldelse tager udgangspunkt i antallet af  

 beskæftigede som følge af budgettet i vedkommende kommune  

 (ATB-bekendtgørelsens § 28, stk. 1). Hver enkelt kommunes ATB-beskæftigelse  

 ved Vojens Genbrug skal dermed sættes i relation til kommunens samlede  

 beskæftigelse.
I forbindelse med ansættelse af langtidsledige skal det sikres, at  

 ansættelsen er egnet til at opnå den genoptræning, der tilsigtes med støtten,  

 som det anføres i bekendtgørelsens § 26, stk. 3: »Af hensyn til  

 genoptræningen bør der være et rimeligt forhold mellem antallet af ansatte  

 uden genoptræningsydelse og ansatte med sådan støtte.« Vojens Genbrug oplyste i januar 1991 overfor Arbejdsmarkedsnævnet, at det  

 budgetterede personaleforbrug for 1991 var følgende:
 På baggrund af arbejdets karakter vurderede Arbejdsmarkedsnævnet, at der  

 var et rimeligt forhold mellem antallet af ansatte med og uden  

 genoptræningsydelse.
 Da Arbejdsmarkedsnævnet sidst drøftede beskæftigelsen af langtidsledige  

 ved Vojens Genbrug, var det forudsat, at Tilsynsrådets beslutning om lukning  

 af kludeproduktionen ved Vojens Genbrug var gældende fra 01.02.1991, hvorfor  

 ovennævnte aspekter ikke blev inddraget i forhold til virksomhedens  

 kludeproduktion, ligesom Arbejdsmarkedsnævnet ikke tog stilling til, hvorvidt  

 der er tale om konkurrenceforvridning i forbindelse med kludeproduktionen.
 I relation til Tilsynsrådets forespørgsel om, hvorvidt de af  

 Arbejdsministeriet anførte betingelser er opfyldt i forbindelse med  

 kludeproduktionen vil Arbejdsmarkedsnævnet anføre følgende:
 - Arbejdsmarkedsnævnet finder, at merbeskæftigelseskravet er opfyldt for  

 hele Vojens Genbrugs produktion og dermed også for kludeproduktionen ud fra  

 den samme argumentation som anført ovenfor.
 - Arbejdsmarkedsnævnet finder endvidere, at der er et sådant forhold  

 mellem ansatte med og uden tilskud i kludeproduktionen, at der sikres den  

 nødvendige genoptræning.
 - Arbejdsmarkedsnævnet finder imidlertid ikke, at det kan afvises, at  

 beskæftigelsen af langtidsledige ved kludeproduktionen virker  

 konkurrenceforvridende.
 Beskæftigelsen af tilskudsansatte i en virksomhed, der fungerer på  

 almindelige markedsvilkår vil altid kunne medføre konkurenceforvridning i  

 forhold til virksomheder, der ikke anvender tilskudsansatte.
 Arbejdsmarkedsnævnet kan ikke vurdere, hvorvidt Vojens Genbrugs  

 kludeproduktion har været afsat til »dumpingpriser« i forhold til  

 andre virksomheders produktion.
 Arbejdsmarkedsnævnet har heller ikke kunnet vurdere størrelsesordenen af  

 Vojens Genbrugs anvendelse af tilskudsansatte i kludeproduktionen i forhold  

 til de konkurrerende virksomheders anvendelse af tilskudsansatte.  

 Arbejdsmarkedsnævnet har imidlertid en formodning om, at det drejer sig om et  

 forholdsvist stort omfang af tilskudsansatte ved Vojens Genbrug i forhold til  

 de øvrige virksomheder, da Vojens Genbrug på grund af sin egenskab af  

 fælleskommunalt projekt netop har mulighed for at beskæftige mange  

 tilskudsansatte, da merbeskæftigelseskravet måles i forhold til hele  

 kommunens antal ansatte.
Arbejdsmarkedsnævnet besluttede på baggrund af ovenstående, at anvendelsen  

 af ATB-personer ved Vojens Genbrugs kludeproduktion standses indtil videre.  

 Nævnet vil imidlertid atter vurdere sagen, når der foreligger en endelig  

 stillingtagen til kludeproduktionens fremtidige status, herunder  

 hjemmelsgrundlaget for produktionen og afsætning.' Som svar på tilsynsrådets brev af 21. februar 1991 fremsendte  

 Miljøministeriet ved brev af 3. maj 1991 til tilsynsrådet et notat af 25.  

 april 1991 udarbejdet af Miljøstyrelsen vedrørende lovgivningen om kommunale  

 opgaver på affalds- og genanvendelsesområdet.
Miljøministeriet henholdt sig  

 til det i notatet anførte.
Af notatet fremgik følgende:
»Der er i medfør af miljøbeskyttelseslovgivningen pålagt kommunerne  

 en række opgaver på affaldsområdet, herunder at anvise  

 bortskaffelsesmuligheder for alle typer affald samt i vidt omfang at etablere  

 ordninger for bortskaffelse af affald.
Det er således i henhold til  

 bekendtgørelse om bortskaffelse af affald, bekendtgørelse nr. 118 af 23.  

 februar 1989, en kommunal opgave at sikre miljømæssig forsvarlig  

 bortskaffelse af affaldet.
Kommunalbestyrelsen kan i medfør heraf iværksætte  

 indsamlingsordninger eller andre fællesordninger for andet affald end  

 dagrenovation, herunder særskilt indsamling af enkeltfraktioner.
 I medfør af bekendtgørelsens § 7, stk. 3, skal anvisning ske til  

 virksomheder eller anlæg, der modtager affald med henblik på genanvendelse,  

 eller til virksomheder eller anlæg, der modtager affald til deponering eller  

 behandling, herunder forbrænding.
 Endvidere er der i medfør af § 11 i lov om genanvendelse og begrænsning af  

 affald udstedt bekendtgørelser nr. 881 og 882 af 11. december 1986 om  

 indsamling af genanvendelige materialer og produkter fra henholdsvis private  

 husholdninger og erhvervsvirksomheder.
Det følger af genanvendelseslovens § 11, stk. 1, samt bekendtgørelse nr.  

 881, §§ 1, stk. 1 og 2, stk. 1 og bekendtgørelse nr. 882, § 1, stk. 1, at  

 indsamlinger skal tilrettelægges med det sigte, at væsentlige dele af det  

 genanvendelige materiale udnyttes til genanvendelse.
Videreudnyttelse af  

 affald til energifremstilling betragtes ikke som genanvendelse.
 Opmærksomheden henledes i den forbindelse i øvrigt på, at kommunerne ved  

 de anførte bekendtgørelser tillige har fået udtrykkelig kompetence til at  

 forbyde andre (private) indsamlingsordninger vedrørende genanvendeligt  

 affald.
 Efter Miljøstyrelsens opfattelse, følger det herefter, at når  

 indsamlingsordninger er iværksat, er det kommunalbestyrelsens pligt at sikre,  

 at indsamlede materialer afsættes til genanvendelse.
 I miljøbeskyttelseslovens §§ 62 - 62 b er der fastsat bestemmelser om  

 amtsrådenes og kommunalbestyrelsernes opgaver vedrørende affaldskortlægning,  

 herunder udarbejdelse af kommunale affaldsplaner.
Det er et centralt element i planlægningen, at de kommunale råd skal  

 vurdere og tilrettelægge affaldsbortskaffelsen.
Som led heri er det en  

 kommunal opgave at sikre, at der sker størst mulig genanvendelse, men denne  

 opgave kan kun løses, hvis der eksisterer de nødvendige behandlingsanlæg m.v.  

 for genanvendelige materialer og produkter.
Det fremgår af § 62 a, stk. 6, at  

 dette kan ske i form af fælleskommunale affaldsselskaber.
 Da indsamling af affald og slutdisponering som følge af lovgivningen på  

 affaldsområdet er en kommunal opgave, og da genanvendelse er et pligtmæssigt  

 - og - accessorisk led i den samlede affaldsbehandling, er Miljøstyrelsen af  

 den opfattelse, at der i ministeriets lovgivning er den nødvendige hjemmel  

 til, at kommuner og amter kan engagere sig i aktiviteter som den  

 foreliggende.
Der er ikke under den af ministeriet tilhørende lovgivning noget, der  

 regulerer betingelserne for beskæftigelse af langtidsledige i forbindelse med  

 løsning af de opgaver, som jfr. ovenfor regulerer de kommunale  

 forpligtelser.« Tilsynsrådet anmodede herefter i brev af 24. maj 1991 Arbejdsmarkedsnævnet  

 for Sønderjyllands Amtskommune om at træffe en endelig afgørelse vedrørende  

 spørgsmålet om, hvorvidt betingelserne for beskæftigelse af langtidsledige i  

 Affaldsregion Nords genbrugsprojekt var opfyldt.
Den 17. juni 1991 henvendte V.
Burcharth og Søn A/S sig til tilsynsrådets  

 sekretariat og påpegede bl.a., at det af Affaldsregion Nords årsregnskab og  

 driftsrapport for 1990 fremgik, at omsætningen i selskabets genbrugsprojekt i  

 det væsentlige var afhængig af indkøbte og ikke indsamlede materialer.
 Tilsynsrådet anmodede i brev af 18. juni 1991 Affaldsregion Nord om at be-  

 eller afkræfte disse oplysninger samt i bekræftende fald at oplyse, hvor  

 materiale indsamlet uden for medlemskommunerne stammede fra.
 Affaldsregion Nord oplyste i brev af 26. juni 1991 til tilsynsrådet bl.a.  

 følgende:
»Som det fremgår af den omtalte driftsrapport er der ialt behandlet  

 894.000 kg tøj, husholdningsaffald og sko.
Deraf er 88.000 kg indsamlet i de  

 6 medlemskommuner og den resterende del fremkommer som flg.:
 * Større mængder skyldes råvareoverførsel fra 1989.
 Den forholdsvis store mængde der er tilført forbrænding/losseplads skyldes  

 delvist, at vi i forbindelse med organisationernes indsamling til Rumænien  

 fik tilført en del ubrugeligt »overskudstøj«.
Som det tidligere er oplyst, er det vores skøn, at hver indbygger i  

 Danmark årligt producerer ca. 5 kg. affaldstøj.
Dertil kommer  

 husholdningsaffald (gardiner, håndklæder, sengetøj etc.) samt sko.
Mængder af  

 dette skønnes til mindst samme størrelsesorden som mængden af tøj.
 I Affaldsregion Nord's område vil det svare til ialt ca. 800-900 tons.  

 Dette tal kan så eventuelt sættes i forhold til ovennævnte bruttomængde.
Jvf. affaldslovgivningen kan de organisationer, der indsamler tøj i  

 Affaldsregion Nord's område (f.eks.
Frelsens Hær) af kommunerne pålægges at  

 ophøre med dette.
Fremfor at benytte denne mulighed, vil Affaldsregion Nord dog langt  

 hellere videreføre det positive samarbejde, der igennem årene er opbygget med  

 de nævnte organisationer.' I brev af 1. juli 1991 anmodede tilsynsrådet Affaldsregion Nord om at  

 oplyse, om nogen del af de i selskabets brev af 26. juni 1991 nævnte 440.790  

 kg og 365.322 kg tøj, husholdningsaffald og sko var indsamlet i  

 medlemskommunerne, samt i bekræftende fald at oplyse det pågældende kvantum.
 I brev af 23. juli 1991 til tilsynsrådet oplyste Affaldsregion Nord  

 følgende:
 »De omtalte 440.790 kg. stammer fra diverse genbrugscentre uden for  

 de 6 medlemskommuner.
 Med hensyn til de 365.322 kg, der fremkommer via diverse organisationer,  

 foretages der af organisationerne ikke nogen specificerede vejninger for de  

 enkelte indsamlingssteder, hvorfor der ikke findes en »geografisk«  

 oversigt over de indsamlede mængder.
Vi har derfor desværre ikke mulighed for at besvare Deres spørgsmål vedr.  

 kvantum, men kan blot konkludere, at omend ikke hele mængden, så dog en meget  

 stor del af den, indsamles i de 6 medlemskommuner.' På baggrund af oplysningerne om, at det af Affaldsregion Nord forarbejdede  

 materiale i væsentligt omfang var indsamlet af andre end selskabet selv, samt  

 til dels var inddsamlet uden for de i Affaldsregion Nord deltagende kommuner,  

 anmodede tilsynsrådet i brev af 26. juli 1991 Miljøministeriet om at oplyse,  

 hvorvidt disse oplysninger måtte give ministeriet anledning til at ændre den  

 afgivne udtalelse af 3. maj 1991.
 Arbejdsmarkedsnævnet for Sønderjyllands Amtskommune blev ligeledes den 26.  

 juli 1991 orienteret om de nu fremkomne oplysninger i sagen samt om  

 tilsynsrådets høring af Miljøministeriet.
I brev af 12. august 1991 orienterede Arbejdsmarkedsnævnet for  

 Sønderjyllands Amtskommune tilsynsrådet om, at nævnet den 5. august 1991  

 havde afholdt et møde med Affaldsregion Nord samt V.
Burcharth og Søn A/S, og  

 at nævnet den 6. august 1991 traf afgørelse om, at beskæftigelsen af  

 langtidsledige ved produktionen af pudseklude i Affaldsregion Nord ikke kunne  

 antages at virke konkurenceforvridende i forhold til virksomheden V.  

 Burchardt & Søn A/S, og at nævnet derfor ingen indvendinger havde imod  

 Affaldsregion Nords fortsatte beskæftigelse af langtidsledige i selskabets  

 produktion af pudseklude.
 I brev af 18. september 1991 udtalte Miljøministeriet følgende til  

 tilsynsrådet i anledning af rådets brev af 26. juli 1991:
 »Tilsynsrådet har den 26. juli 1991 fremsendt en kopi af en skrivelse  

 fra Affaldsregion Nord, hvori det oplyses, at det forarbejdede materiale i  

 væsentligt omfang er indsamlet af andre end det kommunale fællesskab, til  

 dels udenfor de deltagende kommuner.
 Tilsynsrådet ønsker Miljøministeriets vurdering af, hvorvidt disse  

 oplysninger giver ministeriet anledning til at ændre den tidligere afgivne  

 udtalelse.
 For Miljøministeriet er det grundlæggende at de materialer, som samles ind  

 udenfor det kommunale fællesskab og til dels udenfor de deltagende kommuner  

 er tekstiler, som er vurderet som uegnede til anvendelse efter sit  

 oprindelige formål, og som derfor ønskes bortskaffet, i hvilken forbindelse  

 det henvises til Affaldsregion Nord som affald.
 Der er efter Miljøministeriets opfattelse intet til hinder for at affald  

 kan henvises til anlæg beliggende udenfor den anvisende kommunes område,  

 såfremt der er en aftale med det modtagende anlæg.
Hvis det forholder sig sådan, at Affaldsregion Nord køber en stor del af  

 råvarerne fra genbrugscentre og velgørende organisationer og der i  

 virkeligheden er tale om, at det kasserede tøj er blevet en handelsvare, vil  

 man efter Miljøministeriets opfattelse være i en situation, som ligger  

 udenfor rammerne af den eksisterende lovgivning om genanvendelse af  

 affald.« Ved brev af 24. oktober 1991 fremsendte Reno-Sam til tilsynsrådet et notat  

 af 24. oktober 1991 vedrørende Affaldsregion Nords produktion af pudseklude.
 I notatet anførte Reno-Sam bl.a. følgende:
 »Ved brev af d. 18.9.91 fra Miljøministeriet til Tilsynsrådet for  

 Sønderjyllands Amt fremkommer Miljøministeriet med en bemærkning, der i den  

 konkrete sag kan give - og tilsyneladende hos firmaet Buchardt har givet -  

 anledning til en misforståelse.
 Det drejer sig om følgende formulering: »Hvis det forholder sig  

 sådan, at Affaldsregion Nord køber en stor del af råvarerne fra  

 genbrugscentre og velgørende organisationer, og der i virkeligheden er tale  

 om, at det kasserede tøj er blevet en handelsvare, vil man efter  

 Miljøministeriets opfattelse være i en situation, som ligger udenfor rammerne  

 af den eksisterende lovgivning om genanvendelse af affald«.
 Som brancheforening for affaldsselskaber i Danmark skal Reno-Sam derfor  

 gøre følgende bemærkninger, som foreningen samtidig har tilsendt  

 Miljøministeriet og Indenrigsministeriet.
 Det følger af genanvendelseslovgivningen med tilhørende bekendtgørelser,  

 at kommunalbestyrelserne fra 1.1.1987 med henblik på genanvendelse og  

 begrænsning af affaldsmængderne og miljøbelastningen herfra kan iværksætte  

 indsamlinger af genanvendelige produkter fra såvel husstande som  

 erhvervsvirksomheder.
 Definitionen af hvad der er »affald« har såvel nationalt som  

 internationalt været genstand for mange diskussioner. Årsagen hertil er bl.a.  

 den, at det i mange sammenhænge er nødvendigt at fastlægge, hvem der er  

 ansvarlig for dets miljømæssigt set forsvarlige bortskaffelse.
 Udgangspunktet har været, at hvis et produkt ikke var tjenligt til sit  

 oprindelige formål og ikke umiddelbart var omsætteligt for ejeren, og derfor  

 måtte bortskaffes eller måtte overdrages til bortskaffelse som værdiløst, var  

 der tale om »affald«.
 Det siger sig selv, at der ved indførelse af ordninger, der tilsigter, at  

 affald genbruges med henblik på reduktion af de affaldsmængder, der skal  

 bortskaffes ved forbrænding eller deponering, kan stilles spørgsmål ved, om  

 dette udgangspunkt (affaldsproduktets værdiløshed) kan fastholdes.
 Grænsen mellem affald i traditionel forstand og »handelsvare«  

 udviskes.
 Når en ejer eller bruger af tøj, hårde hvidevarer, aviser, grenaffald m.v.  

 ikke længere ønsker at beholde dette, eller selv ønsker eller kan videresælge  

 det, men afleverer det som kasseret materiale enten til kommunale  

 genbrugscontainere eller andre indsamlinger, er det at opfatte som affald -  

 set med ejerens/brugerens øjne.
Hensigten med lovgivningen er herefter netop, at kommunen - så godt som  

 muligt - forsøger at nyttiggøre materialerne.
Derfor etableres eksempelvis  

 havekomposteringsanlæg til grenaffald og videresalg af kompost fra kommunen,  

 jern og metal sorteres og sælges videre til f.eks.
Stålvalseværket, tøj  

 sorteres, repareres og forsøges solgt i genbrugscentrenes butikker m.v.  

 Aviser indsamles, sorteres, balles, videresælges til papirfabrikkerne eller  

 anvendes til de fælleskommunale affaldsselskabers egen produktion af varer.  

 Alle aktiviteter i god overensstemmelse med formålet med  

 genanvendelsesbekendtgørelserne.
Med hensyn til affaldstøjfraktionen sker der hos hhv. de fælleskommunale  

 genbrugscentre og Frelsens Hær m.fl. en sortering og salg fra egne butikker.  

 Det der her ikke kan videreformidles til salg eller til nyttig anvendelse for  

 nogen, er derfor igen blevet til affald også for disse virksomheder.
Men  

 virksomhederne har haft en række udgifter i.f.m. indsamling og sortering.
Det er derfor en fejlformulering i såvel Affaldsregion Nord's regnskab,  

 som i den øvrige korrespondance, hvor det kaldes »køb«.
Det er i  

 virkeligheden en ydelse for indsamlingen, der har fundet sted.
 Når Affaldsregion Nord betaler virksomhederne, er det ikke for  

 affaldstøjet - for det er nemlig klart til losseplads eller  

 forbrændingsanlæg, men for en indsamlings- og sorteringsomkostning som de  

 pågældende fællskommunale genbrugscentre eller Frelsens Hær har haft.
Et analogt eksempel er avisindsamlinger.
Ingen vil vel påstå, at den  

 enkelte husstands læste avis ikke er affald.
Avisen indsamles, enten ved  

 hjælp af private vognmænd, frivillige organisationer eller en kommunal  

 vognmand.
 Når det fælleskommunale selskab herefter betaler for aviserne, drejer det  

 sig om betaling for indsamlingsomkostningen.
Herefter sker der en sortering og opbalning af aviserne, som herefter er  

 klar til produktion.
Igen er det omkostninger i.f.m. håndteringen, som dækkes  

 (eller forsøges dækket) ved videresalg (returpapirprisen er i øjeblikket så  

 lav, at omkostningerne til indsamlingerne langt fra kan dækkes).
Men kommunerne/affaldsselskaberne har stadigvæk forpligtelsen til at  

 foretage indsamlinger.
Den dag papirprisen stiger, kan man meget vel  

 forestille sig, at et privat firma på samme måde vil overtage denne  

 etablerede »offentlige forretning«, for når prisen igen falder til  

 et urentabelt niveau at slippe den.
Derefter kan det offentlige igen begynde  

 forfra.
 Der findes ikke noget privat firma, som både indsamler og forædler  

 genbrugstøj.
De fælleskommunale affaldsselskaber drives efter »hvile i sig  

 selv«-princippet, og håndteringen af genanvendelige materialer indgår i  

 de kommunale affaldsordninger, som gebyrfirnansieres af brugerne.
Det er  

 kommunernes pligt at drive disse ordninger på så økonomisk forsvarlig vis som  

 muligt.
 Efter foreningens opfattelse må Miljøministeriets tilkendegivelser vedr.  

 sonderingen mellem genanvendeligt affald og »handelsvarer« ses i  

 lyset af ovennævnte sammenhæng.
 En for håndfast forståelse af Miljøministeriets bemærkninger fører i  

 virkeligheden til, at genanvendelseslovgivningen og dens intentioner ikke  

 hænger sammen. ......
Den omstændighed, at der opstår en privatøkonomisk interesse i at erhverve  

 det som affald indsamlede materiale, kan ikke føre til, at Affaldsregion  

 Nord's håndtering af produkter i affalds-/genanvendelseskæden betragtes som  

 værende i strid med det hovedsynspunkt, som Miljøministeriet da også har  

 tilkendegivet i samme skrivelse af d. 18.9.91.' Tilsynsrådet anmodede herefter i brev af 8. november 1991 Miljøministeriet  

 om eventuelle bemærkninger til det af Reno-Sam i notatet anførte.
 I brev af 6. december 1991 til tilsynsrådet oplyste Miljøministeriet, at  

 Reno-Sams notat ikke gav ministeriet anledning til ændring af ministeriets  

 udtalelse af 18. september 1991 til tilsynsrådet.
 Miljøministeriet anførte i brevet herudover følgende:
»Det bemærkes, at det på side 3 i RENOSAMs notat anførte om en  

 fejlformulering, hvorefter der ikke er tale om køb, men en ydelse for  

 indsamlingsaktiviteten, efter ministeriets opfattelse må bero på et skøn.  

 Ministeriet har ikke fundet anledning til at gå ind i en nærmere vurdering af  

 dette spørgsmål i den konkrete sag.« I brev ligeledes af 6. december 1991 fremsendte advokatfirmaet Ditlevsen,  

 Berg & Partnere, som advokat for Affaldsregion Nord et indlæg i sagen til  

 tilsynsrådet.
Af indlægget fremgik bl.a. følgende:
»Det bestrides, at AFRNs virke strider imod  

 genanvendelseslovgivningen.
Der er tværtimod direkte hjemmel heri til, at  

 AFRN kan udøve de pågældende aktiviteter.
Det er i den forbindelse uden  

 betydning, hvorfra »rå-affaldet« hidrører.
 ... der (er) ikke i genanvendelseslovgivningen indeholdt noget forbud mod  

 økonomisk vederlag for genanvendelige affaldsmaterialer.
Tværtimod har genanvendelseslovgivningen og alle politiske forarbejder  

 herom haft som en klar forudsætning og en direkte nødvendighed, at der i et  

 eller andet omfang indgår økonomiske forhold, herunder værditilvækst som  

 følge af foranstaltninger, der er økonomisk relateret på een eller anden  

 måde.
Sådanne økonomiske relationer vil almindeligvis opstå lige fra (det  

 genanvendelige) affalds »fødsel«, nemlig ejerens  

 opgivelsesretshandel, hvor det for eksempel anbringes i en container, der  

 transporteres bort, med eventuel sortering og/eller emballering heraf,  

 videretransport til endelig oparbejdning etc. ...
 Det gøres herudover gældende, at AFRNs virke - selv uden en direkte  

 lovhjemmel - ville være retmæssig i henhold til kommunalfuldmagtsreglerne.  

 ...
 Genanvendelseslovgivningen indeholder ikke terminologien  

 »handelsvarer« eller nogen anden tilsvarende terminologi, som  

 udtrykker en sondring mellem på den ene side affald/»råvarer«, der  

 er »handelsvarer«, og på den anden side affald/»råvarer«,  

 der ikke er »handelsvarer«.
Begrebet »handelsvarer« refererer sig efter almindelig sproglig  

 forståelse til effekter, der overdrages mod et økonomisk vederlag.
Det er  

 imidlertid - som ovenfor påvist - direkte forudsat i  

 genanvendelseslovgivningen, at det oparbejdede/genanvendte affald skal have  

 en økonomisk værdi, som genanvendelsesfortagenderne - her AFRN - må kræve sig  

 betalt for og yde betaling for.
Afsluttende bemærkninger Konklusionen på nærværende redegørelse er, at den af AFRN beskrevne  

 virksomhed vedrørende pudseklude er fuldt legal.
Hjemlen kan udledes af såvel  

 genanvendelseslovgivning som de almindelige kommunale fuldmagtsregler.
 Der er således ikke noget grundlag for at følge klagerens påstand om, at  

 virksomheden er retsstridig og derfor skal bringes til ophør.
Kommunerne er via lovgivningen pålagt aktivt at reducere affaldsmængderne  

 og forbedre ressourceudnyttelsen via øget genanvendelse.
Denne forpligtelse  

 bygger på brede tværpolitiske beslutninger.
Kommunerne er i denne forbindelse  

 opfordret til at indgå i kommunale samarbejder med henblik på optimering af  

 genanvendelsen og den samfundsmæssigt set mest fordelagtige løsning af hele  

 affaldsbortskaffelsen. ........
Såfremt der ikke kan ske vederlæggelse for værdien (ofte kostværdien) for  

 indsamlede/oparbejde, genanvendelige materialer på tværs af sådanne mindre  

 kommunale fællesskaber, forsvinder et meget væsentligt grundlag for  

 genanvendelse her i landet.
Det samme er tilfældet, såfremt samvirket med de  

 velgørende og frivillige organisationer udelukkes, hvorved også en væsentlig  

 del af disses eksistensgrundlag bortfalder.' I møde den 17. december 1991 vedtog tilsynsrådet herefter at udtale  

 følgende i anledning af Det Danske Handelskammers klage over Affaldsregion  

 Nords produktion af pudseklude:
 »Spørgsmålet om lovligheden af de aktiviteter, der foretages af  

 Affaldsregion Nord, må efter tilsynsrådets mening afgøres på grundlag af en  

 fortolkning af genanvendelseslovgivningen.
 Reglerne om beskæftigelse af langtidsledige giver ikke hjemmel til en  

 produktion som den foreliggende.
 Den almindelige ulovbestemte kommunalfuldmagt udgør i sig selv et  

 tilstrækkeligt grundlag for at kommuner inden for deres eget område indsamler  

 og bortskaffer affald, men indkøb fra leverandører med henblik på egentlig  

 produktion kræver en lovhjemmel, som skal findes i miljøministeriets  

 lovgivning om genanvendelse.
Efter ministeriets opfattelse - som tilsynsrådet må lægge til grund for  

 sin afgørelse - giver reglerne ikke hjemmel for en kommunal produktion på  

 grundlag af indkøbte råvarer.
Ministeriet udelukker dog ikke i sin seneste  

 udtalelse, at en kommune træffer aftale om at aftage affald mod at betale et  

 beløb til dækning af omkostninger.
 Afgørelsen beror således efter ministeriets mening på et konkret skøn.
Tilsynsrådet kan ikke med fornøden sikkerhed fastslå, hvorvidt betalingen  

 er en købspris for en handelsvare eller blot en godtgørelse for  

 indsamlingsomkostninger.
Oplysningerne fra Affaldsregion Nord og klagerne  

 herom er utilstrækkelige og modstridende.
 Da tilsynsrådet ikke har mulighed for yderligere at afklare de faktiske  

 forhold, kan man ikke afgøre, hvorvidt aktiviteterne har den fornødne hjemmel  

 i genanvendelseslovgivningen.
Da man ej heller på andet grundlag kan fastslå, at virksomheden er klart  

 ulovlig, foretager man sig ikke videre i sagen.« Ved brev af 10. januar 1992 med bilag klagede V.
Burcharth & Søn A/S  

 som nævnt indledningsvis til den daværende indenrigsminister over  

 tilsynsrådets udtalelse af 17. december 1991. I brevet var bl.a. anført  

 følgende:
 »Tilsynsrådet for Sønderjyllands Amt har i et møde den 17. december  

 1991 konkluderet, at man ikke kan afgøre hvorvidt ovennævnte aktiviteter har  

 den fornødne hjemmel i genanvendelseslovgivningen.
 Når Tilsynsrådet således ikke kan afgøre at aktiviteterne HAR hjemmel i  

 lovgivningen, må de altså være UDEN lovhjemmel.
Specielt spørgsmålet om hvorvidt genbrugstøj er affald eller handelsvare  

 har været væsentligt.
AFRN indkøber 90% af sin tøjmængde.
Derfor vedlægger vi  

 kopi af et udkast til tøjaftale mellem DKGB og VB&S, ..... Denne aftale  

 er ikke færdig-afsluttet, idet AFRN (gen-)tilbyder (fortsat) at købe DKGB's  

 genbrugstøj.
Dette dokumenterer, at genbrugstøj ikke er affald, men en  

 handelsvare, hvor konkurrencen om at købe er hård.
De resterende 10% af AFRN's genbrugstøj indsamles i de 6 implicerede  

 kommuner.
Miljøstyrelsen har i et notat J.nr.
M 302.0017 af 25/4 1991 påpeget  

 at det er en kommunal opgave at bortskaffe affald miljømæssigt forsvarligt.  

 Miljøstyrelsen siger videre, at det er en kommunal opgave at sikre, at der  

 sker størst mulig genanvendelse, SAMT at denne opgave kun kan løses, hvis der  

 eksisterer de nødvendige behandlingsanlæg herfor .....
 Dette er forkert.
Størst mulig genanvendelse sker ved at sælge det indsamlede genbrugstøj og  

 -sko til professionelle genbrugsfirmaer i Danmark eller udlandet.
Ikke mindst  

 da slut-affaldsmængden som sendes til forbrænding er max 15% hos udenlandske  

 genbrugstøjfirmaer (også hos VB&S A/S), medens AFRN sender 44,8% på  

 forbrændingsantalten, ..... .....
 Vedr. konkurenceforvridning vil vi gerne påpege, at uanset  

 arbejdsmarkedsnævnet i Sønderborg har vedtaget at AFRN's beskæftigelse af  

 langtidsledige og salg af klude ikke er konkurrenceforvridende, har AFRN  

 senere selv dokumenteret, at aktiviteterne ER KONKURRENCEFORVRIDENDE.
 AFRN's brev af 11. september 1991 til Tilsynsrådet for Sønderjyllands Amt  

 ..... beviser dette klart og utvetydigt:
 Tøj - sko og pudsekludeproduktion hos AFRN:
 Foruden kapacitetsomkostninger.
 Dette negative resultat opnås, fordi AFRN sælger til for lave,  

 konkurrenceforvridende priser:
 AFRN-projektet er nu, som fra første færd, et beskæftigelsesprojekt, og  

 ikke en nødvendig miljøopgave.
Som beskæftigelsesprojekt er det for længst blevet erklæret ulovligt,  

 endda 2 gange, og vi skal derfor bede ministeren om at standse den således i  

 enhver henseende ulovlige produktion straks.« Ved brev af 21. januar 1992 anmodede Indenrigsministeriet på baggrund af  

 ovennævnte klage Tilsynsrådet for Sønderjyllands Amt om en udtalelse.  

 Tilsynsrådet udtalte ved påtegning af 24. januar 1992 på ministeriets brev af  

 21. januar 1992, at rådet kunne henholde sig til dets udtalelse af 17.  

 december 1991.
I breve af 18. februar, 3. og 19. marts 1992 fremsendte V.
Burcharth &  

 Søn A/S yderligere materiale til belysning af sagen.
Ved telefax af 6. april 1992 fremsendte advokatfirmaet Ditlevsen, Berg  

 & Partnere som advokat for Affaldsregion Nord til Indenrigsministeriet et  

 indlæg i sagen.
Af indlægget fremgik bl.a. følgende:
 »Som advokater for Affaldsregion Nord nedlægger vi følgende påstande:
principalt: klagesagens behandling for Indenrigsministeriet afvises subsidiært: der er ikke grundlag for at kende Affaldsregion Nords  

 aktiviteter i forbindelse med oparbejdning og afsætning af pudseklude for  

 retsstridig.   

 .....
 Vedrørende den principale påstand. .....
 ... klagerens konsekvente aktivt obstruerende adfærd under hele  

 sagsforløbet (medfører) at mulighederne for at realitetsbehandle  

 klagen/klagerne vanskeliggøres i væsentlig grad, og da dette i det hele må  

 tilskrives klageren, bør sagen på dette grundlag afvises.
 Vedrørende den subsidiære påstand. .....
Det præciseres, at produkterne fra Affaldsregion Nord ikke virker  

 konkurrenceforvridende.
Dette er endeligt fastslået af Arbejdsmarkedsnævnet  

 den 6. august 1991 på baggrund af skriftlige dokumentationer og mundtlige  

 forhandlinger med sagens parter.
Dette spørgsmål kan derfor ikke genoptages  

 under denne sags behandling i Indenrigsministeriet.
Den »beregning«, som klageren har udarbejdet i sit brev af 10.  

 januar 1992 til Indenrigsministeriet, angives at relatere sig til  

 konkurrenceforvridningspåstanden, hvorfor »beregningen« er  

 irrelevant i denne sammenhæng.
Desuden er »beregningen« ikke  

 korrekt, og den bygger på fejlagtige forudsætninger.
Uagtet at klagepunktet  

 om konkurrenceforvridning som nævnt er endeligt færdigbehandlet, er  

 Affaldsregion Nord i givet fald villig til at belyse og konkretisere  

 kommentarerne til »beregningen« nærmere, hvis Indenrigsministeriet  

 måtte finde, at dette er af betydning for sagens behandling.' Ved brev af 10. april 1992 fremsendte Indenrigsministeriet det ovennævnte  

 indlæg fra advokatfirmaet til V.
Burcharth & Søn A/S med anmodning om  

 eventuelle bemærkninger, forinden Indenrigsministeriet anmodede  

 Miljøministeriet om en udtalelse i sagen.
 Ved brev af 30. april 1992 fremsendte advokatfirmaet Ditlevsen, Berg &  

 Partnere supplerende indlæg i sagen. i brevet anførtes bl.a. følgende:
»Begrebet »konkurrenceforvridning« er ikke relevant på  

 dette område.
Det er muligt, at der på det ulovgivne område -  

 kommunalfuldmagten - gælder et formelt princip om, at kommunale virksomheder  

 ikke må udøve konkurrenceforvridning i forhold til private.
Selve begrebet  

 konkurrenceforvridning er ikke et fast defineret begreb, men tager  

 formentligt sigte på den situation, at kommuner yder særskilt støtte til  

 private virksomheder eller yder særskilt støtte til egen virksomhed, således  

 at dette bevirker ulige konkurrenceforhold set i relation til private  

 virksomheder, som ikke måtte have adgang til sådan støtte.
På affaldsbortskaffelsesområdet, som er reguleret ved  

 miljøbeskyttelsesloven, og som også omfatter genanvendelse, er dette begreb  

 imidlertid ikke relevant, idet kommunerne frit kan bestemme, at  

 affaldsbortskaffelsen - og således også genanvendelse - skal finansieres helt  

 eller delvist via kommunal skatteudskrivning.
Men selvom denne del af den  

 kommunale virksomhed finansieres via gebyrer, som miljøbeskyttelsesloven  

 giver mulighed for, så er denne problemstilling alligevel ikke relevant.  

 Dette er blevet forstærket af, at der i den nye miljøbeskyttelseslov, der er  

 gældende fra 1. januar 1992, er indsat direkte hjemmel til, at der kan  

 opkræves et samlet gebyr omfattende hele affaldsområdet.
Det vil sige, at det  

 er fuldt legalt, at visse dele af affaldsbortskaffelsesområdet isoleret  

 betragtet giver overskud og andre giver underskud, blot det samlet  

 »hviler i sig selv«.
»Ved denne nye lov er der således udtrykkeligt taget stilling til  

 denne problemstilling, og dette fremgår ganske klart af bemærkningerne til  

 lovforslaget.
Det er således op til de enkelte kommunalbestyrelser selv at  

 afgøre, hvorvidt for eksempel et konkret genanvendelsesprojekt isoleret  

 betragtet skal have støtte enten via skattefinansieringen eller via en  

 fastlagt gebyrstrategi med hjemmel i miljøbeskyttelsesloven.
 Alene af denne grund, nemlig at der er klar lovhjemmel til den beskrevne  

 virksomhed i Affaldsregion Nord - må den fremsatte klage fremvises.
Herudover er der i den nye konkurrencelov indsat en bestemmelse om, at  

 denne lov også omfatter offentlig virksomhed og af bemærkningerne til  

 lovforslaget fremgår, at man blandt andet har tænkt på renovationsområdet,  

 hvilket vil sige affaldsbortskaffelsesområdet under  

 miljøbeskyttelseslovgivningen.
Jeg vedlægger til orientering kopi af  

 Konkurrencenyt nr. 7 i 1990, hvor det på side 1 er anført, at man via  

 indsættelsen af offentlig erhvervsvirksomhed i denne lov har villet  

 præcisere, at der skal være øget mulighed for at sælge varer og  

 tjenesteydelser på markedsmæssige vilkår, og at det kan foregå i konkurrence  

 med private virksomheder.
Det vil sige, at denne lov forudsætter, at der kan  

 være en række erhvervsmæssige området, hvor private virksomheder og  

 offentlige virksomheder konkurrerer side om side. ...
Efter min opfattelse burde denne klagesag ikke versere ved  

 Indenrigsministeriet, men ved KonkurrenceRådet, .....« Ved brev af 1. maj 1992 fremsendte ministeriet advokatfirmaets brev af 30.  

 april 1992 til V.
Burcharth & Søn A/S oog anmodede samtidig om eventuelle  

 bemærkninger til det i brevet anførte.
Ved brev af 5. maj 1992 til Indenrigsministeriet oplyste V.
Burcharth  

 & Søn, at man ønskede at fremkomme med en udtalelse til advokatfirmaets  

 indlæg, men at dette formentlig først kunne ske ved udgangen af maj måned  

 1992, fordi man agtede at søge juridisk rådgivning.
 Ved brev af 22. december 1992 til Indenrigsministeriet fremsendte V.  

 Burcharth & Søn A/S et notat af 14. december 1992 om sagen, udarbejdet af  

 professor Claus Haagen Jensen.
 I notatet anførtes bl.a. følgende:
»III.
Vurdering af sagen ud fra miljølovgivningens  

 genanvendelsesregler ...
Det er åbenbart, at miljølovgivningens affaldsregler gør indsamling og  

 slutdisponering af affald til en kommunal opgave, og foreskriver, at  

 indsamlingen skal tage sigte på, at væsentlig dele af det genanvendelige  

 materiale skal genanvendes.
Mindre klart er det, hvilke dele af processen fra  

 sortering til afsætning som umiddelbart i henhold til denne lovgivning  

 hjemles som en kommunal opgave, samt i hvilken udstrækning en kommunes  

 genanvendelsesaktiviteter kan gå ud over kommunens eget område.
Disse  

 spørgsmål tages op i det følgende efter en belysning af, om tøj overhovedet  

 kan henregnes til »affald«.
1. Kan tøj være »affald«? Fra VBS's side er det gentagne gange gjort gældende, at det tøj, som  

 indsamles og i hovedsagen enten sælges fra genbrugsbutikker eller oparbejdes  

 til pudseklude, er en vare og ikke affald.
Hvis denne opfattelse er rigtig,  

 kan affaldslovgivningen naturligvis ikke hjemle noget som helst relevant i  

 relation til den forelagte sag.
Standpunktet er imidlertid efter min  

 opfattelse uholdbart. jeg kan i denne sammenhæng henholde mig til Reno Sams  

 notat af 24. oktober 1991. Uanset om et produkt kan siges at være værdiløst,  

 må det anses for at være affald i lovgivningens forstand, hvis ejeren ønsker  

 at skaffe sig af med det og afleverer det til kommunale containere eller  

 andre indsamlinger.
Denne karakteristik er også dækkende i forhold til tøj.
 2. Hvilke-dele af genanvendelsesprocessen gøres til en kommunal opgave?  

 ......
Den lovgivning, som miljømyndighederne har forholdt sig til med sine  

 udtalelser i sagen, giver efter min opfattelse anledning til tvivl om,  

 hvorvidt den i sig selv hjemler oparbejdning af indsamlet, genanvendeligt  

 affald. jeg vil dog ikke forfølge spørgsmålet nærmere, da den nye  

 miljøbeskyttelseslov (nr. 358 af 6. juni 1991) så vidt ses hjemler, også  

 etablering af kommunale genanvendelsesvirksomheder.
Herfor taler navnlig  

 formuleringen af § 44, som bredt bemyndiger miljøministeren til at fastsætte  

 regler på affaldsområdet.
Nævnes bør også § 49, hvorefter ministeren kan  

 træffe bestemmelse om kommunernes pligt til at oprette, udvide  

 deltagerkredsen af eller tilslutte sig kommunale fællesskaber for  

 affaldsbortskaffelse, »herunder genanvendelsesvirksomheder«.
 Ganske vist er de ældre affaldsbekendtgørelser fra 1986 og 1989 endnu ikke  

 erstattet af nye, men da miljøbeskyttelsesloven af 1991 trådte i kraft den 1.  

 januar 1992, giver det i hvert fald praktisk set ingen mening at bestride, at  

 genanvendelsesvirksomhed er hjemlet ved miljølovgivningens affaldsregler.
3. I hvilket omfang kan en kommunal genanvendelsesvirksomhed anvende  

 råvarer indsamlet uden for kommunen? Det følger af det forudgående, at en kommune kan starte en  

 genanvendelsesvirksomhed, som behandler det affald, der er indsamlet i  

 kommunen.
Det er dette og kun dette affald kommunalbestyrelsen har ansvaret  

 for.
Kommunen vil også kunne indgå i et kommunalt fællesskab, som tager sig  

 af affald fra alle de deltagende kommuner.
Men kan en kommune eller et  

 kommunalt fællesskab gå herudover og inddrage affald, som er indsamlet i helt  

 andre dele af landet?:
Besvares dette spørgsmål bekræftende, er konsekvensen, at en hvilken som  

 helst kommune - alene eller sammen med andre kommuner - kan starte en generel  

 produktion på genbrugsområdet.
Dette ville være en så vidtgående undtagelse i  

 forhold til de almindelige kommunalfuldmagtsregler, jfr. nedenfor under IV,  

 at den må have udtrykkelig hjemmel i loven, og det har den ikke.
For denne  

 vurdering af miljøbeskyttelseslovens begrænsning taler navnlig to forhold.  

 Dels kan en så vidtgående hjemmel til Reno Sams betragtninger s. 3 - 4 i  

 notatet af 24. oktober 1991. Dels må det veje tungt, at kommunen principielt  

 er et lokalt afgrænset fællesskab. (Se her bl.a.
Harder, a.st., s. 33 ff.,  

 Gerd Battrup, a.st., s. 77 ff. samt Claus Haagen Jensen, Kommunalret, 1972,  

 s. 56 ff om »lokalitetsprincippet«).
Min konklusion vedr. miljølovgivningen er således, at denne må antages at  

 hjemle kommunal produktion og salg af pudseklude fremstillet af indsamlet  

 tøj, men at hjemmelen ikke rækker til inddragelse af råvarer, som er  

 indsamlet uden for kommunens eller det kommunale fællesskabs område.
Det skal  

 her tilføjes, at de grænser, som følger dette resultat, er ganske brede og  

 kan udvides gennem udbygning af det kommunale fællesskab. .....
IV.
Vurdering ud fra kommunalfuldmagtsreglerne A.
Kommunalfuldmagten og AFRN's pudsekludeproduktion Kommunalfuldmagtsreglerne hører til de vanskeligste at fremstille med en  

 rimelig høj grad af præcision.
Dette indebærer imidlertid ikke, at der ikke  

 findes felter, hvor kommunalfuldmagtsreglerne anviser sikre løsninger.
Den forelagte situation hører til denne kategori.
Det er hævet over enhver  

 tvivl, at spørges der, om de uskrevne kommunalfuldmagtsregler kan hjemle  

 AFRN's pudsekludsvirksomhed, vil svaret være benægtende.
Dette følger af det  

 helt fast antagne retsprincip, at kommunal produktion med henblik på  

 afsætning er ulovlig.
Dette gælder uanset aktivitetens større eller mindre  

 konkurrenceforvridende effekt.
Det gælder visse generelle modifikationer i  

 forhold til princippet, herunder af interesse i nærværende sammenhæng navnlig  

 reglerne om biprodukter og accessorisk virksomhed, men de uskrevne  

 modifikationer kan klart ikke dække en virksomhed, som ikke blot bruger  

 råvarer fra eget lokalområdet, man køber råvarer fra helt andre dele af  

 landet.
 Dette resultat svarer til, hvad tilsynsrådet uden usikkerhed har  

 tilkendegivet i sine vedtagelser både den 7. december 1990 og den 17.  

 december 1991.
Det bør også bemærkes, at kommunalfuldmagtsreglerne heller ikke tillader  

 kommunal støtte til private virksomheder, bortset fra undtagelsessituationer,  

 som ikke er relevante i den forelagte sag.
Dette nævnes, fordi der evt.  

 foreligger et element af kommunal støtte fra AFRN til firmaet Re-Tex, da en  

 aftale om overskudsdeling ikke synes at have sat sig noget spor i de  

 foreliggende regnskaber fra AFRN.' Indenrigsministeriet har herudover fra Tilsynsrådet for Sønderjyllands Amt  

 modtaget Affaldsregion Nords nugældende vedtægter, der i henhold til § 60 i  

 lov om kommunernes styrelse er godkendt af tilsynsrådet den 19. januar 1990  

 på visse nærmere angivne vilkår.
Af vedtægterne fremgår bl.a. følgende:
 »§ 3.
Fællesskabets overordnede formål er gennem samvirket at løse eller  

 medvirke til at løse de deltagende kommuners forpligtelser med hensyn til  

 slutbehandling af kommunernes affald samt at udnytte genanvendelige  

 materialer og produkter ved indsamling, sortering, forarbejdning og  

 afsætning.
De enkelte kommuner løser hver for sig problemerne vedrørende  

 bortskaffelse af olie- og kemikalieaffald.
 Som affald betragtes i disse vedtægter de materialer, der af den enkelte  

 kommune kategoriseres som affald.
 Slutbehandlingen er flerstrenget og behandlingsmetoderne vil kunne variere  

 i takt med den samfundsmæssige udvikling.
 Affaldsbehandlingen er for tiden først og fremmest opdelt i følgende  

 afdelinger:
 1) deponeringsafdeling, jfr. § 4.
2) forbrændingsafdeling, jfr. § 5 og 3) genanvendelsesafdeling, jfr. § 6.
Affaldsregion Nord disponerer affaldsfordelingen mellem de forskellige  

 afdelinger.
Ved afgørelsen af, hvilken behandlingsmetode, der skal anvendes,  

 skal der lægges afgørende vægt på - foruden nærværende vedtægter - den  

 prioritering, der fra samfundets side tillægges de forskellige  

 bortskaffelsesmuligheder til enhver tid.
Dette samvirkeprincip vil kunne  

 medføre, at der vil kunne ske en større eller mindre forskydning af  

 materialefordelingen mellem de forskellige metoder.
 § 6.
Affaldsregion Nord ejer og driver under sin genanvendelsesafdeling  

 »Sønderjysk genbrugscenter Nord« i henhold til de i nærværende  

 vedtægter fastsatte retningslinier.
Genbrugsafdelingen er beliggende i Vojens  

 kommune.
Genbrugsafdelingens formål er at bidrage til - via indsamlinger af  

 genanvendelige produkter og materialer i de seks deltagende kommuner jfr. §  

 13, stk. 4 - at begrænse affaldsmængderne og miljøbelastningen.
Affaldsregion  

 Nord kan lade udarbejde særlige regulativer for genbrugsafdelingens  

 virksomhed.
 Foruden den nuværende drift under »Sønderjysk Genbrugscenter  

 Nord« kan affaldsregion Nord beslutte, at der i tilslutning til dels de  

 kontrollerede lossepladser dels affaldsvarmeværket kan etableres  

 genanvendelsesordninger, såsom lavteknologiske systemer til frasortering af  

 papir, plast, metaller, træ, glas eller andre genanvendelige materialer.
Sådan genanvendelse kan ske centralt ved frasortering på lossepladser og  

 affaldsvarmeværk eller eventuelle mellemdepoter, eller decentralt i form af  

 kildesortering.
I det omfang sådan udvidet genanvendelse udføres i  

 Affaldsregion Nord's regi, henhører efterbehandlingen af de frasorterede,  

 genanvendelige materialer under genbrugsafdelingens funktionsområde.
 § 7.
 Der tilsigtes ved fællesskabets etablering ligeledes som et overordnet  

 formål for samvirket at opnå en for medlemskommunerne økonomisk fordelagtig  

 løsning af affaldsbortskaffelsen. .....
For genbrugsafdelingens virksomhed gælder også som overordnet formål med  

 samvirket at opnå økonomiske og driftsmæssige fordele for de enkelte  

 kommuner, og genbrugsafdelingen skal ved sin drift i videst muligt omfang  

 følge almindelige forretningsmæssige principper.
Genbrugsafdelingen skal  

 stræbe hen imod en økonomisk rentabel drift, idet dog andre hensyn af  

 Affaldsregion Nord kan prioriteres over den umiddelbare økonomiske vurdering.  

 .....
 Der indgår under Affaldsregion Nord følgende medlemskommuner:
1. Christiansfeld kommune, 2. Gram kommune, 3. Haderslev kommune, 4. Nørre-Rangstrup kommune, 5. Rødding kommune 6. Vojens kommune.
 § 12.
 Nye deltagere i fællesskabet kan kun optages med tiltræden fra samtlige 6  

 oprindelige kommuner.
Det kan dog ved almindeligt flertal i bestyrelsen vedtages at indgå i  

 samarbejde med een eller flere andre kommuner.
En sådan aftale skal dog ske  

 uden forringelse af forholdet for mindretalsdeltagere.
Ved indgåelse af  

 aftalen med sådanne eksterne kommuner skal det udtrykkeligt præciseres, at  

 deres leveringsret m.v. alene er subsidiær i forhold til medlemskommunerne.  

 Der kan ikke tillægges eksterne kommuner bedre økonomiske vilkår end  

 medlemskommunerne, medmindre et flertal i bestyrelsen vedtager noget andet.
 § 13.
 Der påhviler medlemskommunerne leveringspligt til Affaldsregion Nord af de  

 af nærværende vedtægter omfattede affaldskategorier. .....
(stk. 4) For så vidt angår genanvendelige materialer eller produkter - der i  

 nærværende vedtægter også teminologisk indgår under affaldsbegrebet - er  

 leveringspligten udtryk for, at de enkelte medlemskommuner skal medvirke til  

 at etablere indsamlingsordninger af sådanne materialer eller produkter.
Der  

 skal etableres en fælles indsamlingsordning som et integreret led i  

 renovationsindsamlingen.
Denne indsamlingsordning administreres af den  

 enkelte kommune.
I overgangsperioden, indtil en sådan fælles  

 indsamlingsordning er etableret, fortsætter den nuværende indsamling.  

 Leveringspligten er ikke til hinder for, at medlemskommunerne samarbejder med  

 private genvindingsvirksomheder.
Kommunerne må dog ikke ved kommunale indsamlinger levere til andre end  

 samvirkets genanvendelsesafdeling.
Den enkelte kommune kan tillade  

 almennyttige organisationer at foretage indsamling af genanvendelig  

 materialer.
 § 14.
Der påhviler Affaldsregion Nord en til kommunernes leveringsforpligtelse  

 svarende aftagepligt.
Dog er genanvendelsesdelingen berettiget til af henvise  

 leverede produkter eller materialer til deponering eller forbrænding, såfremt  

 disse af tekniske, økonomiske, opbevaringsmæssige eller andre årsager ikke  

 findes egnede til genanvendelse.
Genanvendelsesafdelingen er berettiget til  

 at meddele de enkelte kommuner generelle eller konkrete anvisninger  

 desangående. .....
 § 16.
Den lokale indsamling samt transporten til slutbehandlingsanlæggene  

 varetages af den enkelte kommune, og udgifterne hertil indgår således ikke i  

 Affaldsregion Nords regnskab.
Dette gælder således også genanvendelige  

 materialer, jfr. § 13 stk. 4. ...
 § 23 A.
 Udgifterne til genbrugsafdelingens drift afholdes først og fremmest af  

 afdelingens indtjening ved dets salg af indsamlede materialer samt af  

 eventuelle andre indtægter.
Et driftsunderskud fordeles mellem medlemskommunerne i form af dels  

 indirekte del direkte indbetalinger.
De indirekte betalinger består af, at de  

 enkelte kommuner stiller et antal medarbejdere til rådighed for afdelingen,  

 idet kommunerne betaler samtlige lønudgifter m.v. vedrørende disse respektive  

 medarbejdere. antallet af medarbejdere, som de enkelte kommuner skal stille  

 til rådighed, fastsættes i forhold til kommunernes indbyggertal efter samme  

 regel som anført i § 22 under litra b.
De direkte betalinger omfatter eventuelt resterende driftsunderskud, der  

 fordeles i samme forhold, såfremt driftsindtægterne måtte give dækning, helt  

 eller delvist, til de indirekte betalinger, skal der på tilsvarende måde ske  

 forholdsmæssig refusion af kommunernes udgifter.' Affaldsregion Nords direktør, Henning Nielsen, har den 19. januar 1993  

 over for Indenrigsministeriet telefonisk oplyst, at Affaldsregion Nord  

 har/har haft samarbejdsaftaler med »stort set alle kommuner i  

 kongeriget« om modtagelse af genanvendeligt affald.
Der har dog ikke  

 været tale om formaliserede samarbejdsaftaler - der har således ikke været  

 udarbejdet skriftlige aftaler.
Henning Nielsen har endvidere oplyst, at samarbejdet finder sted ved, at  

 Affaldsregion Nord afgiver et tilbud til den pågældende kommune.
Afhængig af  

 markedssituationen for det pågældende genanvendelige affald opkræver  

 Affaldsregion Nord betaling for at modtage affaldet fra den pågældende  

 kommune, eller yder betaling for at modtage affaldet.
 I brev af 21. januar 1993 anmodes Indenrigsministeriet herefter  

 Miljøministeriet om en udtalelse til sagen, herunder om at besvare en række  

 konkrete spørgsmål om miljølovgivningen.
 Miljøministeriet besvarede ved brev af 9. juni 1993 Indenrigsministeriets  

 forespørgsel.
 Af Indenrigsministeriets brev af 21. januar 1993 og Miljøministeriets brev  

 af 9. juni 1993 fremgik bl.a. følgende:
 Spørgsmål:
»I hvilken udstrækning kan tøj m.v., som af indehaveren er kasseret,  

 anses som affald i miljølovgivningens forstand?» Svar:
 »Tøj som af indehaveren er kasseret er såvel efter tidligere som  

 nugældende lov at anse som affald.
Efter hidtidig opfattelse var affaldsbegrebet således knyttet til, at man  

 opgav sin ejendomsret. pr. 1. april 1993 er der i dansk ret indført en  

 materiel affaldsdefinition, jfr. bekendtgørelse nr. 131 af 21. marts 1993 §  

 3.« Spørgsmål:
»Er der i miljølovgivningen hjemmel til, at en kommune, der har  

 iværksat en indsamlingsordning omfattende tøj m.v. fra private husstande, kan  

 indgå en aftale med en velgørende organisation om, at organisationen helt  

 eller delvist forestår den praktiske gennemførelse af indsamlingsordningen,  

 selv beholder det tøj m.v., som organisationen kan bruge, og afleverer det  

 resterende tøj m.v. til kommunen? Er der i bekræftende fald hjemmel i miljølovgivningen til, at kommunen  

 betaler den pågældende organisation for denne virksomhed? og findes der i så  

 fald regler i Miljøministeriets lovgivning om, hvor meget kommunen må betale  

 for den omhandlede virksomhed?» Svar:
 »Det er antaget, at kommunalbestyrelsen helt eller delvist kan  

 overlade den praktiske gennemførelse af ordninger til andre, f.eks. vognmænd  

 eller velgørende organisationer, jf. f.eks. bekendtgørelse nr. 882 om  

 kommunal indsamling fra erhvervsvirksomheder, § 5, stk. 1.
Der er ikke noget til hinder for, at vederlaget for denne tjenesteydelse  

 kan ske i naturalier.
Om størrelsen af vederlaget må det antages, at dette  

 skal svare til de faktiske omkostninger.« Spørgsmål:
»Er der i Miljøministeriets lovgivning hjemmel til, at et kommunalt  

 fællesskab, der med hjemmel i miljølovgivningen driver en  

 genanvendelsesvirksomhed, kan indgå aftaler med kommuner, der ikke deltager i  

 det kommunale fællesskab, om, at disse kommuner henviser affald frembragt i  

 de pågældende kommuner til det kommunale fællesskab? Er der i bekræftende fald hjemmel i miljølovgivningen til, at det  

 kommunale fællesskab kan modtage de pågældende kommuners affald vederlagsfrit  

 eller eventuelt kan yde betaling for at modtage affaldet? Stilles der i miljølovgivningen i givet fald formelle krav til en aftale  

 mellem et kommunalt fællesskab og en kommune, der ikke deltager i  

 fællesskabet, om kommunens henvisning af affald til fællesskabet, f.eks. krav  

 om at aftalen skal være skriftlig?» Svar:
 »Miljøstyrelsen finder, at der er lovhjemmel til, at en kommune kan  

 anvise affald til bortskaffelse, herunder genanvendelse til anlæg beliggende  

 i andre kommuner.
 Om afregningsformen må det lægges til grund, at denne skal ske til de  

 faktiske omkostninger, der er forbundet med modtagelsen af materialerne.
Der er ikke i miljølovgivningen noget krav om, at der foreligger en  

 aftale, og således ej heller til dennes form.
Imidlertid finder  

 Miljøstyrelsen det hensigtsmæssigt, at der foreligger en aftale.« spørgsmål:
»Er der i Miljøministeriets lovgivning hjemmel til, at et kommunalt  

 fællesskab, der med hjemmel i miljølovgivningen driver en  

 genanvendelsesvirksomhed, kan modtage affald fra virksomheder m.v. beliggende  

 i en kommune, der ikke er tilsluttet fællesskabet, såfremt det kommunale  

 fællesskab ikke har indgået en aftale herom med den pågældende kommune? Er der i bekræftende fald regler i miljølovgivningen om, hvilken betaling  

 det kommunale fællesskab kan/skal opkræve - eller må yde - for at modtage  

 affaldet fra virksomhederne m.v.?» Svar:
»Af ovenstående fremgår, at et kommunalt fællesskab kan modtage  

 affald, uanset der foreligger en aftale.
Det forhold at den kommune, hvori  

 affaldet er produceret ikke har anvist affaldet til det pågældende anlæg  

 berører ikke modtagelsesanlægget, men er alene et spørgsmål mellem  

 affaldsproducenten og dennes kommune.
Om afregningen gælder også her, at gebyret skal være  

 omkostningsægte.« Spørgsmål:
 »Er der regler i Miljøministeriets lovgivning om, efter hvilke  

 principper et kommunalt fællesskab, der med hjemmel i miljølovgivningen  

 driver en genanvendelsesvirksomhed, skal fastsætte prisen på  

 genbrugsprodukter, som sælges af virksomheden? Er der f.eks. regler om, at  

 kommunerne bag virksomheden ikke må yde tilskud til anlæg og drift af  

 virksomheden?.
 Svar:
 » I henhold til miljøbeskyttelseslovens § 48, der nærmere fastlægger  

 regler for beregning af kommunale gebyrer indenfor affaldsområdet, må det  

 lægges til grund, at afsætning af genanvendelige materialer bør ske  

 »bedst muligt«, det vil sige til markedspris.
Det bemærkes herved, at indtægten fra salg skal modregnes i omkostninger  

 ved beregning af gebyrerne.' Spørgsmål:
»Hvilken betydning har EØF-Traktaten art. 92-93 efter  

 Miljøministeriets opfattelse for spørgsmålet om, efter hvilke principper et  

 kommunalt fællesskab, der med hjemmel i miljølovgivningen driver en  

 genanvendelsesvirksomhed, skal fastsætte prisen på genbrugsprodukter, som  

 sælges af virksomheden?» Svar:
 »Med hensyn til spørgsmålet om betydning af art. 92-93 for  

 prisfastsættelsen vurderes det, at en fastsættelse af priser under  

 markedsprisen ville kunne betyde, at virksomheden måtte tilføres midler.
Når der er tale om en offentligt ejet virksomhed er en tilførsel af midler  

 først statsstøtte i traktatens forstand, når det går ud over, hvad en  

 lignende privat ejet virksomhed ville få tilført af kapital.
Men hvis dette  

 er tilfældet, må der som udgangspunkt være tale om statsstøtte efter  

 traktaten, da statsstøttebegrebet også omfatter støtte fra regionale  

 myndigheder.« Spørgsmål:
»Medfører det forhold, at lov om genanvendelse og begrænsning af  

 affald (jf. lovbekendtgørelse nr. 532 af 16. oktober 1984) er ophævet pr. 1.  

 januar 1992 og erstattet af kap. 6 i lov om miljøbeskyttelse (lov nr. 358 af  

 6. juni 1991), at Miljøministeriets tidligere udtalelser i sagen (på visse  

 punkter) ikke længere er udtryk for gældende ret?» Svar:
»Endelig bemærkes, at ophævelsen af lov om genanvendelse og  

 begrænsning af affald, jf. lovbekendtgørelse nr. 532 af 16. oktober 1984 ikke  

 medfører nogen ændring for så vidt angår tidligere udtalelser i sagen, idet  

 reglerne uændret er overført til miljøbeskyttelsesloven.« Miljøministeriet, Miljøstyrelsen, har endelig i brev af 15. februar 1994  

 til Indenrigsministeriet anført følgende som en præcisering af ministeriets  

 ovenfor citerede udtalelse af 18. september 1991 til Tilsynsrådet for  

 Sønderjyllands Amt:
»Generelt om affaldsbegrebet bemærkes, at dette også kan omfatte  

 materialer, der har en økonomisk værdi for indehaveren.
Materialer, der  

 således er omfattet af affaldsdefinitionen, jf.
Miljøministeriets  

 bekendtgørelse nr. 131 af 21. marts 1993 er omfattet af affaldslovgivningen,  

 herunder reglerne om genanvendelse.« Indenrigsministeriets udtalelse:
Det tilsyn, som de kommunale tilsynsmyndigheder udøver over for  

 kommunerne, er et retligt tilsyn.
Det betyder, at tilsynet kun omfatter  

 spørgsmål om, hvorvidt der er sket en tilsidesættelse af lovgivningen,  

 herunder offentligretlige retsgrundsætninger, jf. § 61 i lov om kommunernes  

 styrelse (jf. lovbekendtgørelse nr. 526 af 22. juni 1993). De kommunale  

 tilsynsmyndigheder kan således ikke tage stilling til spørgsmål om  

 hensigtsmæssigheden af kommunernes sagsbehandling eller til spørgsmålet  

 vedrørende skønsudøvelse, så længe skønnet udøves inden for de rammer, der  

 følger af lovgivningen.
Det antages endvidere, at kommunale tilsynsmyndigheder ikke kan tage  

 stilling til spørgsmål af privatretlig karakter.
Tilsynet omfatter såldes  

 alene undersøgelse af, hvorvidt kommunerne har tilsidesat lovgivning,  

 herunder almindelige retsgrundsætninger, der udelukkende retter sig til  

 offentlige myndigheder.
 Herudover bemærkes, at det almindelige kommunale tilsyn normalt viger,  

 hvis der er en særlig klageinstans, som kan træffe afgørelse i en klagesag.
Indenrigsministeriet er ikke almindelig klageinstans i forhold til  

 tilsynsrådene.
Ministeriet tager dog sager op til vurdering, såfremt  

 ministeriet har grund til at antage, at den retsopfattelse, som et tilsynsråd  

 har givet udtryk for, er urigtig eller hviler på et urigtigt faktisk  

 grundlag, jf. § 61 a i lov om kommunernes styrelse.
 Det fremgår af § 3 i vedtægterne for Affaldsregion Nord, at det er det  

 kommunale fællesskabs formål at løse eller medvirke til at løse de deltagende  

 6 kommuners opgaver på affaldsområdet.
Affaldsregion Nords virksomhed omfatter flere former for  

 affaldsbehandling.
Fællesskabet ejer og driver lossepladser, hvor der sker  

 deponering af affald, fællesskabet leverer brændbare affaldsprodukter til  

 affaldsvarmeværk, og fællesskabet ejer og driver genbrugsvirksomheden  

 »Sønderjydsk genbrugscenter Nord«.
 De i denne sag rejste spørgsmål om, hvorvidt Affaldsregion Nord lovligt  

 kan varetage den virksomhed, som udføres i forbindelse med fællesskabets  

 genbrugsafdeling, »Sønderjydsk genbrugscenter Nord«, vedrører  

 således kun en del af Affaldsregion Nords samlede virksomhed.
 Med hensyn til det af Affaldsregion Nords advokat anførte om, dels at  

 Konkurrencerådet og ikke Indenrigsministeriet er kompetent til at behandle  

 spørgsmålet om, hvorvidt kommuner og dermed et kommunalt fællesskab som  

 Affaldsregion Nord lovligt kan varetage den i sagen omhandlede  

 genbrugsvirksomhed, og dels at Arbejdsmarkedsnævnet for Sønderjyllands  

 Amtskommune ved dets afgørelse af 6. august 1991 endeligt har taget stilling  

 til, at Affaldsregion Nords salg af producerede pudseklude ikke virker  

 konkurrenceforvridende, hvorfor Indenrigsministeriet er afskåret fra at  

 behandle dette spørgsmål, skal ministeriet udtale følgende:
 Konkurrenceloven (lov nr. 370 af 7. juni 1989 med senere ændringer) har i  

 følge lovens § 1 til formål, at:
»... fremme konkurrencen og dermed styrke effektiviteten i produktion  

 og omsætning af varer og tjenesteydelser m.v. ved størst mulig  

 gennemsigtighed vedrørende konkurrenceforhold og ved foranstaltninger imod  

 begrænsninger i erhvervsfriheden og andre skadelige virkninger af  

 konkurrencebegrænsninger.
I forbindelse med den stigende internationalisering  

 tilsigtes herved en konkurrence- og effektivitetsbetinget udvikling af  

 erhvervsstrukturen«.
 § 2 i loven er sålydende:
 »Loven omfatter: .....
2) Erhvervsvirksomhed udøvet af stats- eller kommunalforvaltningen, og som  

 består i at udbyde eller forespørge varer eller tjenesteydelser m.v., som har  

 betydning for konkurrencen i erhvevslivet. §§ 11-14 gælder ikke for sådan  

 erhvervsvirksomhed.« Som det fremgår af de citerede bestemmelser, har konkurrenceloven først og  

 fremmest til formål at hindre skadelige virkninger af  

 konkurrencebegrænsninger - også for så vidt angår kommunal  

 erhvervsvirksomhed.
Stillingtagen til, om kommuner har adgang til at udøve  

 erhvervsvirksomhed, falder imidlertid uden for Konkurrencerådets kompetence.  

 dette spørgsmål henhører således under de kommunale tilsynsmyndigheder.
 For så vidt angår arbejdsmarkedsnævnene bemærkes, at disse i henhold til §  

 26, stk. 7, jf. § 26, stk. 4, i bekendtgørelse om arbejdstilbud m.v.  

 (bekendtgørelse nr. 403 af 30. maj 1989 med senere ændringer), der er udstedt  

 i medfør af lov om arbejdstilbud til ledige (jf. lovbekendtgørelse nr. 556 af  

 17. juli 1991 med senere ændringer) bl.a. skal påse, om den økonomiske  

 støtte, som ydes til virksomheder, der beskæftiger langtidsledige, er  

 konkurrenceforvridende, jf. herved tillige Arbejdsministeriets udtalelse af  

 18. marts 1991 til tilsynsrådet for Sønderjyllands Amt.
Den afgørelse, som Arbejdsmarkedsnævnet for Sønderjyllands Amtskommune den  

 6. august 1991 traf vedrørende Affaldsregion Nords virksomhed, var således  

 udelukkende en afgørelse af, at de tilskud, som blev ydet til Affaldsregion  

 Nord i henhold til lovgivningen om arbejdstilbud til ledige, ikke var  

 konkurrenceforvridende.
Arbejdsmarkedsnævnenes kompetence begrænser således  

 ikke Indenrigsministeriets muligheder for at behandle spørgsmålet om,  

 hvorvidt Affaldsregion Nords virksomhed på andet grundlag måtte være  

 konkurrenceforvridende.
 Det bemærkes, at lov om arbejdstilbud til ledige den 1. januar 1994 er  

 erstattet af lov om en aktiv arbejdsmarkedspolitik (jf. lovbekendtgørelse nr.  

 1199 af 27. december 1993). Arbejdsmarkedsnævnene - nu arbejdsmarkedsrådene -  

 er herefter i henhold til lovens § 62, stk. 2, ankeinstans for  

 arbejdsformidlingens og (amts)kommunernes afgørelser om, hvorvidt udbetaling  

 af løntilskud til arbejdsgivere, der har ledige ansat i jobtræningstilbud,  

 jf. lovens § 14, er konkurrenceforvridende.
 Indenrigsministeriets nedenstående gennemgang af Affaldsregion Nords  

 aktiviteter på genbrugsområdet er opdelt i følgende punkter:
 1. Affaldsregion Nords indsamling og forarbejdning af affald fra de seks  

 kommuner, der er tilsluttet Affaldsregion Nord.
 2. Affaldsregion Nords modtagelse og forarbejdning af affald fra kommuner,  

 der ikke er tilsluttet Affaldsregion Nord.
 3. Affaldsregion Nords betaling for modtagelse af affald.
 4. Affaldsregion Nords prisberegning ved salg af indsamlet eller  

 forarbejdet affald.
 1. Affaldsregion Nords indsamling og forarbejdning af affald fra de seks  

 kommuner, der er tilsluttet Affaldsregion Nord.
 Kommunernes opgaver i forbindelse med indsamling og genanvendelse af  

 affald var på tidspunktet for tilsynsrådets udtalelse reguleret i lov om  

 genanvendelse og begrænsning af affald, jf. lovbekendtgørelse nr. 532 af 16.  

 oktober 1984 og lov om miljøbeskyttelse jf. lovbekendtgørelse nr. 68 af 24.  

 januar 1989.
 § 11 i lov om genanvendelse og begrænsning af affald var sålydende:
 »Ministeren kan fastsætte regler om, at kommunalbestyrelsen skal  

 forestå indsamling af genanvendelige materialer og produkter.
Stk. 2. Kommunalbestyrelsen træffer herefter beslutning om, hvorvidt  

 indsamling udelukkende skal ske ved kommunalbestyrelsens foranstaltning,  

 eller om indsamling helt eller delvis skal overlades til dertil egnede  

 virksomheder eller organisationer. ...« Ordlyden af § 11 i lov om genanvendelse og begrænsning af affald er -  

 bortset fra en redaktionel ændring - identisk med § 11 i lov nr. 297 af 8.  

 juni 1978 om genanvendelse af papir og drikkevareemballager samt begrænsning  

 af affald, hvis titel ved lov nr. 253 af 23. maj 1984 ændredes til lov om  

 genanvendelse og begrænsning af affald.
Lov om genanvendelse af papir og  

 drikkevareemballager omhandlede alene papir,- karton,- og papmaterialer samt  

 produkter deraf, emballager, der benyttedes til drikkevarer og  

 konsummælkprodukter samt råvarer, tilsætnings- og hjælpestoffer, der medgik  

 til fremstilling af de øvrige materialer og produkter.
 Af bemærkningerne til § 11 i lov nr. 297 af 8. juni 1978, jf.  

 Folketingstidende 1977-78, Tillæg A, spalte 3369 ff, fremgik bl.a. følgende:
 »... det (er) en forudsætning for arbejdet med at få forøget  

 udnyttelsen af genanvendelige materialer, at der etableres et kredsløb  

 bestående af en indsamlings,- en forarbejdnings,- og en afsætningsfase. ...
§ 11 fastsætter ikke regler om, hvorledes kommunalbestyrelsen skal  

 tilrettelægge den videre afsætning, som eventuelt forudsætter rensning af  

 indsamlet materiale og transport til afsætningsstedet.
Genvindingsindustrien  

 i Danmark har fremhævet, at den eksisterende behandlingskapacitet i branchen  

 skulle være tilstrækkelig til at varetage den oparbejdning, dvs. den rensning  

 af det indsamlede materiale, som er nødvendig at foretage, inden det  

 indsamlede materiale kan indgå i en genanvendelsesproces.
Når det alligevel  

 overlades til kommunalbestyrelsen at tage stilling til, om den selv skal lade  

 de indsamlede materialer oparbejde inden videresalg, skyldes det bl.a., at  

 det i visse situationer, eksempelvis af beskæftigelsesmæssige årsager, kan  

 være samfundsmæssigt ønskeligt at foretage en oparbejdning - f.eks. en vis  

 sortering af returpapir fra industriaffald - som den eksisterende  

 genvindingsbranche måske ikke ville finde driftsøkonomisk attraktiv.« I forarbejderne til lov nr. 253 af 23. maj 1984, jf.
Folketingstidende  

 1983-84, 2. samling, Tillæg A, spalte 3622 ff, er endvidere bl.a. anført  

 følgende:
 »Tilskud (statslige) til anlægsinvesteringer kan sikre, at  

 genanvendelsesprojekter, der udfra en samlet vurdering er hensigtsmæssige, på  

 trods af ugunstig eller usikker driftsøkonomi, kan realiseres af  

 virksomhederne eller kommunerne«.
 I medfør af § 11 i genanvendelsesloven, jf. lovbekendtgørelse nr. 532 af  

 16. oktober 1984, blev udstedt 2 bekendtgørelser, bekendtgørelse nr. 881 af  

 1. december 1986 om kommunale indsamlinger af genanvendelige materialer og  

 produkter fra private husstande og bekendtgørelse nr. 882 ligeledes af 11.  

 december 1986 om kommunale indsamlinger af genanvendelige materialer og  

 produkter fra erhvervsvirksomheder.
 § 2, stk. 1, i bekendtgørelse nr. 881 og § 3, stk. 1, i bekendtgørelse nr.  

 882 havde følgende ordlyd:
»Indsamlinger skal tilrettelægges med det sigte, at væsentlige dele  

 af det genanvendelige materiale udnyttes til genanvendelse.
Videreudnyttelse  

 af affald til energifremstilling betragtes ikke som genanvendelse.« Det fremgår af ovenstående, at indsamling af genanvendelige materialer og  

 produkter utvivlsomt var en kommunal opgave på tidspunktet for tilsynsrådets  

 udtalelse.
Det fremgår derimod ikke direkte af genanvendelseslovgivningen, at  

 det også var en kommunal opgave selv at forestå forarbejdningen af det  

 genanvendelige affald, som kommunerne indsamlede.
Indenrigsministeriet er dog enigt med Miljøministeriet i, at den  

 dagældende genanvendelseslovgivning også må antages at give kommunerne adgang  

 til selv at forarbejde indsamlede materialer.
Der henvises i denne  

 forbindelse dels til de vidtgående opgaver, som kommunerne i øvrigt var  

 tillagt på affaldsområdet, dels til det ovenfor anførte i de citerede  

 bemærkninger til genanvendelsesloven.
Det er således ministeriets opfattelse, at Affaldsregion Nord med hjemmel  

 i genanvendelseslovgivningen lovligt kunne forestå indsamling og  

 forarbejdning af affald fra de seks kommuner, der er tilsluttet Affaldsregion  

 Nord.
Det forekommer dog tvivlsomt, om Affaldsregion Nord i henhold til  

 fællesskabets vedtægter kan påtage sig indsamlingen af affald fra de  

 tilsluttede kommuner.
 For så vidt angår det forhold, at Affaldsregion Nord har overladt den  

 praktiske indsamling af genanvendelige materialer i de seks medlemskommuner  

 til velgørende organisationer, og at affaldsselskabet betaler  

 organisationerne for at forestå dette arbejde, bemærkes følgende:
 I henhold til § 11, stk. 2, i lov om genanvendelse og begrænsning af  

 affald, § 3 i Miljøministeriets bekendtgørelse nr. 881 af 11. december 1986  

 om kommunale indsamlinger af genanvendelige materialer og produkter fra  

 private husstande og § 5 i bekendtgørelse nr. 882 af 11. december 1986 om  

 kommunale indsamlinger af genanvendelige materialer og produkter fra  

 erhvervsvirksomheder, kunne kommunalbestyrlser helt eller delvist overlade  

 den praktiske gennemførelse af kommunale indsamlingsordninger til dertil  

 egnede virksomheder og organisationer.
 Miljøministeriet har i udtalelsen af 9. juni 1993 til Indenrigsministeriet  

 anført, dels at der ikke er noget til hinder for, at kommunerne vederlægger  

 virksomhederne/organisationerne i naturalier, dels at betalingen for ydelsen  

 skal svare til de faktiske omkostninger.
 Indenrigsministeriet har forstået Miljøministreriets udtalelse således, at  

 der ikke i Miljøministeriets lovgivning er hjemmel til at yde kommunalt  

 tilskud til virksomheder eller organisationer, der står for den praktiske  

 gennemførelse af en kommunal indsamlingsordning, og at der i øvrigt ikke er  

 fastsat nærmere regler i miljølovgivningen om betalingens størrelse.
 Det følger herefter af almindelige kommunalretlige grundsætninger, at en  

 kommune ved indgåelse af aftaler med virksomheder, organisationer m.v. om  

 indsamling af affald skal handle økonomisk forsvarligt og ud fra almindelige  

 forretningsmæssige principper.
 Indenrigsministeriet har ikke grundlag for at antage, at Affaldsregion  

 Nord i den foreliggende sag ulovligt har ydet tilskud til de organisationer,  

 som har forestået indsamlingen af tøj m.v. i de seks medlemskommuner.
Specielt vedrørende det forhold, at de velgørende institutioner, som  

 forestår indsamling af tøjaffald i de seks kommuner, der er tilsluttet  

 Affaldsregion Nord, samtidig foretager indsamlinger af tøj m.v. i andre  

 kommuner og til affaldsregion Nord leverer det ikke anvendelige tøj som  

 affald, skal ministeriet udtale, at Affaldsregion Nord ikke kan betale de  

 velgørende institutioner for indsamling af sådant affald, som de seks  

 kommuner, der er tilsluttet Affaldsregion Nord, ikke kan iværksætte  

 indsamlingsordning for.
Affaldsregion Nord vil således udelukkende kunne  

 betale de velgørende institutioner for indsamlingsomkostninger, som vedrører  

 tøj m.v. indsamlet i de seks medlemskommuner.
 Det bemærkes, at lov om genanvendelse og begrænsning af affald jf.  

 lovbekendtgørelse nr. 532 af 16. oktober 1984, den 1. januar 1992 er  

 erstattet af den nugældende miljøbeskyttelseslov, jf. lov nr. 358 af 6. juni  

 1991 med senere ændringer.
Miljøministeriet har over for Indenrigsministeriet oplyst, at den gældende  

 miljøbeskyttelseslov ikke har begrænset kommunernes adgang til at indsamle og  

 forarbejde indsamlet genanvendeligt affald.
Miljøministeriet har endvidere  

 specielt henledt opmærksomheden på miljøbeskyttelseslovens § 49, hvori  

 fælleskommunale genanvendelsesvirksomheder nu direkte er omtalt.
 2. Affaldsregion Nords modtagelse og forarbejdning af affald fra  

 kommuner, der ikke er tilsluttet Affaldsregion Nord.
Det fremgår af de i sagen foreliggende oplysninger, at en stor del af  

 Affaldsregion Nords genbrugsvirksomhed er baseret på kasseret tøj m.v., som  

 modtages fra kommuner, der ikke deltager i fællesskabet.
Affaldet modtages  

 dels efter anvisning fra de pågældende kommuner, dels uden at kommunerne har  

 anvist Affaldsregion Nord som modtager af affaldet.
 For så vidt angår kommuners, herunder kommunale fællesskabers, muligheder  

 for at udføre opgaver for andre kommuner/kommuner uden for det kommunale  

 fællesskab bemærkes følgende:
En kommunes eller et kommunalt fællesskabs aktiviteter er som udgangspunkt  

 begrænset til at vedrøre kommunens eller det kommunale fællesskabs eget  

 geografiske område.
Dette princip - det såkaldte lokalitetsprincip - antages  

 i et vist begrænset omfang at kunne fraviges, navnlig hvor der foreligger en  

 generel kommunal interesse heri.
Lokalitetsprincippet er endvidere på en  

 række områder fraveget i lovgivningen.
 § 62 a, stk. 6, i den tidligere miljøbeskyttelseslov (jf.  

 lovbekendtgørelse nr. 68 af 24. januar 1989) var sålydende:
»Ministeren kan træffe bestemmelse eller fastsætte regler om  

 kommuners pligt til at oprette eller tilslutte sig fælleskommunale  

 virksomheder på affaldsbortskaffelsesområdet samt om sådanne fælleskommunale  

 virksomheders placering.« I forarbejderne til bestemmelsen, jf.
Folketingstidende 1985-86, Tillæg B,  

 spalte 1786, er bl.a. anført følgende:
»Adgangen til at træffe bestemmelse om sådanne fælleskommunale  

 løsninger forudsættes kun anvendt i det omfang, det ikke gennem forhandling  

 kan lykkes kommunerne i frivillighed at nå frem til miljømæssigt forsvarlige  

 fælles løsninger, hvor disse er påkrævet.
Det må forventes, at kommunerne i  

 vidt omfang kan tilvejebringe fælles løsninger ad frivillighedens vej, f.eks.  

 i forbindelse med den affaldsplanlægning, som i øjeblikket finder sted i  

 kommunerne.« § 49 i den nugældende miljøbeskyttelseslov (jf. lov nr. 358 af 6. juni  

 1991 med senere ændringer) er sålydende:
 »Miljøministeren kan træffe bestemmelse om kommunernes pligt til at  

 oprette, udvide deltagerkredsen af eller tilslutte sig kommunale fællesskader  

 for affaldsbortskaffelse, herunder genanvendelsesvirksomheder.
Stk. 2. Miljøministeren kan endvidere træffe bestemmelse om, at kommunale  

 fællesskaber for affaldsbortskaffelse skal modtage affald fra kommuner, som  

 ikke deltager i fællesskabet, samt om, at kommunerne stiller arealer til  

 rådighed for fælleskommunale virksomheder for affaldsbortskaffelse.« I bemærkningerne til bestemmelsen jf.
Folketingstidende 1990-91, 2.  

 samling, Tillæg A, spalte 2565, er bl.a. anført følgende:
»Denne bestemmelse indebærer, at miljøministeren kan bestemme, at  

 kommuner skal deltage i fælleskommunale løsninger på  

 affaldsbortskaffelsesområdet.
Der kan være tale om såvel deponeringsanlæg som  

 genanvendelsesvirksomheder.
Bestemmelsen er en udbygning og præcisering af  

 den gældende lovs § 62 a, stk. 6. Præciseringen består i, at kommuner, der  

 har etableret et fælleskommunalt anlæg, kan pålægges at modtage affald fra  

 kommuner, som ikke deltager i fællesskabet.
Det bemærkes endvidere, at der i  

 bestemmelsen ligger en forpligtelse for kommunerne til at stille kommunale  

 arealer til rådighed for fælleskommunale virksomheder for  

 affaldsbortskaffelse.
Som hidtil forudsættes disse bestemmelser kun anvendt i det omfang, det  

 ikke ved forhandling lykkes kommunerne at nå frem til en frivillig aftale  

 herom.« Det fremgår direkte af § 49, stk. 2, i den gældende miljøbeskyttelseslov,  

 at kommunale fællesskaber kan blive pålagt at modtage affald fra kommuner,  

 som ikke er tilsluttet fællesskabet.
Som en mindre vidtgående foranstaltning  

 må affaldsselskaber efter Indenrigsministeriets opfattelse antages - som det  

 er forudsat i bemærkningerne til loven - frivilligt at kunne indgå aftaler om  

 modtagelse af affald fra kommuner, der ikke er tilsluttet selskabet.
 Det fremgår af de ovenfor citerede bemærkninger til § 49, stk. 2, at denne  

 bestemmelse bl.a. indeholder en præcisering af bestemmelsen i den tidligere  

 gældende § 62 a, stk. 6. Det var således, som det også fremgår af  

 Miljøministeriet udtalelse af 18. september 1991 til tilsynsrådet, allerede i  

 den tidligere gældende miljølovgivning forudsat, at affaldsselskaber kunne  

 modtage affald fra ikke-medlemskommuner.
 Det er på baggrund af ovenstående Indenrigsministeriets opfattelse, at der  

 ikke af det ikke særligt præcise lokalitetsprincip kan uddrages begrænsninger  

 med hensyn til et kommunalt fællesskabs adgang til at modtage og forarbejde  

 affald, der er frembragt uden for fællesskabets geografiske område, heller  

 ikke i de tilfælde, hvor det kommunale fællesskab - uden at der er indgået  

 aftale mellem selskabet og en kommune - modtager affaldet direkte fra  

 virksomheder beliggende uden for deltagerkommunernes geografiske område.
 Ministeriet finder derfor ikke tilstrækkeligt grundlag for at udtale, at  

 Affaldsregion Nords modtagelse og forarbejdning af affald fra kommuner, som  

 ikke var tilsluttet affaldsselskabet, var ulovlig.
 3. Affaldsregion Nords betaling for modtagelse af affald.
 For så vidt angår spørgsmålet om, hvorvidt Affaldsregion Nord kan betale  

 for det affald, som fællesskabet modtager, bemærkes følgende:
Det er af stor samfundsmæssig og miljømæssig betydning, at  

 affaldsbortskaffelsen sker på en effektiv og forsvarlig måde.
Lov om  

 genanvendelse og begrænsning af affald, (jf. lovbekendtgørelse nr. 532 af 16.  

 oktober 1984) havde således følgende formålsbestemmelse:
»§ 2. Loven har til formål at forebygge og bekæmpe forurening ved at  

 tilvejebringe grundlag for at begrænse miljøbelastningen fra affald og at  

 sikre en samfundsmæssigt hensigtsmæssig anvendelse af råvarer, produkter,  

 materialer og spildprodukter ved genanvendelse eller ved anvendelse af  

 teknologi, der er mindre forurenende end den hidtil anvendte.« Af formålsbestemmelsen i den gældende miljøbeskyttelseslov fremgår, at det  

 bl.a. særligt tilsigtes at fremme genanvendelse og begrænse problemer i  

 forbindelse med affaldsbortskaffelse.
 Udførelse af opgaver på affaldsområdet er således både efter den tidligere  

 og nugældende lovgivning båret af hensynet til miljøet, og det er ikke med  

 miljølovgivningen tilsigtet, at kommunerne skal kunne varetage opgaverne ud  

 fra kommercielle hensyn.
Miljøministeriet har om de økonomiske forhold i forbindelse med  

 Affaldsregion Nords modtagelse af affald fra andre kommuner alene udtalt, at  

 betaling for aflevering af affald til fællesskabet skal være omkostningsægte,  

 jf.
Miljøministeriets udtalelse af 9. juni 1993 til Indenrigsministeriet.
 Indenrigsministeriet har forstået den omhandlede udtalelse således, at de  

 udgifter, som Affaldsregion Nord måtte have ved at modtage affaldet, skal  

 dækkes af den kommune eller virksomhed, som leverer affaldet.
 Indenrigsministeriet har endvidere forstået Miljøministeriets udtalelse af  

 18. september 1991 til Tilsynsrådet for Sønderjyllands Amt således, at der -  

 uafhængigt af, hvorledes begrebet affald defineres - ikke i miljølovgivningen  

 var hjemmel til, at kommunale affaldsselskaber kunne indkøbe råmaterialer med  

 henblik på genanvendelsesvirksomhed.
 Da en sådan selvstændig virksomhed med indtjening for øje i henhold til de  

 uskrevne retsgrundsætninger om kommunernes opgavevaretagelse forudsætter  

 lovhjemmel, og da der ikke i lovgivningen i øvrigt er hjemmel til den  

 omhandlede virksomhed, er det Indenrigsministeriets opfattelse, at  

 Affaldsregion Nord ikke lovligt har kunnet betale for modtagelse af  

 genanvendelige materialer.
 Miljøministeriet har oplyst, at kommunale fællsskaber heller ikke efter  

 den gældende miljøbeskyttelseslov har adgang til at købe affald/råmaterialer  

 til genbrugsvirksomhed.
 Det bemærkes, at Indenrigsministeriet ikke herved har taget stilling til,  

 om der i miljølovgivningen eller anden lovgivning er hjemmel til, at en  

 kommune eller et kommunalt fællesskab kan godtgøre indehaveren den økonomiske  

 værdi af affald, som indehaveren dels er forpligtet til at skille sig af med,  

 dels skal aflevere til en indsamlingsordning, som den pågældende kommune  

 eller det kommunale fællesskab har iværksat.
 4.) Affaldsregion Nords prisberegning ved salg af indsamlet eller  

 forarbejdet affald.
 Der er hverken i den tidligere eller nugældende miljølovgivning fastsat  

 bestemmelser om, til hvilken pris en kommune eller et kommunalt fællesskab  

 skal sælge genanvendelige materialer eller produkter frembragt på grundlag af  

 affald.
 I § 11, stk. 5, i lov om genanvendelse og begrænsning af affald var der  

 imidlertid fastsat følgende bestemmelse om gebyropkrævning til dækning af  

 bl.a. udgifter i forbindelse med indsamlingsordninger:
»Kommunalbestyrelsen kan fastsætte gebyrer til dækning af kommunens  

 udgifter ved indsamlingsordninger.
Ministeren kan fastsætte nærmere regler  

 for gebyrfastsættelsen.« I bemærkningerne til den oprindelige affattelse af bestemmelsen jf.  

 Folketingstidende 1977-78, Tillæg A, spalte 3371 ff - hvor udtrykket  

 »afgifter« blev anvendt i stedet for »gebyrer« - var  

 bl.a. anført følgende:
»I stk. 5 er indsat en hjemmel for kommunalbestyrelsen til at  

 fastsætte afgifter til dækning af udgifterne ved en foranstaltet indsamling  

 ... Kommunalbestyrelsen bør søge indsamlingen tilrettelagt, således at  

 udgifterne ikke overstiger de indtægter, som kan opnås ved afsætning af  

 større mængder, samt de besparelser, som opnås ved indsamling og behandling  

 af affald i øvrigt.
Det understreges, at afgifterne i givet fald bør  

 fastsættes således, at de svarer til nettoomkostningerne ved  

 indsamlingsordningen.« I § 62 a, stk. 7, i den tidligere gældende miljøbeskyttelseslov var der  

 herudover fastsat følgende om gebyrer:
»Gebyrer kan fastsættes til dækning af kommunernes udgifter til  

 affaldskortlægning og -planlægning, til affaldsordningerne samt i forbindelse  

 med de i øvrigt i stk. 5 og 6 omtalte foranstaltninger og anlæg.« De i § 62 a, stk. 6, omtalte anlæg var fælleskommunale virksomheder på  

 affaldsbortskaffelsesområdet, jf. ovenfor side 42.
 Den nugældende miljøbeskyttelseslovs § 48 er sålydende:
 »Kommunalbestyrelsen kan fastsætte gebyrer til dækning af udgifter  

 til:
 1) planlægning, etablering, drift og administration af affaldsordninger,  

 samt til sortering, indsamling af affald m.v. og til etablering og drift af  

 virksomheder og anlæg for oparbejdning af affald og affaldsbortskaffelse, ...
Stk. 2. Der kan opkræves et samlet gebyr for de ordninger m.v., som  

 kommunalbestyrelsen har iværksat. ...« I bemærkningerne til bestemmelsen jf.
Folketingstidende 1990-1991, 2.  

 samling, Tillæg A, spalte 1564, er bl.a. følgende anført:
»Efter denne bestemmelse, som er en videreførsel af den gældende lovs  

 § 62 a, stk. 7, kan kommunalbestyrelsen fastsætte gebyrer til dækning af  

 kommunens udgifter i forbindelse med indsamling, bortskaffelse m.v. af  

 affald.
Gebyrer kan desuden opkræves i forbindelse med etablering og drift af  

 deponeringsanlæg eller genanvendelsesvirksomheder, herunder fælleskommunale  

 anlæg.
Fastsættelse og opkrævning af gebyrer på affaldsområdet skal ske således,  

 at der over et vist tidsrum tilstræbes en dækning af de faktiske  

 omkostninger, som er forbundet med det samlede bortskaffelsessystem.
I  

 gebyrerne kan indregnes samtlige de omkostninger, som er forbundet med den  

 enkelte kommunes håndtering og bortskafffelse af affald.
Efter den hidtidige fortolkning af miljøbeskyttelsesloven har kommunerne i  

 princippet skullet føre separate regnskaber for hver enkelt af de  

 foranstaltede renovationsordninger.
Dette har i takt med affaldsordningernes  

 udbygning til ikke kun at omfatte indsamling af dagrenovation medført en  

 uforholdsmæssig stor resourceanvendelse til gebyradministration.
I stk. 2 er der derfor indsat en bestemmelse om, at kommunalbestyrelsen af  

 hensyn til en forenkling af gebyradministrationen kan opkræve et samlet gebyr  

 til dækning af udgifterne til håndtering og bortskaffelse m.v. af  

 affald.« Der er, som det fremgår af ovenstående, både i den tidligere og nugældende  

 miljølovgivning hjemmel til, at en kommunalbestyrelse kan lade udgifter i  

 forbindelse med kommunens løsning af opgaver på affaldsbortskaffelsesområdet  

 - f.eks. indsamlingsomkostninger samt etablerings- og driftsudgifter til en  

 kommunal genanvendelsesvirksomhed - gebyrfinansiere eller skattefinansiere.
Der er således hverken i den tidligere eller nugældende miljølovgivning  

 krav om, at en kommunal genanvendelsesvirksomhed skal være økonomisk  

 rentabel.
Prisen for genbrugsprodukter skal derfor ikke nødvendigvis  

 fastsættes således, at alle produktionsomkostninger, der har været forbundet  

 med opgavens varetagelse - herunder forrentning og afskrivning - dækkes.
Da der imidlertid ikke i miljølovgivningen eller lovgivningen i øvrigt er  

 hjemmel til, at der ydes tilskud til aftagerne af varer fra en kommunal  

 genbrugsvirksomhed, følger det af de uskrevne retsregler om kommunernes  

 opgavevaretagelse, at varer fra kommunal genbrugsvirksomhed skal afsættes til  

 markedspris, det vil sige til den efter markedsvilkårene bedst opnåelige  

 pris.
Baggrunden herfor er, at salg under markedspris dels ville indebære et  

 ulovligt tilskud til køber, dels medføre ubillig konkurrence over for det  

 private erhvervsliv.
 For så vidt angår Affaldsregion Nords aftale med virksomheden Re-Tex ApS  

 om, at denne afsætter størstedelen af de af genbrugsvirksomheden producerede  

 pudseklude og andre indsamlede tekstiler, bemærkes, at der synes at være en  

 vis usikkerhed om, hvorvidt Re-Tex ApS køber produkterne af Affaldsregion  

 Nord eller er salgsorganisation for fællesskabet.
Indenrigsministeriet kan ikke tage stilling til, hvorledes den  

 foreliggende aftale skal forstås, da ministeriet som nævnt ovenfor ikke kan  

 tage stilling til privatretlige spørgsmål.
Såfremt aftalen imidlertid skal  

 forstås således, at Re-Tex ApS udelukkende er salgsorganisation for  

 Affaldsregion Nord, skal den pris, som Re-Tex ApS sælger varerne for, være  

 markedsprisen. såfremt aftalen må forstås således, at Affaldsregion Nord  

 sælger sine varer til Re-Tex ApS, skal den pris, som Affaldsregion Nord  

 sælgerne varerne til - incl. en eventuel efterregulering som følge af  

 aftalens bestemmelser om overskudsdeling - svare til markedsprisen.
 Uanset hvorledes Affaldsregion Nords aftale med Re-Tex ApS skal forstås på  

 dette punkt, skal aftalen for Affaldsregion Nord dog være økonomisk  

 forsvarlig for selskabet, ligesom aftalen ikke må indebære støtte til Re-Tex  

 ApS.
Af oplysninger fra Det danske Handelskammer i brev af 12. september 1990  

 til tilsynsrådet fremgår bl.a., at »selv den billigste kategori af  

 pudseklude ikke kan erhverves til en pris under 3,35 kr....ab fabrik.« Af brev af 10. januar 1992 fra V.
Burcharth & Søn A/S til den  

 daværende indenrigsminister er nævnt, at danske klude, svarende til dem  

 Affaldsregion Nord afsætter, koster 8,72 kr. pr. kg., medens tilsvarende  

 importerede klude koster 8,14 kr. pr. kg.
 Fastlæggelse af markedsprisen for en bestemt vare, der ofte vil være  

 behæftet med stor usikkerhed, forudsætter nøje kendskab til den pågældende  

 vare og til markedet for den omhandlede vare.
 Indenrigsministeriet har ikke på baggrund af ovenstående grundlag for at  

 udtale, at Affaldsregion Nord sælger sine pudseklude under markedspris, eller  

 at selskabet via sin aftale med Re-Tex ApS yder tilskud til dette selskab.
 Ministeriet har dog i dag tilsendt Konkurrencerådet kopi af nærværende  

 udtalelse til eventuel videre foranstaltning.
Ministeriet har samtidig anmodet om at få oplyst, om sagen måtte give  

 anledning til nærmere undersøgelse i rådet.
Såfremt Konkurrencerådet ved en  

 eventuel undersøgelse måtte komme frem til, at Affaldsregion Nord har solgt  

 pudseklude under markedspris eller har ydet tilskud til Re-Tex ApS, vil de  

 kommunale tilsynsmyndigheder kunne tage sagen op på ny.
Sammenfattede er det Indenrigsministeriets opfattelse, at Affaldsregion Nord lovligt har kunnet indsamle og forarbejde affald  

 fra Affaldsregion Nords seks medlemskommuner, at Affaldsregion Nord lovligt har kunnet overlade den praktiske  

 indsamling af genanvendelige produkter til private virksomheder, foreninger  

 m.v., og betale disse for udførelsen af opgaven, at Affaldsregion Nord lovligt kan modtage og forarbejde affald fra  

 kommuner, der ikke deltager i fællesskabet, samt fra virksomheder m.v. i  

 sådanne kommuner, såfremt disse betaler de dermed forbundne omkostninger, men at Affaldsregion Nord ikke lovligt kan købe affald med henblik på  

 genbrugsproduktion, at der ikke er krav om, at genbrugsvirksomhed skal være rentabel, således  

 at salgsprisen på produkterne skal dække produktionsomkostningerne, men at produkterne skal sælges til markedspris.
 Indenrigsministeriet har på denne baggrund i dag anmodet Affaldsregion  

 Nord, ved advokatfirmaet Ditlevsen, Berg & Partnere, om at ophøre med at  

 købe affald med henblik på genbrugsproduktion.
 Ministeriet har endvidere oplyst Affaldsregion Nord om, at selskabet ikke  

 lovligt kan betale velgørende organisationer m.fl. for at indsamle affald,  

 som de seks kommuner, der er tilsluttet fællesskabet, ikke kan iværksætte  

 indsamlingsordninger for.
 Ministeriet har herudover i dag anmodet Tilsynsrådet for Sønderjyllands  

 Amt om at undersøge, hvorvidt der i Affaldsregion Nords vedtægter er hjemmel  

 til, at selskabet iværksætter indsamlingen af affald i de seks  

 medlemskommuner og afholder udgifterne hertil.
 Endelig har ministeriet i dag oversendt kopi af denne udtalelse til  

 Konkurrencerådet til eventuel videre foranstaltning, og anmodet om at få  

 oplyst, om sagen måtte give anledning til nærmere undersøgelse i rådet.
 Ovenstående udtalelse har været forelagt Miljøministeriet.
 Kopi af nærværende brev er tilsendt Det danske Handelskammer,  

 Miljøministeriet, Arbejdsministeriet, Statsministeriet og  

 Udenrigsministeriet.
