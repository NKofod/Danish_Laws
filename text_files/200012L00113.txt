Fremsat den 15. november 2000 af  

 erhvervsministeren (Pia Gjellerup) Forslag til Lov om et indberetningssystem for oplysning om  

 løn m.v. (LetLøn) Lovens anvendelsesområde § 1. Loven finder anvendelse på virksomheder,  

 arbejdsløshedskasser, offentlige myndigheder og andre, som ved  

 udbetalinger er pligtige til at indeholde A-skat, arbejdsmarkedsbidrag,  

 særlig pensionsopsparing og ATP-bidrag, foretage lønindeholdelse  

 for restancer til offentlige myndigheder eller foretage indbetalinger til  

 FerieKonto, og som tilmelder sig det indberetningssystem for oplysning om  

 løn m.v., som oprettes i henhold til denne lov.
Indberetningssystem § 2. Erhvervsministeren opretter et fælles  

 indberetningssystem for oplysning om løn m.v.
Systemet omfatter et  

 modtagecenter, et beregningsmodul og et datawarehouse, jf. §§ 3-5. Systemet  

 administreres af Told- og Skattestyrelsen.
 Stk. 2. Systemets formål er at modtage, beregne,  

 registrere og videregive indberetninger og betalinger, som virksomheder,  

 arbejdsløshedskasser, offentlige myndigheder og andre ved udbetaling  

 af løn m.v. skal foretage til offentlige myndigheder eller private  

 organisationer m.v.
Modtagecenter § 3. Indberetning af oplysninger og betalinger  

 vedrørende A-skat, arbejdsmarkedsbidrag, særlig  

 pensionsopsparing, ATP-bidrag, FerieKonto og lønindeholdelse samt  

 oplysninger til Danmarks Statistiks lønstatistik sker til  

 modtagecentret, som videresender oplysningerne og betalingerne til  

 henholdsvis de statslige told- og skattemyndigheder, Arbejdsmarkedets  

 Tillægspension, FerieKonto, Finansstyrelsen og Danmarks Statistik.  

 Erhvervsministeren kan efter aftale med skatteministeren bestemme, at andre  

 oplysninger, som skal indberettes til de statslige told- og  

 skattemyndigheder, indberettes til modtagecentret.
Indberetninger og  

 betalinger, som sker til modtagecentret, betragtes som sket til den enkelte  

 modtager.
 Stk. 2. Indberetninger og betalinger sker efter de regler  

 og inden for de tidsfrister, der følger af lovgivningen med de  

 undtagelser, der følger af denne lov og regler, som fastsættes i  

 medfør af denne lov.
 Stk. 3. Ved hver indberetning skal beløb, der er  

 nævnt i stk. 1, specificeres på CPR-nummer.
 Stk. 4. Erhvervsministeren kan efter aftale med  

 skatteministeren fastsætte:
1)	frister for, hvornår indberetninger skal ske til  

 modtagecentret, for at modtagecentret i fuldt omfang kan medvirke til at  

 formidle rettidig betaling, 2)	regler for, hvordan og i hvilken form oplysninger skal indberettes,  

 herunder hvis specifikation på CPR-nummer ikke er mulig, 3)	regler for, hvordan betaling kan ske, herunder at der kan foretages  

 én samlet indbetaling til modtagecentret af beløb, der er  

 nævnt i stk. 1, samt 4)	regler om, at modtagecentret kan modtage og videresende oplysninger  

 og betalingsinformation til modtagere, som ikke er nævnt i stk.  

 1.
Beregningsmodul § 4. Modtagecentret stiller et beregningsmodul til  

 rådighed, der kan beregne beløb vedrørende A-skat,  

 arbejdsmarkedsbidrag, særlig pensionsopsparing, ATP-bidrag,  

 FerieKonto-betalinger og lønindeholdelse på baggrund af modtagne  

 indberetninger.
Stk. 2. Anvendelse af beregningsmodulet kræver  

 særskilt tilmelding.
Ved tilmelding til beregningsmodulet anses den  

 indeholdelsespligtige for at have modtaget elektroniske skattekortoplysninger  

 i henhold til kildeskattelovens § 48, stk. 1, 3.-5. pkt., og  

 restancetrækkort, der er udstedt ifølge § 3, stk. 2, i lov om  

 Det Fælles Lønindeholdelsesregister, via beregningsmodulet.
Datawarehouse § 5. I tilknytning til modtagecentret oprettes et  

 datawarehouse, som samler indberettede oplysninger og stiller disse  

 oplysninger til rådighed i elektronisk form for kommunale og statslige  

 myndigheder, statsanerkendte arbejdsløshedskasser og andre, jf. § 6.  

 Personer har adgang til oplysninger, der er indberettet vedrørende  

 deres CPR-nummer.
Virksomheder m.v., jf. § 1, har adgang til oplysninger, som  

 de selv har indberettet.
 Stk. 2. Erhvervsministeren fastsætter efter aftale  

 med skatteministeren og justitsministeren nærmere regler for  

 behandlingen af oplysninger i datawarehouse.
Videregivelse af oplysninger § 6. Oplysninger om løn m.v. kan stilles til  

 rådighed for kommunale og statslige myndigheder, statsanerkendte  

 arbejdsløshedskasser og andre, i det omfang de pågældende  

 i henhold til anden lovgivning kan få stillet den  

 pågældende type oplysninger til rådighed.
Oplysningerne kan  

 stilles til rådighed i elektronisk form.
Indhentning af oplysninger § 7. Told- og Skattestyrelsen kan i elektronisk form indhente  

 oplysninger, der er nødvendige for at varetage indberetningssystemets  

 opgaver, hos de i § 3, stk. 1, nævnte modtagere, Det Centrale  

 Personregister og Det Centrale Virksomhedsregister.
 Stk. 2. De i § 3, stk. 1, nævnte modtagere er  

 forpligtede til at meddele modtagecentret de indberetninger eller  

 ændringer af indberetninger, der ikke sker gennem modtagecentret.
Afregning til modtagere § 8. Modtagecentret indgår aftaler med hver enkelt af de  

 i § 3, stk. 1, nævnte modtagere om modtagecentrets videregivelse af  

 indbetalinger og indberetninger til modtageren, herunder om forrentning og  

 valørmæssige vilkår.
Afregning med modtagerne kan ske ved  

 anvendelse af Statens KoncernBetalinger.
 Stk. 2. Erhvervsministeren kan efter aftale med  

 skatteministeren fastsætte regler om fordeling af betalinger, hvor det  

 ikke klart fremgår, hvad betalingerne skal dække.
 Administration m.v.
 § 9. Erhvervsministeren fastsætter efter aftale med  

 skatteministeren nærmere regler om administrationen af systemet,  

 herunder regler for ind- og udtræden af systemet.
 Stk. 2. Erhvervsministeren fastsætter efter aftale  

 med skatteministeren nærmere regler om adgang til at klage over  

 administrationen af systemet, herunder regler om at klager kan indgives til  

 Erhvervs- og Selskabsstyrelsen, og at styrelsens afgørelser ikke kan  

 indbringes for højere administrativ myndighed.
Ikrafttræden § 10. Loven træder i kraft den 1. juli 2001.
 Stk. 2. Bestemmelserne i loven tillægges virkning  

 fra tidspunkter, der fastsættes af erhvervsministeren efter aftale med  

 skatteministeren.
 Stk. 3. Erhvervsministeren kan efter aftale med  

 skatteministeren fastsætte regler, der begrænser antallet af  

 virksomheder m.v., jf. § 1, der kan anvende henholdsvis modtagecenter og  

 beregningsmodul, i det omfang det i en indkøringsfase er  

 nødvendigt for at sikre en forsvarlig drift.
Bemærkninger til lovforslaget Almindelige bemærkninger 1. Indledning 1.1. Baggrund Som led i finanslovaftalen for 2000 blev det aftalt, at  

 der skal etableres et elektronisk indberetningssystem for  

 lønoplysninger til offentlige myndigheder.
Systemet har fået  

 navnet LetLøn (tidligere EDI-løn).
Baggrunden er, at lønområdet har vist sig at  

 være et af de områder, der generelt stiller store krav til  

 virksomhedernes administration.
Erhvervsministeriet har derfor sammen med  

 brancheorganisationerne og relevante myndigheder undersøgt forskellige  

 muligheder for at tilpasse indberetningsstrukturen ved hjælp af moderne  

 informationsteknologi, således at det bliver muligt løbende at  

 udveksle lønoplysninger mellem offentlige og private  

 interessenter.
 Resultatet af dette arbejde er beslutningen om at etablere  

 et nyt indberetningssystem, LetLøn, der gør det muligt for  

 virksomhederne løbende at udveksle detaljerede oplysninger på  

 lønmodtagerniveau på en sådan måde, at visse  

 indberetninger helt vil kunne afskaffes og andre gøres lettere at  

 håndtere.
På baggrund af en analyse foretaget af  

 Erhvervsministeriet besluttede regeringen, at den myndighed, der skal  

 stå for drift og udvikling af LetLøn, skulle findes ved et udbud  

 blandt de myndigheder, der måtte være interesseret i disse  

 opgaver.
Told- og Skattestyrelsens tilbud opfyldte bedst de opstillede  

 tildelingskriterier, og der er efterfølgende indgået en kontrakt  

 mellem Erhvervsministeriet og Skatteministeriet om drift og udvikling af  

 LetLøn.
Kontraktindgåelsen er udtryk for regeringens  

 ønske om en stram styring af denne type udviklingsopgaver.
Dette sker  

 mest hensigtsmæssigt ved indgåelse af egentlige kontrakter mellem  

 den udførende myndighed, "entreprenøren", og den  

 ordregivende myndighed, "bygherren", som har det overordnede ansvar  

 for opgavens løsning.
1.2. Generelt om lønadministration Ved lønadministration forstås den  

 administration, som arbejdsgiveren har i forbindelse med lønudbetaling  

 til de ansatte.
For at kunne foretage en korrekt lønadministration  

 skal arbejdsgiveren være opmærksom på en lang række  

 forhold.
For det første har arbejdsgiveren indgået en  

 aftale med den ansatte.
I denne aftale vil der typisk være  

 bestemmelser, som arbejdsgiveren skal tage hensyn til, når der  

 udbetales løn.
Endvidere er mange arbejdsforhold reguleret af en  

 overenskomst.
Flere elementer i aftalen/overenskomsten har naturligvis  

 direkte betydning for arbejdsgiverens lønadministration.
Der vil  

 typisk være fastsat regler om mindsteløn og hvilke tillæg,  

 der skal betales, hvis en ansat eksempelvis har overarbejde eller arbejder i  

 weekenden.
Det vil også være aftalt, om den ansatte får  

 løn under ferie, eller om der indbetales feriegodtgørelse til  

 FerieKonto eller en privat feriekortordning.
Indbetalinger til  

 pensionsordninger vil også være aftalt - herunder fordelingen af  

 pensionsbidraget mellem lønmodtager og arbejdsgiver.
Udover aftale og overenskomst skal arbejdsgiveren i  

 forbindelse med lønadministrationen tage højde for en  

 række regler, der er reguleret i love og bekendtgørelser.
Nogle  

 af de væsentligste er reglerne om indeholdelse af A-skat, AM- og  

 SP-bidrag, ATP-reglerne, reglerne om lønindeholdelse og reglerne om  

 indgivelse af oplysninger til Danmarks Statistik.
For at kunne anvende/opfylde alle disse regler og for at  

 kunne udbetale løn skal arbejdsgiveren udføre en række  

 konkrete registreringer vedrørende den enkelte ansatte.
Er den ansatte  

 eksempelvis timelønnet, skal det konkrete antal arbejdstimer i  

 perioden registreres, eventuelt fordelt på almindelige ugedage samt  

 lørdage og søndage.
Også sygedage skal typisk  

 registreres.
Endvidere skal den ansattes timeløn registreres.
Når den konkrete registrering er sket, kan den  

 endelige lønberegning effektueres.
Beregningen skal anvendes til  

 følgende:
 1.	Lønseddel til medarbejderen, der specificerer  

 nettoløn, bruttoløn samt hvilke beløb, arbejdsgiveren  

 har indeholdt i lønnen i henhold til overenskomsts- og  

 lovgivningsmæssige bestemmelser.
 2.	Bogføring af posterne på lønsedlerne.
 3.	Bogføring af de arbejdsgiverbetalte bidrag (eksempelvis  

 arbejdsgiverdelen af ATP og andre pensioner).
 4.	Udbetaling af nettolønnen til den ansatte.
 5.	Indberetning og indbetaling af beløb til overenskomsts- og  

 lovgivningsmæssige ordninger.
 6.	Eventuel supplerende indberetning af oplysninger til  

 brancheorganisation eller offentlig myndighed.
Det er forskelligt, hvor ofte de ovenfor nævnte  

 aktiviteter skal udføres.
Beregning af løn, udarbejdelse af  

 lønsedler, bogføring på grundlag heraf samt udbetalingen  

 af nettoløn skal arbejdsgiveren sørge for i forbindelse med  

 hver lønperiodes afslutning.
Lønperioden kan i princippet  

 variere fra 1 dag til 1 måned, men er normalt på enten 14 dage  

 eller 1 måned.
 Fristerne for indberetning og indbetaling til de  

 forskellige ordninger er derimod reguleret i lovgivningen og afhænger  

 ikke af, hvilken lønperiode virksomheden anvender.
1.3. Visionen for LetLøn De forskellige lønrelaterede indberetninger og  

 indbetalinger til myndighederne skal ske på forskellige tidspunkter i  

 løbet af året.
Uanset de forskellige frister skal arbejdsgiverne  

 på de løbende lønsedler til de ansatte give en  

 specifikation af beregningerne.
En del af denne specifikation skal gemmes hos  

 arbejdsgiverne og akkumuleres til en indberetning eller indbetaling pr.  

 måned, kvartal eller år.
Hovedideen med LetLøn er, at alle de oplysninger,  

 som arbejdsgiveren alligevel behandler ved opgørelsen af  

 lønsedler, bør kunne indberettes med det samme til et  

 fælles modtagecenter.
Arbejdsgiveren kan på den måde  

 undgå at udarbejde sammentællinger pr. måned, kvartal eller  

 år.
Arbejdsgiveren behøver heller ikke at indberette til  

 forskellige myndigheder.
Det fælles modtagecenter kan selv fordele  

 oplysningerne til de rette modtagere, hvorved det undgås, at  

 arbejdsgiveren skal indberette de samme oplysninger til flere myndigheder.  

 Betalingerne kan ligeledes ske til det fælles modtagecenter og - hvis  

 arbejdsgiveren ønsker det   i form af automatiske  

 betalingsløsninger, så arbejdsgiveren ikke behøver huske  

 de forskellige betalingsfrister.
I og med at der indberettes til et fælles  

 modtagecenter, giver LetLøn også mulighed for at automatisere  

 arbejdsgivernes beregning af de beløb, som skal indeholdes i  

 lønnen.
Disse beregninger kan ske i LetLøn, når der  

 udvikles et beregningsmodul og etableres procedurer, der f.eks. kan  

 håndtere tilbagemeldinger til arbejdsgiverne til brug for  

 lønudbetalingen.
 Samtidig åbner LetLøn mulighed for at  

 opnå en rationalisering af myndighedernes modtagelse af oplysninger og  

 betalinger samt muligheder for, at myndighederne kan yde en forbedret service  

 over for borgerne, og for, at der kan sikres et korrekt grundlag for  

 udbetaling af en række overførselsindkomster.
Endelig vil den detaljerede indberetning fra en stor del  

 af landets arbejdsgivere m.v. gøre det muligt for Danmarks Statistik  

 at lave mere nøjagtige og aktuelle lønstatistikker.
Det  

 gælder både for de løbende konjunkturstatistikker og for  

 den årlige strukturstatistik.
Herudover vil  

 beskæftigelsesstatistikkerne blive mere pålidelige og  

 detaljerede.
Det vil alt andet lige medføre et forbedret  

 beslutningsgrundlag, der både kan komme virksomhederne, arbejdstagerne  

 og politikerne til gavn i forbindelse med fastlæggelse af  

 rammebetingelserne for erhvervslivet.
1.4. Indberetninger og betalinger omfattet af LetLøn LetLøn er et tilbud til virksomheder m.v.
Der vil  

 ikke blive krævet betaling for brug af LetLøn hos de  

 virksomheder, som tilmelder sig.
Det er frivilligt at tilmelde sig  

 LetLøn, og virksomhederne kan således vælge at  

 tilrettelægge deres lønadministration, som de gør i dag.  

 Vælger en virksomhed at tilmelde sig LetLøn, er det imidlertid  

 obligatorisk, at en række indberetninger og betalinger sker via det  

 fælles modtagecenter.
Det gælder først og fremmest beløb,  

 som arbejdsgiverne indeholder i lønnen på vegne af det  

 offentlige.
Det vil sige indeholdt A-skat, arbejdsmarkedsbidrag (AM-bidrag)  

 og særlig pensionsopsparing (SP-bidrag) samt lønindeholdelse til  

 inddrivelse af offentlige restancer.
Det gælder også  

 indberetninger og betalinger til ATP og FerieKonto, selv om der formelt set  

 ikke er tale om offentlige krav.
Der er imidlertid tale om lovregulerede  

 ordninger, hvor der skal ske en opgørelse i forbindelse med hver  

 lønudbetaling, og det er derfor naturligt, at virksomhedernes  

 lønadministration også lettes vedrørende disse ordninger.
 De indberetninger, som indgives via LetLøn, vil  

 blive overført til Danmarks Statistik og vil således kunne  

 erstatte en stor del af de oplysninger, som virksomhederne indgiver  

 særskilt til Danmarks Statistik i dag.
Derimod er indberetninger til private modtagere ikke  

 obligatoriske.
Det gælder eksempelvis indberetninger til  

 pensionsinstitutter og brancheorganisationer.
LetLøn vil dog give  

 mulighed for, at informationer kan videresendes til en række private  

 modtagere, og det er så op til den pågældende virksomhed at  

 vælge, om denne mulighed skal udnyttes.
Det bliver eksempelvis muligt  

 for virksomhederne at anvende LetLøn til brug for indberetninger til  

 pensionsinstitutter og til Dansk Arbejdsgiverforening og Dansk  

 Arbejdsgiverforenings medlemsorganisationer.
Betaling til disse private  

 modtagere kan ikke foregå direkte til modtagecentret, men  

 modtagecentret kan videresende betalingsinformationer i tilknytning til  

 sådanne indberetninger.
Anvendelsen af LetLøn er også relevant i de  

 tilfælde, hvor der ikke foreligger et ansættelsesforhold, men  

 hvor der ved udbetaling af en ydelse skal tilbageholdes beløb, som  

 skal indbetales til det offentlige.
LetLøn kan således  

 også anvendes ved udbetaling af sociale ydelser, dagpenge,  

 efterløn, folkepension m.v., som arbejdsløshedskasser og  

 offentlige myndigheder kan indberette og indbetale via LetLøn.
For  

 enkelthedens skyld anvendes dog betegnelsen virksomheder om alle, der kan  

 benytte LetLøn.
2. Gældende regler I det følgende gives en kort gennemgang af de  

 gældende regler vedrørende indberetning og betaling af  

 beløb, som efter lovforslaget skal ske via LetLøn.
2.1. A-skat, AM-bidrag og SP-bidrag Reglerne for opkrævning af A-skat og AM-bidrag  

 findes i kildeskatteloven og arbejdsmarkedsfondsloven.
Opkrævningen af  

 SP-bidrag følger reglerne for AM-bidrag - bortset fra indeholdt  

 SP-bidrag af sygedagpenge m.v., jf. nedenfor under afsnit 2.2. Fra den 1.  

 januar 2001 flyttes en række af disse regler over i  

 opkrævningsloven, som indeholder fælles regler for  

 opkrævning af skatter og afgifter.
Det vil være disse regler, som  

 er relevante i relation til LetLøn, hvorfor eksempelvis reglerne om  

 forkortet afregning og tilsvarsforhøjelse, der ophæves i  

 forbindelse med opkrævningsloven, ikke vil blive beskrevet  

 nærmere.
Indeholdt A-skat, AM-bidrag og SP-bidrag skal som  

 udgangspunkt angives og indbetales på samme blanket én gang om  

 måneden.
Der er også mulighed for at angive og betale via  

 Internettet.
Beløb, der er indeholdt i/vedrørende en  

 måned, skal angives og indbetales senest den 10. i den  

 efterfølgende måned.
Beløb, der er indeholdt  

 i/vedrørende december måned, skal dog først angives og  

 betales den 17. januar.
Der skal også indsendes en angivelse, hvis der i en  

 måned ikke er indeholdt A-skat m.v.
Det gælder dog ikke for  

 virksomheder, der har fået tilladelse til at angive sporadisk.  

 Tilladelse til sporadisk angivelse kan gives til virksomheder, for hvem det  

 højst kan komme på tale at indeholde og betale A-skat, AM-bidrag  

 og SP-bidrag fire gange om året.
Der gælder særlige regler om fremrykket  

 afregning for statslige og kommunale indeholdelsespligtige.
Disse  

 indeholdelsespligtige skal angive og betale indeholdte beløb to gange  

 om måneden - en gang vedrørende forudlønnede og en gang  

 vedrørende bagudlønnede.
 Angivelsen og betalingen skal for forudlønnede  

 finde sted den første bankdag i den måned, lønnen  

 vedrører.
Hvis den indeholdelsespligtige ikke indberetter  

 elektronisk, skal angivelserne for bagudlønnede finde sted senest 2  

 dage før seneste rettidige betalingsdag, der er den sidste bankdag i  

 den måned, lønnen vedrører.
I disse tilfælde sker  

 angivelse og betaling således ikke på samme tidspunkt.
 Hvis den indeholdelsespligtige indberetter elektronisk,  

 skal angivelsen - både vedrørende forudlønnede og  

 bagudlønnede - være Told- og Skattestyrelsen i hænde  

 senest kl. 12 på forfaldsdagen.
Indgives en indberetning for en afregningsperiode ikke  

 rettidigt, kan de statslige told- og skattemyndigheder fastsætte  

 tilsvaret foreløbigt til et skønsmæssigt beløb.  

 Virksomheden m.v. skal betale en afgift på 800 kr. for en  

 foreløbig fastsættelse.
Foretages der både en  

 foreløbig fastsættelse vedrørende A-skat og AM-bidrag,  

 skal der dog kun betales én afgift pr. afregningsperiode.
Hvis en  

 indeholdelsespligtig i fire afregningsperioder i træk har fået  

 foretaget en foreløbig fastsættelse, kan den  

 indeholdelsespligtiges registrering hos de statslige told- og  

 skattemyndigheder inddrages, medmindre de manglende indberetninger indgives  

 inden inddragelsen.
Betales der ikke rettidigt, pålægges der en  

 morarente, og ved erindringsskrivelser pålægges et gebyr på  

 65 kr.
Morarenten beregnes fra 1. januar 2002 efter reglerne i  

 opkrævningsloven og vil med det nuværende renteniveau  

 udgøre 1,0% pr. påbegyndt måned.
Indtil 1. januar 2002 er  

 morarenten 1,3% pr. påbegyndt måned.
Hvis der for de seneste 12  

 afregningsperioder fire gange ikke er indbetalt rettidigt, kan den  

 indeholdelsespligtige pålægges at stille sikkerhed.
I forbindelse med hver angivelse skal den  

 indeholdelsespligtige endvidere indberette CPR-numre til de statslige told-  

 og skattemyndigheder på de personer, der har modtaget A-indkomst i  

 perioden.
Det gælder også, selv om der ikke skal indeholdes  

 A-skat, eksempelvis fordi den ansatte har frikort.
 Hvis den indeholdelsespligtige mere end en gang inden for  

 en periode på 24 måneder ikke indberetter CPR-numre rettidigt,  

 skal den indeholdelsespligtige betale en afgift på 500 kr. til  

 staten.
Der skal dog ikke indberettes CPR-numre i alle  

 tilfælde.
Eksempelvis kan indberetning undlades vedrørende  

 personer, der udelukkende modtager folkepension, førtidspension,  

 tjenestemandspension, tillægspension fra ATP og en række andre  

 pensioner fra pensionskasser, og personer, der modtager A-indkomst fra  

 statsanerkendte A-kasser.
I relation til AM-bidrag har virksomheden også en  

 oplysningspligt over for pensionsinstitutter - herunder ATP.
Det skyldes, at  

 pensionsinstitutterne skal trække AM-bidrag af de beløb, som  

 virksomheden indbetaler til pensionsordninger - herunder ATP - for ansatte.  

 Virksomheden skal underrette pensionsinstituttet om, hvilke indbetalinger  

 pensionsinstituttet skal trække AM-bidrag af.
Endelig har virksomheder, der i løbet af et  

 kalenderår har udbetalt løn, honorarer, pension m.v., pligt til  

 at oplyse de statslige told- og skattemyndigheder om, hvor meget virksomheden  

 har udbetalt og til hvem.
Det sker i praksis ved, at virksomheden indsender  

 en oplysningsseddel vedrørende den enkelte ansatte én gang om  

 året.
Oplysningssedlen danner baggrund for den ansattes  

 årsopgørelse og den endelige beregning af AM-bidrag, SP-bidrag  

 og skat.
På oplysningssedlen indberettes alle de indkomster,  

 som virksomheden har trukket A-skat, AM- og SP-bidrag af, samt vederlag til  

 honorarmodtagere.
Derudover indberettes værdien af visse personalegoder  

 og enkelte andre ydelser.
Indberetningen skal ske via edb eller på blanketter  

 senest den 20. januar i året efter kalenderåret eller, hvis denne  

 dag er en lørdag eller søndag, senest den følgende  

 mandag.
Inden den 1. februar i året efter kalenderåret skal  

 virksomheden underrette den ansatte eller dennes dødsbo om, hvilke  

 oplysninger der er indberettet.
 Hvis virksomheden ikke indsender oplysningssedler, kan  

 oplysningerne, hvis det er nødvendigt, fremtvinges ved  

 pålæg af daglige bøder.
2.2. ATP-bidrag Reglerne for opkrævning af ATP-bidrag findes i lov  

 om Arbejdsmarkedets Tillægspension.
Tilbageholdte ATP-bidrag (og  

 tillægsbidrag ved udbetaling af sygedagpenge) afregnes kvartalsvis  

 bagud.
Beløbene forfalder den 1. april, 1. juli, 1. oktober og 1.  

 januar med sidste rettidige betalingsdato henholdsvis den 14. april, 14.  

 juli, 14. oktober og 20. januar.
Det gælder både for  

 arbejdsgivers indbetaling af ATP-bidrag for lønmodtagere, kommuners  

 indbetaling af ATP-bidrag af sygedagpenge, kontanthjælp m.v. samt  

 indbetaling af ATP-bidrag af dagpenge ved ledighed.
Sidstnævnte  

 indbetales af Direktoratet for Arbejdsløshedsforsikringen på  

 baggrund af indberetninger fra A-kasserne.
Betales der ikke rettidigt,  

 pålægges en morarente på 1,5% pr. påbegyndt  

 måned.
Både arbejdsgivere, kommuner og A-kasser skal  

 én gang årligt indberette det samlede ATP-bidrag pr.  

 lønmodtager m.fl.
Denne oplysning gives via den årlige  

 oplysningsseddel, som indgives til de statslige told- og skattemyndigheder,  

 jf. ovenfor under pkt. 2.1. Arbejdsgivere m.fl., der ikke foretager  

 indberetning til de statslige told- og skattemyndigheder via  

 oplysningssedler, indberetter til ATP på en særlig blanket.
ATP-loven indeholder endvidere reglerne om SP-bidrag, der  

 dog som udgangspunkt opkræves af de statslige told- og  

 skattemyndigheder sammen med AM-bidraget efter reglerne i  

 arbejdsmarkedsfondsloven, jf. ovenfor under pkt. 2.1. De statslige told- og  

 skattemyndigheder overfører hver måned et aconto-beløb  

 til ATP, idet den endelige afregning af SP-bidrag mellem de statslige told-  

 og skattemyndigheder og ATP først sker, når resultatet af  

 årsopgørelserne foreligger.
De statslige told- og  

 skattemyndigheder oplyser ATP herom omkring den 1. november til brug for ATP  

 s godskrivning, der finder sted medio december i året efter  

 indbetalingsåret.
For personer omfattet af ATP-lovens § 2 a indbetales  

 SP-bidrag dog direkte til ATP.
Det drejer sig bl.a. om SP-bidrag af dagpenge  

 ved ledighed, barsel og sygdom - herunder SP-bidrag af sygedagpenge, som en  

 arbejdsgiver udbetaler ved sygdom i arbejdsgiverperioden.
Disse beløb  

 indbetales kvartalsvis bagud til ATP.
Fristen for indbetaling er henholdsvis  

 14. april, 14. juli, 14. oktober og 20. januar.
Indberettes der ikke  

 rettidigt, pålægges en morarente på 1,5% pr.  

 påbegyndt måned.
Kommuner og A-kasser m.v., som indeholder SP-bidrag af  

 dagpenge m.v., skal en gang årligt indberette det samlede SP-bidrag pr.  

 dagpengemodtager m.v. til ATP.
Indberetningen skal ske senest den 1. juni i  

 det efterfølgende år.
2.3. Lønindeholdelse De offentlige myndigheder har på en række  

 områder adgang til at pålægge arbejdsgivere at tilbageholde  

 en del af lønmodtagernes løn ved offentlige restancer.
Der kan  

 også indeholdes i dagpenge, kontanthjælp, pensioner og lignende,  

 hvorfor også andre end arbejdsgivere kan være  

 indeholdelsespligtige.
Der er etableret et system - Det Fælles  

 Lønindeholdelsessystem - som administreres af Finansstyrelsen.  

 Systemet har til formål at koordinere lønindeholdelsen mellem  

 restancemyndighederne og den indeholdelsespligtige.
Den enkelte myndighed  

 indberetter afgørelser om lønindeholdelse til Det Fælles  

 Lønindeholdelsessystem, som herefter prioriterer kravene.
I henhold  

 til en prioriteringsrækkefølge dækkes først  

 skatter, så underholdsbidrag og derefter andre krav.
Ved flere krav  

 på samme prioritetstrin har det først indberettede krav  

 fortrin.
 På baggrund af prioriteringen udsender Det  

 Fælles Lønindeholdelsessystem et restancetrækkort  

 vedrørende de samlede restancer til den indholdelsespligtige.  

 Restancetrækkortet angiver altid en fast procentsats, som skal  

 indeholdes i den ansattes nettoløn m.v.
Den indeholdelsespligtige er forpligtet til at efterkomme  

 restancetrækkortet og skal afregne det indeholdte beløb til Det  

 Fælles Lønindeholdelsessystem, som herefter fordeler  

 beløbene til restancemyndighederne i prioritetsorden.
Betaling skal  

 ske senest den 15. i den efterfølgende måned.
Ved hver afregning  

 skal den indeholdelsespligtige indberette CPR-nummer, og på  

 CPR-nummer-niveau angive størrelsen af det indeholdte beløb og  

 datoen for, hvornår beløbet ville have været udbetalt til  

 skyldneren, hvis beløbet ikke havde været indeholdt.
Hvis betaling ikke sker, rykker Det Fælles  

 Lønindeholdelsessystem den indeholdelsespligtige.
Modtages der ikke  

 indbetaling inden den i rykkeren angivne frist, adviseres restancemyndigheden  

 herom.
Det er herefter op til restancemyndigheden at følge op på  

 rykkeren og i den forbindelse anvende de sanktioner, som den enkelte  

 myndighed har mulighed for, når en indeholdelsespligtig ikke  

 efterkommer et pålæg om lønindeholdelse.
 Som kompensation for det ekstra administrative arbejde,  

 den indeholdelsespligtige har i forbindelse med lønindeholdelse, har  

 den indeholdelsespligtige mulighed for hos den ansatte at tilbageholde en  

 administrationsgodtgørelse på 20 kr. pr. løntræk,  

 dog maksimalt 20 kr. pr. måned, jf. § 2 i bek. nr. 1128 af 18. december  

 1997.
2.4. FerieKonto Arbejdsgivere, der har ansatte, som løbende  

 optjener feriegodtgørelse, skal efter hvert kvartals udløb  

 indbetale og indberette feriepenge til FerieKonto for disse  

 lønmodtagere.
Det gælder dog ikke for arbejdsgivere, som  

 benytter en feriekortordning i henhold til en kollektiv overenskomst i stedet  

 for at benytte FerieKonto-systemet.
FerieKonto, der administreres af Direktoratet for  

 Arbejdsløshedsforsikringen med teknisk-administrativ bistand af ATP,  

 udsender i slutningen af hvert kvartal indbetalingskort og  

 indberetningslister til arbejdsgiveren.
Det gælder dog ikke, hvis  

 arbejdsgiveren anvender et lønservicebureau.
Indberetningslisten er  

 på forhånd udfyldt med navne og CPR-numre på de personer,  

 der sidst blev indberettet feriepenge for.
Nye lønmodtagere skal  

 arbejdsgiveren selv skrive på listen.
Den nye ferielov træder i  

 kraft 1. januar 2001. De nærmere regler for indberetning og indbetaling  

 af feriegodtgørelse er ikke endeligt fastlagt af direktøren for  

 Arbejdsløshedsforsikringen, men reglerne tilsigtes ikke  

 væsentligt ændret i forhold til de hidtil gældende  

 regler.
Indberetningen sendes samtidig med betalingen, der  

 forfalder den 1. i måneden efter et kvartals udløb med seneste  

 rettidige betalingsdag den 10. i måneden efter hvert kvartals  

 udløb.
For oktober kvartal er betalingsfristen dog den 17. januar.  

 Hvis betaling ikke sker rettidigt, pålægger FerieKonto en  

 morarente på 1,5% pr. påbegyndt måned.
Der gælder særlige regler, når en  

 lønmodtager, som får løn under ferie, fratræder.
I  

 disse tilfælde skal der indberettes og indbetales til FerieKonto  

 på et særligt indbetalingskort, som skal udfyldes for hver  

 lønmodtager, der fratræder.
FerieKonto fremsender ikke  

 indbetalingskort til brug for indbetaling af feriepenge ved  

 fratrædelser.
Feriepenge forfalder i disse tilfælde til betaling  

 den 1. i måneden efter fratrædelsen.
Sidste rettidige  

 betalingsdag er den 10. i måneden efter fratrædelsen - i januar  

 dog den 17. januar.
Betales beløbet ikke rettidigt,  

 pålægges en morarente på 1,5% pr. påbegyndt  

 måned.
Der skal indeholdes A-skat, AM-bidrag og SP-bidrag og ske  

 lønindeholdelse, inden feriepengene indbetales.
Indbetaling af A-skat  

 m.v. af feriepenge sker efter reglerne i kildeskatteloven og  

 arbejdsmarkedsfondsloven henholdsvis opkrævningsloven - dvs.  

 månedsvis, jf. ovenfor under pkt. 2.1. - selv om feriepengene  

 indbetales til FerieKonto kvartalsvis.
2.5. Danmarks Statistik Oplysninger til lønstatistikken indsamles i henhold  

 til lov om Danmarks Statistik.
 Lønstatistikken består dels af en årlig  

 strukturstatistik, der har til formål at give detaljerede oplysninger  

 om lønmodtagernes indtjening efter branche, stilling, køn osv.  

 dels kvartalsvise konjunkturstatistikker, der har til formål at belyse  

 den løbende udvikling mellem to strukturstatistikker.  

 Lønstatistikken suppleres med en årlig statistik til belysning  

 af arbejdsgivernes samlede arbejdsomkostninger.
 Oplysninger indsamlet til lønstatistikken anvendes  

 ud over til den nationale statistik til en række EU-statistikker, som  

 Danmark i henhold til fællesskabsretten er forpligtet til at levere  

 oplysninger til.
 Der skal indberettes for samtlige lønmodtagere,  

 hvis gennemsnitlige ugentlige arbejdstid overstiger 8 timer - dog ikke  

 medarbejdere, hvis ansættelsesforhold varer mindre end en  

 måned.
 For den enkelte medarbejder skal der indberettes  

 personoplysninger (CPR-nummer, arbejdsfunktion, ansættelsesvilkår  

 m.v.), lønoplysninger (bruttoindkomst, pensionsbidrag,  

 fraværsbetaling m.v.) og oplysninger om arbejdstid og fravær.
Til strukturstatistikken indberetter alle virksomheder med  

 10 ansatte eller derover.
De indberettede oplysninger skal dække hele  

 året og bliver normalt opsamlet i de lønadministrative systemer.  

 Hvis der i løbet af året sker ændringer i  

 ansættelsesvilkår, arbejdssted, jobstatus og arbejdsfunktion,  

 skal optællingerne til strukturstatistikken gemmes og nye  

 påbegyndes.
Både de nye og de gamle oplysninger skal ved  

 årsskiftet indberettes til strukturstatistikken.
Fristen for  

 indberetning er ca. tre uger efter årets udløb.
Til konjunkturstatistikkerne indberetter virksomheder, der  

 er udvalgt stikprøvevis.
Sandsynligheden for at indgå i  

 stikprøven afhænger af virksomhedens størrelse og  

 branche.
Virksomheder med mindst 100 ansatte indgår altid i  

 stikprøven.
Der indberettes oplysninger vedrørende en  

 lønperiode i den midterste måned i kvartalet.
Fristen for  

 indberetning er ca. en uge efter månedens udløb.
 Indberetning sker elektronisk ved anvendelse af et  

 edb-baseret lønsystem, via et edb-servicebureau eller ved hjælp  

 af et elektronisk spørgeskema udviklet af Danmarks Statistik.  

 Virksomheder, der ikke har mulighed for dette, skal indberette på  

 papirspørgeskemaer.
I forbindelse med lønstatistikken har Danmarks  

 Statistik et produktionssamarbejde med flere arbejdsgiverforeninger.  

 Foreningerne indsamler oplysningerne fra deres medlemmer og sender dem  

 på personniveau til Danmarks Statistik.
I disse tilfælde skal  

 virksomhederne ikke indberette direkte til Danmarks Statistik.
Indgives indberetning ikke rettidigt, rykkes  

 virksomhederne skriftligt.
Hvis en indberetning efter den fjerde rykker  

 fortsat ikke er indgivet, kan virksomheden straffes med bøde.
2.6. Oversigt Frister for indberetninger og betalinger Periode Betalingsfrist Indberetningsfrist A-skat, AM-bidrag, SP-bidrag:
Hovedregel Måned 10. i efterfølgende måned, i januar dog den  

 17.
Som betaling Stat og kommuner - forudlønnede Måned Første hverdag i måneden Som betaling - bagudlønnede Måned Sidste hverdag i måneden Som betaling ved elektronisk angivelse - ellers to hverdage  

 før betalingsfrist Sporadisk angivelse Måned Som hovedregel Som hovedregel, men ikke når indeholdt beløb er  

 0 Indberetning af CPR-numre Måned - Samme frist som indberetning af indeholdte beløb Oplysningsseddel Årlig - 20. januar ATP:
ATP-bidrag Kvartal 14. april, 14. juli, 14. oktober og 20. januar 20. januar SP-bidrag af dagpenge m.v.
Kvartal 10. i efterfølgende måned, i januar dog den  

 17.
1. juni året efter Lønindeholdelse:
Måned 15. i efterfølgende måned Som betaling FerieKonto Hovedregel Kvartal 10. april, 10. juli, 10. oktober og 17. januar Som betaling Fratrådte funktionærer m.fl.
Måned 10. i efterfølgende måned, i januar dog den  

 17.
Som betaling Danmarks Statistik:
Alle med mere end 100 ansatte og stikprøver ved 10  

 eller flere ansatte Kvartal - Ca. 1 uge efter udløbet af midterste måned i  

 kvartalet Alle med 10 eller flere ansatte Årlig - Ca. tre uger inde i januar 3. Lovforslaget/LetLøn Etableringen af LetLøn er et tilbud til  

 virksomheder m.v.
Reglerne for virksomheder, der ikke tilmelder sig  

 LetLøn, foreslås uændrede.
Da det er  

 uhensigtsmæssigt, hvis de grundlæggende regler, for de  

 virksomheder som tilmelder sig LetLøn, og de virksomheder, som ikke  

 tilmelder sig LetLøn, er forskellige, er det hensigten, at de  

 gældende regler i videst muligt omfang fortsat skal gælde i  

 relation til LetLøn.
Det indebærer, at der som udgangspunkt ikke skal  

 fastsættes særlige frister for indberetning og betaling, eller  

 særlige sanktioner, hvis disse frister ikke overholdes.
Det ligger  

 imidlertid i selve princippet i LetLøn, at hele administrationen af de  

 omfattede ordninger sker i forbindelse med lønudbetalingen.
Hvis den  

 maksimale administrative lettelse ved at anvende LetLøn skal  

 opnås fuldt ud, vil der i praksis blive tale om, at oplysninger  

 indberettes tidligere end efter gældende regler, jf. nedenfor.
 Formålet med lovforslaget er derfor først og  

 fremmest at fastlægge de retlige rammer for LetLøn,  

 således at der skabes den fornødne hjemmel til at etablere  

 systemet - herunder fastlæggelse af de overordnede rettigheder og  

 pligter for de virksomheder, som vælger at anvende LetLøn.
Derudover skal der skabes de nødvendige  

 bemyndigelser til at fastsætte regler, der sikrer, at LetLøn  

 fungerer på en hensigtsmæssig måde for både  

 virksomheder, borgere og myndigheder.
De foreslåede bemyndigelser er  

 forholdsvis brede.
Det skyldes, at det er hensigtsmæssigt med en vis  

 smidighed i regelfastsættelsen som følge af, at ideen med  

 LetLøn er at udnytte den moderne informationsteknologi til at skabe  

 administrative lettelser for virksomhederne.
Denne smidighed gør det  

 muligt at tilpasse "forretningsgangen" mellem virksomheder,  

 modtagecenter og modtagere, hvis det under systemudviklingen - eller  

 når systemet er kommet i drift - viser sig hensigtsmæssigt.
 Det foreslås, at det samlede indberetningssystem  

 gennemføres i tre faser.
 I den første fase etableres et fælles  

 modtagecenter, som kan modtage og videresende indberetninger og betalinger  

 til de relevante modtagere, jf. pkt. 4.
 I den anden fase udvides modtagecentrets funktion til  

 også at kunne beregne de forskellige beløb, som skal indberettes  

 og betales, jf. pkt. 5.
 I den tredje fase etableres et datawarehouse i  

 modtagecentret over de indberettede data, så der bliver mulighed for en  

 fælles udnyttelse af oplysningerne, jf. pkt. 6.
4. Modtagecenter Modtagecentret er knudepunktet i LetLøn.  

 Modtagecentret modtager, behandler og videresender indberetninger og  

 indbetalinger fra virksomhederne til de enkelte modtagere.
 I tilknytning til modtagecentret bliver der etableret et  

 call-center, som kan håndtere kontakten med virksomhederne eller  

 videreformidle kontakten til den enkelte modtager vedrørende  

 spørgsmål om indberetninger, betalinger, fejlrettelser m.v.  

 Call-centret kan give virksomhederne et fælles kontaktpunkt samtidig  

 med, at modtagernes kontakt til virksomhederne bevares på faglige  

 spørgsmål.
Ud over kontakten til de statslige told- og  

 skattemyndigheder, ATP, FerieKonto, Finansstyrelsen og Danmarks Statistik vil  

 modtagecentret kunne videreformidle oplysninger til andre modtagere -  

 eksempelvis pensionsinstitutter.
I disse tilfælde kan der ikke betales  

 direkte til modtagecentret, men modtagecentret kan videresende  

 betalingsinformation på baggrund af de oplysninger, som modtages fra  

 virksomhederne.
Betalinger til disse modtagere bliver ikke bogført  

 på virksomhedens konto i modtagecentret, og modtagecentret  

 følger ikke op på, om betalingen faktisk gennemføres.
Det  

 er et anliggende mellem virksomheden og den pågældende  

 modtager.
Med etableringen af modtagecentret forsvinder arbejdet for  

 virksomhederne med at skulle samle oplysninger til indberetning på  

 forskellige tidspunkter, og hvis virksomheden tilmelder sig en automatisk  

 betalingsordning, skal der heller ikke huskes på forskellige  

 betalingstidspunkter, jf. nedenfor om indberetning (pkt. 4.1.) og betaling  

 (pkt. 4.2.) til modtagecentret.
Endvidere kan virksomhederne indberette og  

 indbetale vedrørende alle de omfattede ordninger til ét sted,  

 hvorved indberetning af de samme oplysninger til flere modtagere kan  

 undgås.
4.1. Indberetning Virksomheder, der tilmelder sig LetLøn, indberetter  

 oplysninger om indeholdt A-skat, AM-bidrag og SP-bidrag, ATP, FerieKonto og  

 lønindeholdelse til modtagecentret.
Endvidere indberettes efter  

 erhvervsministerens og skatteministerens bestemmelse andre oplysninger til de  

 statslige told- og skattemyndigheder.
Det drejer sig især om  

 udbetalinger, hvor der ikke skal indeholdes A-skat, eksempelvis udbetaling af  

 skattefrie godtgørelser og honorarer og vederlag, der er B-indkomst.  

 Indberetningen af oplysningerne skal i denne første fase ske  

 elektronisk.
Indberetteren skal anvende en fælles elektronisk  

 standard.
Erhvervs- og Selskabsstyrelsen har sammen med virksomhedernes  

 brancheorganisationer og modtagerne udarbejdet en fælles standard, der  

 definerer dataindholdet i LetLøn.
Det er hensigten, at standarden skal  

 implementeres i virksomhedernes lønsystemer, således at de  

 relevante oplysninger samles og afsendes automatisk og direkte fra  

 systemerne.
I anden fase - når beregningsmodulet er udviklet - vil  

 indberetning også kunne ske via Internettet.
Indberetningen kan ske i forbindelse med hver enkelt  

 lønudbetaling, virksomheden kan foretage indberetningen til de  

 forskellige ordninger og lønudbetaling i samme arbejdsgang.  

 Indberetning kan også ske ved lønudbetaling til 14  

 dages-lønnede.
Modtagecentret summerer automatisk de indberettede  

 beløb vedrørende den relevante afregningsperiode - eksempelvis  

 kvartalet for ATP-beløb.
For at opnå den fulde fordel ved LetLøn skal  

 virksomheden specificere alle beløb på CPR-numre ved hver  

 indberetning.
Det sker ikke i dag, hvor der eksempelvis vedrørende  

 A-skat m.v. kun indberettes CPR-numre uden specifikation af de indeholdte  

 beløb.
Specifikationen indgives først, når året er  

 gået.
Det skønnes ikke at medføre et  

 væsentligt merarbejde for virksomheden.
Virksomheden skal i forvejen  

 specificere beløbene på de enkelte ansatte for at kunne udskrive  

 lønsedler til ansatte og indgive oplysningsseddel, når  

 året er gået.
Endvidere skal virksomheden i forvejen indberette  

 CPR-numre på ansatte hver måned.
 Desuden vil systemet - når beregningsmodulet er  

 udviklet i anden fase, og indberetning via Internettet er muligt - vise  

 stamoplysninger pr. lønmodtager fra perioden før, hvorved  

 taste-opgaven for virksomheden reduceres.
Når virksomhederne på den måde  

 videregiver de oplysninger, som anvendes i forbindelse med udbetalingen af  

 løn m.v., bortfalder de separate månedlige indberetninger af  

 A-skat, AM- og SP-bidrag og ansattes CPR-numre til de statslige told- og  

 skattemyndigheder, de separate månedlige indberetninger af  

 lønindeholdelse til Finansstyrelsen og de separate årlige  

 indberetninger af oplysningssedler til de statslige told- og  

 skattemyndigheder og ATP, som ellers skal indgives efterfølgende.  

 Modtagecentret og modtagerne udarbejder selv de forskellige  

 opgørelser.
Endvidere bortfalder en stor del af de indberetninger, som  

 skal indberettes til Danmarks Statistik og brancheorganisationer m.v. til  

 brug for lønstatistik.
I henhold til skattekontrollovens § 7, stk. 7, og § 7a,  

 stk. 4, skal virksomheden inden 1. februar i året efter  

 kalenderåret underrette indkomstmodtageren - eller dennes dødsbo  

 - om hvilke oplysninger, der er indgivet til de statslige told- og  

 skattemyndigheder på den årlige oplysningsseddel.
Efter forslaget  

 skal denne oplysningspligt over for ansatte også gælde for  

 virksomheder, der er tilmeldt LetLøn.
Da den årlige  

 oplysningsseddel ikke skal indgives, kan virksomheden ikke give en kopi til  

 sine ansatte.
I stedet danner modtagecentret en opgørelse på  

 baggrund af de indberettede oplysninger, som virksomheden kan hente  

 elektronisk hos modtagecentret og anvende til opfyldelse af oplysningspligten  

 over for den enkelte ansatte.
Som beskrevet ovenfor under pkt. 2 gælder der  

 forskellige frister for indberetning til de forskellige modtagere, ligesom  

 indberetningerne vedrører forskellige perioder.
Hvis modtagecentret  

 skal nå at udskrive girokort m.v. til virksomhederne eller - når  

 beregningsmodulet, jf. nedenfor under pkt. 5, er klar - skal beregne det  

 indeholdelsespligtige beløb, er det nødvendigt, at  

 oplysningerne modtages tidligere, end modtagerne gør i dag.
 Det har derfor været overvejet, om der burde  

 fastsættes særlige indberetningsfrister for virksomheder m.v.,  

 som er tilmeldt LetLøn.
Ideen med LetLøn er imidlertid, at alle oplysninger  

 til de relevante modtagere indberettes, når de forekommer i forbindelse  

 med en lønudbetaling m.v.
Det vil sige på et tidspunkt, hvor den  

 indeholdelsespligtige i forvejen skal anvende oplysningerne.
Det vil derfor  

 være en administrativ lettelse for virksomheden, hvis den indberetter  

 oplysningerne i samme arbejdsgang som lønudbetalingen og derved  

 undgår at skulle finde oplysningerne frem (og eventuelt  

 sammenlægge flere perioder) på et senere tidspunkt, når  

 indberetningsfristen er nået.
 Dertil kommer, at der i forvejen gælder flere  

 forskellige frister, og at det vil virke komplicerende, hvis der  

 indføres yderligere frister i relation til virksomheder tilmeldt  

 LetLøn.
 På den baggrund foreslås der ikke fastsat  

 særlige indberetningsfrister - i den forstand, at der er knyttet  

 egentlige sanktioner hertil - for virksomheder m.v. tilsluttet LetLøn.  

 De gældende indberetningsfrister og de sanktioner, der er knyttet til  

 overskridelse af fristerne, gælder således fortsat.
 I stedet foreslås det, at der gives bemyndigelse  

 til, at erhvervsministeren efter aftale med skatteministeren kan  

 fastsætte regler for, hvornår oplysninger skal være  

 modtagecentret i hænde, hvis virksomhederne eksempelvis skal have  

 beregnet de indeholdelsespligtige beløb inden lønudbetaling  

 eller modtage opkrævning inden udløbet af betalingsfristen.
 Hvis en virksomhed ikke indberetter inden disse frister,  

 kan det betyde, at bl.a. de ovennævnte funktioner, som LetLøn  

 indeholder, ikke kommer virksomheden til gode for den aktuelle periode, men  

 der er som udgangspunkt intet til hinder for, at LetLøn anvendes i  

 følgende perioder.
De virksomheder, som er tilmeldt LetLøn, og som  

 ikke har indberettet inden fristen, vil få en meddelelse fra  

 modtagecentret om, at indberetningen ikke er modtaget.
Samtidig vil  

 modtagecentret gøre opmærksom på konsekvenserne af, at der  

 ikke er indberettet (korrekt/fuldstændigt). Eksempelvis vil  

 modtagecentret ikke være i stand til at foretage de årlige  

 indberetninger til de statslige told- og skattemyndigheder, ATP og Danmarks  

 Statistik, og virksomheden vil derfor ikke være frigjort for disse  

 forpligtelser.
Modtagecentret vil hver måned gøre  

 opmærksom på, hvis der ikke er modtaget indberetning til en af de  

 omfattede ordninger.
Det gælder dog ikke i de tilfælde, hvor  

 virksomheden ikke har en pligt (der kan sanktioneres) til at foretage  

 månedlig indberetning, eksempelvis ved indberetning af  

 ATP-beløb.
Tilsvarende vil modtagecentret advisere indberetteren,  

 hvis indberetningen er mangelfuld eller indeholder datafejl, eksempelvis fejl  

 i enkelte CPR-numre eller lignende.
Erhvervsministeren er efter aftale med  

 skatteministeren bemyndiget til at fastsætte nærmere regler om  

 den praktiske håndtering af rettelsesindberetninger, jf. den  

 foreslåede bemyndigelse i § 3, stk. 4, nr. 2, og bemærkningerne  

 hertil.
4.2. Betaling På baggrund af de indberettede oplysninger kan  

 modtagecentret danne de forskellige tilsvar til de forskellige modtagere,  

 dvs.
A-skat m.v., ATP-bidrag, beløb til FerieKonto og  

 lønindeholdelse.
Der oprettes en konto i modtagecentret (m-konto) for  

 hver virksomhed, hvor det beregnede tilsvar debiteres.
Der debiteres ikke  

 tilsvar på m-kontoen på baggrund af indberetninger til private  

 modtagere, eksempelvis pensionsinstitutter.
Betalingsfristerne til de forskellige ordninger  

 ændres ikke, og der er derfor fortsat forskellige betalingsfrister til  

 de forskellige ordninger.
Betalingen af tilsvaret sker til modtagecentret,  

 men der er - som det er tilfældet for indberetninger - ingen  

 særlige sanktioner, hvis betaling af tilsvaret til den enkelte modtager  

 betales direkte til denne.
Selv om en virksomhed er tilmeldt LetLøn,  

 vil virksomhedens indbetaling direkte til den enkelte modtager være  

 rettidig, hvis den foretages inden betalingsfristen.
Erhvervsministeren kan efter aftale med skatteministeren  

 fastsætte regler for betalingsformen.
Det er hensigten, at alle  

 gængse betalingsformer kan anvendes, dog bliver der stillet  

 særlige krav ved betalinger til private modtagere som følge af,  

 at disse betalinger ikke kan ske direkte til modtagecentret.
Den enkleste betalingsmetode er, at virksomheden er  

 tilmeldt en automatisk betalingsordning - eksempelvis PBS.
Modtagecentret  

 sender på baggrund af det beregnede tilsvar en betalingsinformation til  

 betalingsordningen, og betalingen overføres automatisk fra  

 virksomhedens konto til modtagecentret, når betalingsfristen  

 udløber.
 Der er også mulighed for, at modtagecentret blot  

 fremsender en specifikation af det dannede tilsvar til virksomheden, som  

 så selv er ansvarlig for, at beløbet overføres til  

 modtagecentret, når betalingsfristen er nået.
Har virksomheden ikke tilmeldt sig en automatisk  

 betalingsordning, udsender modtagecentret på baggrund af de dannede  

 tilsvar en opkrævning pålydende det beløb, som  

 virksomheden skal betale til de forskellige modtagere.
Virksomheden kan  

 vælge alene at modtage en samlet opkrævning vedrørende de  

 skyldige beløb i den pågældende måned, jf.  

 bemærkningerne til § 3, stk. 4, nr. 3. Virksomhederne skal have  

 mulighed for at rekvirere uudfyldte indbetalingsblanketter, som virksomheden  

 kan anvende, hvis eksempelvis oplysningerne ikke har været indberettet  

 tids nok til, at udfyldte opkrævninger kan nå frem til  

 virksomheden inden betalingsfristen.
Når modtagecentret registrerer en betaling,  

 sammenlignes den med det dannede tilsvar i henhold til indberetningen, der  

 typisk er modtaget på et tidligere tidspunkt.
Er der overensstemmelse  

 mellem indberetning og betaling, videresendes indberetning og betaling med  

 det samme til modtageren, og tilsvaret på virksomhedens konto i  

 modtagecentret udlignes.
 Hvis virksomheden ikke har indbetalt, eller har indbetalt  

 for lidt, når betalingsfristen nås, vil modtagecentret advisere  

 virksomheden om den manglende betaling og bede om en afklaring snarest.  

 Virksomheden vil således kunne rette differencer ved fornyet  

 indberetning/indbetaling til LetLøn, der herefter eventuelt vil danne  

 en ny opkrævning.
Efter frister aftalt mellem LetLøn og modtageren,  

 jf. lovforslagets § 8, stk. 1, sendes data videre til modtageren med henblik  

 på, at modtageren afklarer uoverenstemmelserne i forhold til  

 virksomheden og påbegynder egen rykkerprocedure.
Modtagecentret  

 foretager ingen yderligere advisering eller rykning af virksomheden.
Hvis det ikke af indbetalingen fremgår, hvem der er  

 modtageren, vil modtagecentret i langt de fleste tilfælde ved  

 henvendelse til virksomheden hurtigt kunne afklare, hvilket tilsvar en  

 indbetaling skal dække.
Det er som udgangspunkt virksomheden, der  

 bestemmer betalingsmodtager(ne), men hvis virksomheden ikke reagerer på  

 modtagercentrets henvendelse(r), har erhvervsministeren mulighed for efter  

 aftale med skatteministeren at fastsætte en  

 dækningsrækkefølge, jf. lovforslagets § 8, stk. 2.  

 Reglerne vil blive fastsat i samarbejde med modtagerne.
 Hvis betalingen er større end tilsvaret for den  

 pågældende periode og betalingen ikke er specificeret, vil  

 LetLøn kontakte virksomheden og afklare, hvad betalingen dækker,  

 og herefter overføre betaling til de enkelte modtagere i henhold  

 hertil.
5. Beregningsmodul I anden fase vil der blive udviklet et udvidet  

 beregningsmodul, som sætter LetLøn i stand til - på  

 grundlag af indberetninger fra virksomhederne eller eventuelt et  

 lønservicebureau - at beregne A-skat, AM-bidrag, SP-bidrag, ATP,  

 lønindeholdelse og beløb, der skal indbetales til FerieKonto.  

 De nævnte beregninger er ikke udtømmende.
Beregningsmodulet kan  

 - i det omfang det viser sig hensigtsmæssigt - udvides til at omfatte  

 andre beregninger, som foretages i relation til lønadministrationen  

 m.v.
Beregningsmodulet er først og fremmest et tilbud  

 til mindre virksomheder, som ikke anvender lønservicebureau eller har  

 eget lønsystem.
Derfor er det hensigten, at der i denne fase gives  

 mulighed for, at beregningsløsningen kan anvendes af virksomheder, der  

 vil indsende de relevante oplysninger på papir til indtastning hos  

 LetLøn.
Hvorvidt denne mulighed kan tilbydes fuldt ud fra  

 beregningsmodulet sættes i drift afhænger af, hvor mange der  

 ønsker at indberette på papir på dette tidspunkt.
Det er frivilligt for virksomheder, der er tilmeldt  

 LetLøn, om beregningsmodulet ønskes anvendt.
Hvis det er  

 tilfældet, kræver det en særskilt tilmelding til  

 beregningsmodulet.
Baggrunden for den særskilte tilmelding til  

 beregningsmodulet er, at det skal kunne administreres, hvilke virksomheder  

 der ønsker at foretage beregningerne selv og derfor skal have tilsendt  

 skattekort og restancetrækkort.
Som det er tilfældet med de øvrige dele af  

 LetLøn, skal virksomheden ikke betale for at anvende  

 beregningsmodulet.
Det stilles gratis til rådighed.
Modtagecentret vil have registreret satser m.v., der er  

 nødvendige for at foretage beregningen af de beløb,  

 virksomheden skal indeholde hos lønmodtageren, og som skal indbetales  

 til forskellige modtagere.
Disse oplysninger ajourføres af  

 modtagerne.
Skattekort og restancetrækkort vil således  

 også være registreret hos LetLøn og blive anvendt ved  

 beregningen af de beløb, der skal indeholdes.
Når virksomheden  

 ikke selv skal beregne indeholdte beløb, kan udsendelse af skattekort  

 og restancetrækkort undgås.
Anvendelsen af beregningsmodulet  

 indebærer således, at administrationen af skattekort og  

 restancetrækkort i vidt omfang flyttes fra virksomhederne til  

 LetLøn.
Selvom administrationen af trækkort flyttes fra  

 virksomhederne til modtagecentret, vil virksomhederne stadig have brug for  

 egne lønsystemer eller lønservicebureauer.
LetLøn har  

 ikke tilstrækkelige informationer - f.eks. oplysning om nettoløn  

 eller lønmodtagernes kontonumre - til, at modtagecentret vil  

 være i stand til at anvise løn og danne den egentlige  

 lønseddel.
Der er således ikke tale om, at LetLøn  

 konkurrerer med de eksisterende lønserviceleverandører.
Det er hensigten, at beregningsmodulet for de mindre  

 virksomheder skal fungere på samme måde som de  

 tast-selv-løsninger, der eksisterer vedrørende  

 forskudsopgørelse og selvangivelse.
Systemet skal således vise  

 stamoplysningerne fra sidste periode, så tasteopgaven for virksomheden  

 reduceres.
Virksomheder, der anvender beregningsmodulet, skal kun  

 indtaste eventuelle ændringer i stamoplysninger og de basale  

 oplysninger til brug for lønberegningen.
Modtagecentret beregner  

 herefter beløb til indeholdelse af A-skat, AM- og SP-bidrag, ATP,  

 lønindeholdelse m.v., som virksomheden skal bruge ved sin  

 lønudbetaling.
Samtidig registreres i modtagecentret de forskellige  

 tilsvar, som opkræves via den opkrævningsordning, virksomheden  

 har valgt.
Virksomheden kan også sende de nødvendige data  

 elektronisk og ligeledes få de beregnede tilsvar retur i elektronisk  

 form.
Hvis virksomheden anvender et lønservicebureau, kan  

 lønservicebureauet elektronisk overføre oplysninger, som er  

 modtaget fra virksomheden.
Der vil også være mulighed for, at  

 virksomheden elektronisk indgiver oplysningerne direkte til LetLøn,  

 hvorefter beregningerne sammen med de indberettede oplysninger efter  

 virksomhedens anvisning sendes til et lønservicebureau m.v., der  

 forestår dannelse af lønsedler og afregning af de indeholdte  

 beløb for virksomheden.
De virksomheder, der tilmelder sig beregningsmodulet,  

 anses for at have modtaget skattekort og restancetrækkort via  

 beregningsmodulet.
Det indebærer, at disse virksomheder er ansvarlige  

 for, at der sker indeholdelse af A-skat m.v. og lønindeholdelse, selv  

 om der ikke er udsendt skattekort eller restancetrækkort til  

 virksomhederne.
Virksomhederne kan ikke undgå indeholdelsespligten - og  

 de dermed forbundne sanktionsmuligheder ved manglende indeholdelse - ved at  

 tilmelde sig beregningsmodulet, og derefter undlade at anvende det.  

 Tilsvarende gælder naturligvis i relation til pligten til at indberette  

 og indbetale ATP-bidrag og feriegodtgørelse.
Det er som udgangspunkt LetLøns ansvar, at  

 beregningsmodulet beregner de indeholdelsespligtige beløb korrekt,  

 hvis virksomheden har foretaget en korrekt indberetning af de oplysninger,  

 som ligger til grund for beregningen.
Virksomheden kan eksempelvis ikke  

 pålægges sanktioner for ikke at have betalt rettidigt, hvis det  

 skyldes forhold i beregningsmodulet.
Et eventuelt yderligere tilsvar, som  

 virksomheden skulle have betalt, hvis beregningsmodulets beregning havde  

 været korrekt, må derfor eventuelt opkræves  

 efterfølgende efter reglerne for den enkelte type tilsvar.
Er der eksempelvis tale om indeholdelse af A-skat, kan det  

 for lidt indeholdte beløb opkræves hos lønmodtageren, jf.  

 kildeskattelovens § 68. Opkrævningen vil som hovedregel ske over  

 lønmodtagerens årsopgørelse.
Virksomheden vil ikke  

 hæfte for betalingen af beløbet, da virksomheden ikke har vist  

 forsømmelighed ved den manglende indeholdelse, jf. kildeskattelovens §  

 69, stk. 1.
 Det ligger i selve ideen i beregningsmodulet, at  

 skattekort og restancetrækkort for ansatte i virksomheder, der er  

 tilmeldt beregningsmodulet, ajourføres løbende.  

 Beregningsmodulet indebærer således en udvidelse af ordningen med  

 elektroniske skattekort, så også ændringer i løbet  

 af året omfattes.
Det er hensigten, at også virksomheder, der ikke  

 tilmelder sig beregningsmodulet, i denne fase får mulighed for at  

 få ajourførte skattekort og restancetrækkort elektronisk.  

 Der skal gives mulighed for i modtagecentret at rekvirere ajourførte  

 trækoplysninger, som kan integreres i virksomhedens egne systemer eller  

 hos et lønservicebureau, som forestår virksomhedens  

 lønadministration.
Hvis virksomhederne anvender denne mulighed, vil  

 det erstatte udsendelse af trækkort til lønindeholdelse og  

 modtagelse af skattekort på papir, men virksomhederne vil skulle  

 beregne trækket selv.
Udvidelsen af ordningen med elektroniske skattekort vil  

 samtidig være en lettelse for lønmodtagere, idet skattekort, der  

 ændres i løbet af året, ikke længere vil skulle  

 afleveres til virksomheder, der er tilmeldt LetLøn.
Det nye skattekort  

 vil automatisk blive overført til virksomheden i forbindelse med  

 næste lønudbetaling.
En sådan udvidelse af ordningen med  

 elektroniske skattekort kræver ikke lovændring.
6. Datawarehouse Oprettelsen af et datawarehouse er den sidste fase i  

 LetLøn.
Datawarehouse er en betegnelse for det informationssystem, der  

 integrerer og afspejler relevante informationer fra forskellige databaser i  

 én samlet database.
Til denne database vil der være tilknyttet  

 forskellige rapport- og søgefunktioner, der giver mulighed for at  

 systematisere data, således at kun den information, der er relevant for  

 den enkelte forespørgsel, fremfindes.
Det datawarehouse, der påtænkes etableret i  

 LetLøn-projektet, fyldes med data fra modtagecentret, som vil  

 være den primære leverandør, men data skal opdateres fra  

 modtagernes systemer, således at der altid er fuld identitet mellem  

 informationerne i datawarehouse og informationerne i myndighedernes egne  

 systemer.
Det er selve indberetningerne, der er relevante i datawarehouse.  

 Betalinger i henhold til indberetningerne bruges ikke i datawarehouse og skal  

 derfor heller ikke opdateres.
Når der i LetLøn etableres et datawarehouse,  

 er hovedformålet at systematisere indsamlingen og udnyttelsen af de  

 data, som de forskellige myndigheder i dag anvender i forbindelse med  

  kontrol-og udbetalingsopgaver.
Disse data stammer hovedsagelig fra de  

 statslige told- og skattemyndigheders COR-register (oplysningssedler) og  

 MIA-register (månedlige indberetninger af ansattes personnumre).
 Herudover er det hensigten at stille egne indberettede  

 data til rådighed for den enkelte virksomhed m.v., ligesom den enkelte  

 lønmodtager m.fl. skal have adgang til alle de relevante data, der  

 vedrører den pågældende.
LetLøn modtager en række oplysninger, der  

 udelukkende indberettes til statistiske formål, hvilket i praksis vil  

 sige oplysninger, der ellers skulle indberettes til Danmarks Statistik.
Disse  

 statistikoplysninger placeres i en "lukket" del af datawarehouse,  

 således at oplysningerne holdes adskilt fra andre oplysninger og ikke  

 anvendes til andre formål end statistik.
Oplysningerne kan eksempelvis  

 ikke anvendes af offentlige myndigheder til administrative formål eller  

 kontrol.
Det vil   bortset fra de personer og virksomheder m.v. som  

 oplysningerne vedrører   udelukkende være Danmarks Statistik,  

 der har adgang til disse statistikoplysninger.
Derved sikres, at indberettere  

 af statistiske oplysninger fortsat kan have tillid til, at oplysningerne  

 behandles fortroligt og ikke videregives, hvilket er en betingelse for at  

 fastholde statistikkens kvalitet.
Der vil således være tale om en  

 "lukket" del af datawarehouse, som giver lønmodtageren  

 mulighed for at se indberettede data for eget CPR-nummer via Internettet.
Her  

 vises alle indberettede data for det pågældende CPR-nummer, jf.  

 forslagets § 5, stk. 1, 2. pkt.
 På samme måde skal alle indberettede data  

 på CVR-/SE-nummerniveau kunne stilles til rådighed for den  

 enkelte virksomhed, der derved får mulighed for at basere sit  

 lønregnskab på de registrerede oplysninger og udtrække  

 data til brug for egne statistikker m.v., jf. forslagets § 5, stk. 1, 3. pkt.  

 Dette foregår også i den "lukkede" del af datawarehouse, hvortil  

 kun virksomhederne og lønmodtagerne har adgang.
Det er i denne "lukkede" del, at oplysninger, der  

 udelukkende indhentes til statistiske formål, findes.
Det vil i praksis  

 være de oplysninger, der udelukkende er beregnet for Danmarks  

 Statistik.
Disse oplysninger kan således ikke anvendes af myndighederne  

 til administration eller kontrol.
Kun Danmarks Statistik har - ud over  

 virksomheder og lønmodtagere m.fl. i ovennævnte omfang - adgang  

 til oplysningerne.
 I den "åbne" del vil der være de  

 typer oplysninger, som svarer til data i MIA- og COR- registrene, og det vil  

 kun være de myndigheder, der i dag har adgang til de nævnte  

 registre, der vil kunne få adgang til disse data.
Forskellen fra i dag vil være, at oplysningerne vil  

 være mere detaljerede og blive opdateret hyppigere, idet myndighederne  

 løbende får adgang til indkomstoplysninger for hver  

 udbetalingsperiode specificeret på CPR-numre.
De to registre vil blive  

 oplevet som ét, således at den enkelte myndighed fremover kun  

 skal integrere én snitflade i kontrolsystemerne i modsætning til  

 i dag, hvor der skal etableres snitflader til begge registre.
Datawarehouse giver således ikke myndighederne  

 umiddelbar adgang til andre typer oplysninger end i dag.
Oplysningerne er  

 blot mere detaljerede og opdateres hyppigere, og der gives via det  

 foreslåede datawarehouse mulighed for en nem og smidig dataadgang for  

 myndighederne, lønmodtagerne og virksomhederne.
 Den fulde gevinst ved oprettelse af et datawarehouse vil  

 først være opnået, når alle indeholdelsespligtige  

 indberetter i forbindelse med den løbende lønadministration.  

 Derved er forudsætningerne skabt for, at de hidtidige  

 indberetningsformer helt bortfalder og ajourførte indkomstoplysninger  

 for alle borgere vil være samlet ét sted.
Det giver myndighederne mulighed for at yde en forbedret  

 service til borgerne ved at anvende oplysningerne i et datawarehouse.
Det  

 skal tilstræbes, at den enkelte borger oplever, at den offentlige  

 administration bliver mere sammenhængende.
Eksempelvis vil det i mange  

 tilfælde kunne undgås, at borgeren ved henvendelse til en  

 myndighed skal fremlægge dokumentation for forholdene hos en anden  

 myndighed, fordi oplysningerne findes i et datawarehouse.
Endvidere vil  

 dokumentation i form af lønsedler i vidt omfang kunne afskaffes.
Efter planen skal et datawarehouse være klar til  

 drift medio 2003. Det forventes, at der på dette tidspunkt fortsat vil  

 være en del virksomheder m.v., som benytter de gældende  

 indberetningsmåder - uden om modtagecentret.
Den fulde udnyttelse af  

 datawarehouse, som skitseret ovenfor, vil derfor ikke være mulig  

 på dette tidspunkt.
For myndighederne giver et datawarehouse imidlertid - selv  

 om LetLøn ikke anvendes af alle -  mulighed for at yde en forbedret  

 service over for borgerne.
Myndighederne får samtidig mulighed for en  

 væsentlig forbedring af kontrol med udbetaling af  

 overførselsindkomster, idet der er elektronisk adgang til  

 løbende ajourførte indkomstoplysninger for et stort antal  

 borgere.
7. Lovovervågning Regeringen har besluttet, at lovforslaget skal indgå  

 i lovovervågningsprojektet, der er et led i arbejdet med at forbedre  

 kvaliteten i lovgivningen.
Lovovervågningen indebærer, at der  

 efter en vis periode fra lovens vedtagelse foretages en grundig vurdering af,  

 om målet med loven er nået.
Formålet med lovforslaget er først og  

 fremmest at fastlægge de retlige rammer for LetLøn,  

 således at der skabes den fornødne hjemmel til at etablere  

 systemet - herunder fastlæggelse af de overordnede rettigheder og  

 pligter for de virksomheder, som vælger at anvende LetLøn.
Loven  

 har derimod ikke til formål at regulere selve udviklingen af  

 indberetningssystemets forskellige dele.
Indholdsmæssigt er der hovedsagelig tale om at skabe  

 de nødvendige bemyndigelser til at fastsætte regler, der sikrer,  

 at LetLøn - når systemet er udviklet - kan fungere på en  

 hensigtsmæssig måde for både virksomheder, borgere og  

 myndigheder.
Det er en forudsætning for, at målet med  

 LetLøn - at skabe væsentlige administrative lettelser for  

 virksomhederne - nås.
 På den baggrund vil Erhvervsministeriet, ved  

 vurderingen af om loven har opfyldt sit formål, lægge vægt  

 på, om loven utilsigtet har forsinket, begrænset eller på  

 anden måde forhindret udviklingen og driften af  

 LetLøn-systemet.
 Erhvervsministeriet vil - når hele  

 LetLøn-systemet er i drift - udarbejde en redegørelse for, om  

 loven har skabt de fornødne retlige rammer til, at LetLøn kan  

 fungere på en hensigtsmæssig måde for alle interessenter.  

 Det forventes, at en sådan redegørelse kan sendes til  

 Folketingets Erhvervsudvalg i sidste halvdel af 2004.
Økonomiske og administrative konsekvenser for stat, amter og  

 kommuner Mange af de systemer, der i dag anvendes til kontrol i  

 forbindelse med udbetaling af overførselsindkomster, tager  

 udgangspunkt i de statslige told- og skattemyndigheders COR-register  

 (oplysningssedler). Her registreres lønmodtagernes indkomstforhold  

 på baggrund af virksomhedernes årlige indberetninger.
Det  

 forhold, at der netop er tale om årlige indberetninger, og at  

 oplysningerne derfor i værste fald kan være 1½ år gamle,  

 gør i mange tilfælde, at en effektiv kontrol  

 vanskeliggøres og forsinkes.
Et andet register, der i dag anvendes i  

 kontroløjemed, er de statslige told- og skattemyndigheders  

 MIA-register (månedlige indberetninger af ansattes personnumre). MIA  

 indeholder oplysninger om identiteten af modtagere af A-indkomst.
Registret  

 anvendes hovedsagelig i forbindelse med udbetaling og kontrol af udbetalingen  

 af offentlige ydelser og i forbindelse med det offentliges  

 restanceinddrivelse.
De myndigheder, der i dag bruger MIA-oplysningerne, giver  

 ofte udtryk for, at værdien af oplysningerne er begrænset af, at  

 oplysningerne mangler information om A-indkomst og udbetalingsperiode.
En  

 hindring for en udvidelse af registreringen har været, at man ikke har  

 ønsket at pålægge arbejdsgiverne flere  

 indberetningsbyrder.
Denne hindring fjernes med LetLøn, hvor der  

 løbende indberettes A-indkomst for hver enkelt lønmodtager.
Ovennævnte forhold gør, at der udbetales  

 f.eks. sociale ydelser til personer, der ikke er berettiget til at modtage  

 disse, og at andre personer kan udskyde skattebetalingen ved  

 unøjagtige forskudsangivelser, som skattemyndighederne ikke har  

 mulighed for at kontrollere på angivelsestidspunktet.
I begge  

 situationer opstår der tilbagebetalingskrav til det offentlige, som  

 personen, på det tidspunkt kravet bliver fremsat - ofte flere år  

 efter fejlen er opstået - ikke har mulighed for at betale.
Herved  

 opstår der restancer til det offentlige.
 Med indførelsen af LetLøn forventes det, at  

 disse offentlige restancer kan nedbringes betragteligt.
Restancerne vedr.
A-skat og AM-bidrag udgør ca. 1  

 mia. kr. (ultimo 1998). Implementeringen af LetLøn vil kunne medvirke  

 til en nedbringelse af disse restancer.
Det vil således med  

 LetLøn være muligt at foretage en løbende afstemning af  

 de månedlige indberetninger med den indbetalte A-skat, hvor  

 afstemningen hidtil kun har kunnet ske én gang om året i  

 forbindelse med arbejdsgiverens indsendelse af de årlige  

 oplysningssedler.
Med muligheden for at foretage månedlig afstemning  

 vil restanceinddrivelsen kunne indledes tidligere, ligesom de enkelte  

 restancer vil være mindre, når inddrivelsen  

 iværksættes.
Der er restancer for i alt ca. 6,5 mia. kr.  

 vedrørende personskatter (ultimo 1998). Den del af disse restancer,  

 der vedrører A-skatteydere, vil kunne nedbringes med implementeringen  

 af LetLøn.
I det omfang, der i LetLøn åbnes mulighed for  

 på månedlig basis at foretage indberetning af udbetalinger af  

 B-indkomst, vil der endvidere kunne ske en nedbringelse af restancer, der  

 vedrører B-skatteydere, idet der må forventes at kunne ske en  

 mere nøjagtig forskudsregistrering.
Et skøn over dagpenge, der er udbetalt på  

 baggrund af svig, viser et årligt besparelsespotentiale på 20-25  

 mio. kr.
Det bemærkes, at skønnet tager udgangspunkt i "det  

 kendte og afslørede svig". Potentialet er formodentligt langt  

 større, da det på grund af de begrænsede  

 kontrolmuligheder, der findes i dag, næppe er sandsynligt, at al svig  

 afsløres.
Etableringen af LetLøn indebærer først  

 og fremmest omkostninger til udviklingen af indberetningssystemet.
I den  

 første fase etableres modtagecentret til en udgift af 15,0 mio. kr. og  

 siden beregningsmodulet og datawarehouse til 21,5 mio. kr. i alt 36,5 mio.  

 kr.
Det er regeringens ønske, at der skal ske en stram  

 styring af denne type udviklingsopgaver.
Det sker mest hensigtsmæssigt  

 ved indgåelse af egentlige kontrakter mellem den udførende  

 myndighed, "entreprenøren", og den ordregivende myndighed,  

 "bygherren", som har det overordnede ansvar for opgavens løsning.
 På denne baggrund har Erhvervsministeriet  

 indgået en kontrakt med Skatteministeriet om udviklingen af  

 LetLøn.
 I kontrakten indgår, at Erhvervsministeriet i  

 løbet af udviklingsperioden 2000-2003, og når forskellige  

 milepæle er nået, overfører nærmere aftalte  

 beløb til Skatteministeriet til dækning af  

 udviklingsomkostningerne, indtil de i alt 36,5 mio. kr. er overført.  

 Herudover er der i udviklingsfasen et ressourceforbrug i Skatteministeriet,  

 som afholdes inden for Skatteministeriets driftsramme.
 Til dækning af de udgifter til administration,  

 herunder lønudgifter, der er knyttet til bygherre- og  

 koordinatorrollen i forbindelse med udviklingen af LetLøn, vil  

 Erhvervs- og Selskabsstyrelsens driftsbudget i perioden 2001 2003 blive  

 forhøjet med 2,0 mio. kr. årligt.
 Finansudvalget er ved tiltrædelsen af et aktstykke  

 den 21. juni 2000 (Akt 292) orienteret om, at disse omkostninger  

 afholdes.
Skatteministeriet har oplyst, at Told- og Skattestyrelsen  

 netop har revideret skønnet over de samlede engangsudgifter til  

 udvikling af LetLøn-systemet.
De samlede engangsudgifter i perioden  

 2000-2003 til udvikling af LetLøn-systemet skønnes at  

 udgøre 52 mio. kr.
Ved det nuværende omkostningsskøn er  

 der således tale om en stigning i omkostningerne på godt 15 mio.  

 kr. Årsagen til denne stigning er i al væsentlighed, at det af  

 hensyn til overholdelsen af tidsplanen har været nødvendigt for  

 Told- og Skattestyrelsen i højere grad end først antaget at  

 gøre brug af ekstern konsulentbistand.
Merudgiften vil blive afholdt  

 inden for Told- og Skattestyrelsens driftsramme.
Der etableres en driftsenhed i Told- og Skattestyrelsen  

 til varetagelse af administrationen af systemet.
De samlede årlige  

 driftsudgifter til LetLøn vedrører hovedsagelig  

 edb-driftsomkostninger til en ekstern leverandør samt udgifter til  

 trykning og udsendelse af opkrævninger m.v.
Disse omkostninger  

 skønnes at udgøre 2,0 mio. kr. i 2001, 10,0 mio. kr. i 2002,  

 11,0 mio. kr. i 2003 og 12,0 mio. kr. fra 2004. Heraf udgør udgifterne  

 vedrørende edb-driftsomkostninger 5,0 mio. kr. årligt fra og med  

 2002. Endvidere skønnes årsværksforbruget i perioden 2001  

 til 2004 at stige fra 8 årsværk til 40 årsværk.  

 Omkostningerne afholdes inden for Told- og Skattestyrelsens driftsramme.
 Dertil kommer omkostninger til systemtilretninger hos de  

 enkelte modtagere, der til gengæld vil få reduceret  

 årsværksforbruget som følge af, at LetLøn overtager  

 opgaver, der hidtil har skullet varetages hos  modtagerne.
 Det bemærkes, at et udvalg bestående af  

 repræsentanter fra de myndigheder, der modtager data direkte fra  

 modtagecentret, tidligere har skønnet en besparelse på 40-50  

 årsværk for disse myndigheder.
Besparelserne ved indførelsen af LetLøn  

 afhænger af, i hvor stort omfang og i hvilken takt virksomhederne  

 vælger at tilslutte sig LetLøn.
Der vil derfor blive foretaget  

 en nærmere analyse, der skal belyse dette, herunder hvorledes  

 omkostninger og besparelser fordeler sig på den enkelte myndighed,  

 når LetLøn er indført.
Analysen forventes at foreligge i  

 foråret 2001.
 Endelig får stat, amter og kommuner som  

 indeholdelsespligtige de samme administrative og økonomiske lettelser  

 som erhvervslivet, jf. nedenfor om de erhvervsadministrative konsekvenser.
 I lighed med lønservicebureauerne anvender de  

 offentlige lønanvisere i dag elektronisk dataudveksling ved  

 indberetning af lønrelaterede oplysninger, og fordelene ved  

 LetLøn vil først og fremmest være en enklere  

 snitfladevedligeholdelse samt en smidigere administration af trækkort i  

 fase 2.
 I lighed med virksomhederne og lønservicebureauerne  

 må der påregnes omkostninger til systemtilretning i forbindelse  

 med tilslutning til LetLøn.
Værdien af de indberettede oplysninger stiger  

 naturligvis i takt med det antal virksomheder, der indberetter til  

 LetLøn.
Ideelt ville det være, såfremt alle virksomheder  

 indberetter til LetLøn, men da der er tale om en frivillig tilmelding,  

 kan dette naturligvis ikke påregnes.
Spørgsmålet om  

 tilmelding vil blive drøftet med de offentlige arbejdsgivere og  

 udbetalere af overførselsindkomster med henblik på at sikre, at  

 disse tilmelder sig LetLøn så hurtigt som muligt Administrative og økonomiske konsekvenser for erhvervslivet LetLøn giver mulighed for en betydelig  

 rationalisering af virksomhedernes lønadministration.
Fordelene for  

 virksomhederne skyldes især, at der kun skal kommunikeres med en part - LetLøn - omkring de  

 lønrelaterede indberetninger til det offentlige, at indberetningen kan foretages på det tidspunkt, der passer  

 bedst ind i virksomhedens rutiner, at administrationen af trækkort kan flyttes fra virksomhederne  

 til LetLøn, og at etableringen af LetLøn bevirker, at indberetningssystemet  

 bliver lettere at vedligeholde.
Eventuelle nye datamodtagere opkobles direkte  

 til LetLøn og ændringer i snitfladen med virksomhedernes  

 lønsystemer berøres ikke ved ændringer, i det omfang data  

 allerede er indberettet til en anden primærmodtager.
Eventuelle nye  

 lovinitiativer på indberetningsområdet kan på samme  

 måde tage udgangspunkt i de data, der allerede indberettes til  

 modtagecentret.
 Lettelserne vil være afhængige af, i hvilket  

 omfang virksomheden har overladt lønadministrationen til et  

 servicebureau, selv foretager administrationen ved hjælp af eget  

 lønsystem eller foretager lønberegning og indberetning uden  

 væsentlig brug af IT.
Brancheorganisationerne har bredt erkendt, at  

 LetLøn vil give virksomhederne administrative lettelser.
Det er dog  

 vanskeligt at opgøre de økonomiske konsekvenser af disse  

 lettelser, da de vil være meget forskellige afhængig af den  

 enkelte virksomheds størrelse og art.
En rapport fra 1996 - "Kortlægning af danske  

 virksomheders indberetninger og indbetalinger" - anslår, at de  

 samlede administrative byrder svarer til et beløb på 21,8 mia.  

 kr., hvis den interne timepris sættes til 250 kr.
Heraf anslås  

 omkostninger til lønrelateret indberetning til det offentlige til ca.  

 2,3 mia. kr.
 Fordelingen mellem lønrelaterede omkostninger og  

 øvrige administrative omkostninger bekræftes af en  

 undersøgelse foretaget blandt Erhvervsministeriets modelvirksomheder,  

 der viser, at byrderne ved løn og personale i snit for de forskellige  

 virksomhedstyper udgør 10-17% af virksomhedernes samlede  

 administrative byrder afhængig af virksomhedens art og  

 størrelse.
 Virksomhederne vil også efter en eventuel  

 tilslutning til LetLøn have omkostninger til lønadministration  

 m.v., men det må antages, at disse omkostninger kan reduceres  

 betydeligt.
Det må forventes, at der tillige vil være en  

 lettelse i virksomhedernes egen administration af lønudbetalinger og  

 regnskabsføring.
Lettelsen kan ikke opgøres direkte, men  

 lovudkastet har været forelagt Erhvervsministeriets Testpanel.  

 Resultatet fra Testpanelet viser, at såfremt 40% af virksomhederne  

 tilslutter sig LetLøn, vil de kunne spare ca. 325.000 timer det første år  

 efter tilmelding til LetLøn og ca. 525.000 timer de  

 efterfølgende år.
Lettelserne er mindre det første  

 år, fordi omstillingsbyrderne i forbindelse med tilpasning til  

 LetLøn vil være på ca. 200.000 timer.
Hvis tilslutningen  

 til LetLøn bliver større end 40% må det antages, at de  

 samlede lettelser for erhvervslivet bliver endnu større.
Testpanel-undersøgelsen viser også, at  

 virksomheder, som vælger at benytte sig af tilbuddet om indberetning  

 via LetLøn, gennemsnitligt vil spare 21 timer i  

 lønadministration om året.
Det betyder, at hvis alle  

 virksomheder tilmelder sig LetLøn, og der anvendes samme timepris som  

 i rapporten fra 1996, så vil virksomhederne kunne spare knap 1 mia. kr.  

 årligt.
Miljømæssige konsekvenser Lovforslaget skønnes ikke at have  

 miljømæssige konsekvenser.
Administrative konsekvenser for borgerne Lovforslaget indebærer ikke forringelser for  

 borgerne.
Ansatte m.fl. i virksomheder m.v., som tilmelder sig LetLøn,  

 vil - ligesom ansatte i virksomheder uden for LetLøn - have de samme  

 rettigheder som i dag.
De vil eksempelvis fortsat modtage en årlig  

 oplysning om indberettede beløb til de statslige told- og  

 skattemyndigheder, selv om virksomheder i LetLøn ikke skal indgive  

 denne oplysningsseddel længere.
Der sker heller ikke ændringer i  

 de oplysninger, der skal fremgå af lønsedlerne til de  

 ansatte.
Derimod kan ansatte i virksomheder, der er tilmeldt  

 LetLøn, se frem til forbedringer i relation til  

 forskudsopgørelsen.
Med mere præcise og aktuelle  

 lønoplysninger kan myndighederne lave en mere præcis  

 skatteindeholdelse.
Samtidig giver LetLøn mulighed for en udvidelse af  

 ordningen med elektroniske skattekort, således at også  

 ændringer i løbet af året omfattes.
Det er en lettelse for  

 disse personer, idet de ikke længere skal aflevere skattekort, der  

 ændres i løbet af året til virksomheden.
Endelig vil disse personer opleve, at den offentlige  

 administration bliver mere sammenhængende.
Det kan i mange  

 tilfælde undgås, at borgeren ved henvendelse til en myndighed  

 skal fremlægge dokumentation for forholdene hos en anden myndighed,  

 fordi oplysningerne findes i et datawarehouse.
Disse borgere vil i forhold  

 til i dag også få en udvidet og enklere adgang til de  

 oplysninger, som indberettes vedrørende dem.
Forholdet til EU-retten Lovforslaget indeholder ikke EU-retlige  

 aspekter.
Positive konsekvenser Negative konsekvenser Økonomiske og administrative konsekvenser for stat,  

 amter og kommuner Bedre forskudsregistrering og færre udbetalinger af  

 sociale ydelser til ikke-berettigede.
 Færre offentlige restancer.
 Reduceret årsværksforbrug hos modtagerne.
 Samme fordele som erhvervslivet i relation til lønadministration  

 m.v.
 Systemudviklingsomkostninger til LetLøn på 36,5  

 mio. kr. i 2000-2003.
 Omkostninger til systemtilpasninger.
Økonomiske og administrative konsekvenser for  

 erhvervslivet Reduktion af omkostninger til lønadministration.
 Indberetninger og betalinger kan foretages ét sted.
 Indberetninger kan tilpasses virksomhedens rutiner.
 Administrationen af trækkort kan flyttes til LetLøn.
 Ved 40% tilmelding til LetLøn skønnes virksomhederne at  

 kunne spare ca. 325.000 timer det første år og ca. 525.000 timer  

 de efterfølgende år.
Ingen Miljømæssige konsekvenser Ingen Ingen Administrative konsekvenser for borgerne Ingen aflevering af ændrede trækkort til  

 arbejdsgivere m.fl.
 Oplevelse af mere sammenhængende offentlig administration.
 Enklere adgang til "egne" oplysninger.
Ingen Forholdet til EU-retten Lovforslaget indeholder ikke EU-retlige aspekter.
Høring Lovforslaget har inden fremsættelsen været  

 sendt til høring hos Advokatrådet, Amtsrådsforeningen,  

 Arbejderbevægelsens Erhvervsråd, Arbejdsmarkedets  

 Tillægspension, Byggeriets Firkant, Danmarks Rederiforening, Danmarks  

 Statistik, Dansk Arbejdsgiverforening, Dansk Erhvervsgartnerforening, Dansk  

 Familielandbrug, Dansk Handel & Service, Dansk Industri, Dansk  

 Iværksætter Forening, Danske Andelskasser, Det Danske  

 Handelskammer, De Danske Landboforeninger, Datatilsynet, Erhvervenes  

 Skattesekretariat, Finansministeriet, Finansrådet, Finansstyrelsen,  

 Foreningen Danske Revisorer, Foreningen af Registrerede Revisorer, Foreningen  

 af Statsautoriserede Revisorer, Frederiksberg Kommune,  

 Håndværksrådet, Justitsministeriet, Kommunedata,  

 Kommunernes Landsforening, Københavns Kommune, Landbrugets  

 Rådgivningscenter, Liberale Erhvervs Råd, Landsorganisationen i  

 Danmark (LO), PBS, Realkreditrådet, Rådet for Dansk Forsikring og  

 Pension, SALA, Told & Skattestyrelsen, Økonomiministeriet og  

 Økonomistyrelsen.
Bemærkninger til lovforslagets enkelte  

 bestemmelser Til § 1 Bestemmelsen angiver anvendelsesområdet for  

 LetLøn.
 Det foreslås, at loven finder anvendelse på  

 virksomheder, arbejdsløshedskasser, offentlige myndigheder og andre,  

 som ved udbetalinger er pligtige til at indholde A-skat,  

 arbejdsmarkedsbidrag, særlig pensionsopsparing og ATP-bidrag, foretage  

 lønindeholdelse for restancer til offentlige myndigheder samt  

 indbetale til FerieKonto.
Det er frivilligt at anvende LetLøn, idet det  

 foreslås, at loven kun finder anvendelse, hvis de  

 pågældende virksomheder m.v. tilmelder sig LetLøn.
Det  

 gælder også for offentlige arbejdsgivere og udbetalere af  

 overførselsindkomster.
Det er imidlertid klart, at værdien af de  

 indberettede oplysninger i LetLøn vil stige i takt med antallet af  

 virksomheder, der indberetter.
Størst værdi vil oplysningerne  

 naturligvis have, hvis samtlige virksomheder indberetter til LetLøn.  

 Spørgsmålet om tilmelding for offentlige arbejdsgivere og  

 udbetalere af overførselsindkomster vil derfor blive drøftet  

 med henblik på at sikre, at disse tilmelder sig LetLøn så  

 hurtigt som muligt.
 Der vil ikke blive krævet betaling for brug af  

 LetLøn hos de virksomheder, som tilmelder sig.
Til § 2 Stk. 1 fastslår, at LetLøn oprettes af  

 erhvervsministeren, at LetLøn består af et modtagecenter med et  

 tilknyttet beregningsmodul og et datawarehouse, og at LetLøn  

 administreres af Told- og Skattestyrelsen.
Told- og Skattestyrelsen er således ansvarlig for  

 driften af systemet.
Det indebærer bl.a., at Told- og Skattestyrelsen  

 er dataansvarlig i relation til datalovgivningen.
 Stk. 2 angiver, at systemets formål er at  

 modtage, beregne, registrere og videregive indberetninger og betalinger, som  

 virksomheder, arbejdsløshedskasser, offentlige myndigheder og andre  

 ved udbetaling af løn m.v. skal foretage til offentlige myndigheder  

 eller private organisationer m.v.
Til § 3 Den foreslåede bestemmelse fastsætter og giver  

 hjemmel til at fastsætte en række regler vedrørende de  

 indberetninger og betalinger, som kan foretages via modtagecentret.
 I stk. 1 fastslås det, at indberetninger af  

 oplysninger og betalinger vedrørende A-skat, arbejdsmarkedsbidrag,  

 særlig pensionsopsparing, ATP-bidrag, FerieKonto og  

 lønindeholdelse samt oplysninger til Danmarks Statistiks  

 lønstatistik foretages til modtagecentret, som videresender  

 oplysningerne og betalingerne til henholdsvis de statslige told- og  

 skattemyndigheder, Arbejdsmarkedets Tillægspension, Finansstyrelsen og  

 Danmarks Statistik.
 Erhvervsministeren kan efter aftale med skatteministeren  

 bestemme, at oplysninger, der ikke er nævnt i 1. pkt., og som skal  

 indberettes til de statslige told- og skattemyndigheder, indberettes til  

 modtagecentret, jf. bestemmelsens 2. pkt.
Baggrunden for bemyndigelsen er, at virksomheder skal  

 indberette en række oplysninger på den årlige  

 oplysningsseddel til de statslige told- og skattemyndigheder, som  

 vedrører udbetaling og godskrivning af beløb m.v., hvor der  

 ikke skal indeholdes A-skat, jf. skattekontrollovens §§ 7-7b.
Det  

 gælder bl.a. ved udbetaling af skattefri godtgørelser, honorarer  

 og vederlag m.v., som er B-indkomst.
Det er hensigten, at indberetning af oplysninger  

 vedrørende udbetalinger og godskrivning af sådanne beløb  

 m.v. skal ske løbende via modtagecentret, selv om der ikke skal  

 indeholdes A-skat ved udbetalingen eller godskrivningen, og selv om  

 virksomheden kun har pligt til at indberette beløbene m.v.  

 årligt.
Virksomheden opnår ved løbende indberetning -  

 på samme måde som ved udbetaling af løn eller anden  

 A-indkomst - at indberetningen kan foretages i samme arbejdsgang som  

 udbetalingen eller godskrivningen.
Derved slipper virksomheden også for  

 den årlige indberetning til de statslige told- og skattemyndigheder,  

 idet de løbende indberetninger fra virksomheden automatisk  

 sammenlægges.
Bemyndigelsen gælder også oplysninger, der  

 ikke efter gældende regler indberettes via den årlige  

 oplysningsseddel.
Derved er der mulighed for at imødekomme eventuelle  

 behov hos virksomheder m.v. for at kunne indberette sådanne oplysninger  

 til de statslige told- og skattemyndigheder via modtagecentret.
Bemyndigelsen  

 giver ikke hjemmel til at indføre nye pligter til at indberette  

 oplysninger.
Endvidere fastslås det i 3. pkt., at indberetninger  

 og indbetalinger vedrørende de omfattede ordninger kan ske med  

 frigørende virkning til modtagecentret.
Indberetninger og betalinger,  

 som sker til modtagecentret, anses for at være sket til den enkelte  

 myndighed.
Eksempelvis er en betaling rettidig, hvis modtagecentret har  

 modtaget betaling inden betalingsfristen, men først videresender  

 betalingen til den relevante myndighed efter betalingsfristens udløb.  

 Afgivelse af urigtige oplysninger kan altid sanktioneres i henhold til de  

 enkelte love.
Det er det klare udgangspunkt, at indberetning og betaling  

 skal ske efter de regler og de frister, der følger af lovgivningen  

 vedrørende de enkelte ordninger.
Indberetning og indbetaling af A-skat  

 skal således ske efter reglerne i kildeskatteloven og  

 opkrævningsloven med tilhørende bekendtgørelser,  

 indbetaling af ATP-bidrag skal ske efter reglerne i ATP-loven med  

 tilhørende bekendtgørelser osv.
Udgangspunktet fraviges kun i  

 det omfang, der i denne lov eller regler, der fastsættes i  

 medfør af denne lov, gøres undtagelser herfra.
Det  

 følger af det foreslåede stk. 2. En sådan  

 undtagelse er eksempelvis, at betaling af indeholdt A-skat kan ske med  

 frigørende virkning til modtagecentret og ikke kun til de statslige  

 told- og skattemyndigheder, som betaling skal ske til i henhold til reglerne  

 i kildeskatteloven/opkrævningsloven.
 Muligheden for at fravige lovgivningens almindelige regler  

 gennem regler, der fastsættes i medfør af denne lov, er  

 begrænset af indholdet af bemyndigelserne, jf. især lovforslagets  

 § 3, stk. 4 og § 8, stk. 2. Det betyder eksempelvis, at der ikke er hjemmel  

 til at ændre betalingsfrister vedrørende de enkelte ordninger i  

 LetLøn.
Det foreslås i stk. 3, at virksomheden m.v.  

 ved hver indberetning skal foretage en specifikation af de indberettede  

 beløb på CPR-nummer.
Det sker efter gældende regler ved  

 indberetning til FerieKonto og ved lønindeholdelse, men ikke i  

 relation til indeholdelse af A-skat m.v. og ATP-bidrag.
Bestemmelsen er  

 nødvendig for at opnå den fulde fordel ved LetLøn og  

 skønnes i øvrigt ikke at medføre et væsentligt  

 merarbejde for virksomheden m.v., jf. pkt. 4.1. i de almindelige  

 bemærkninger.
Det kan forekomme, at specifikation på CPR-numre  

 ikke er mulig, fordi beløbet, der skal indberettes, vedrører en  

 person, som ikke har et CPR-nummer, eller fordi beløbet, der skal  

 indberettes, ikke kan henføres til en person.
Eksempelvis skal  

 arbejdsgivere, der foretager indbetalinger, der ikke kan henføres til  

 den enkelte ansatte, til en pensionskasse, indberette og indbetale  

 arbejdsmarkedsbidrag heraf, jf. arbejdsmarkedsfondslovens § 9, stk. 2, og §  

 11, stk. 2. I disse tilfælde kan der fastsættes regler for,  

 hvordan indberetning skal ske, jf. den foreslåede bemyndigelse i stk.  

 4, nr. 2.
 Det foreslåede stk. 4 giver hjemmel til, at  

 erhvervsministeren efter aftale med skatteministeren i en række  

 tilfælde kan fastsætte nærmere regler vedrørende  

 indberetning og indbetaling til modtagecentret.
For det første kan der fastsættes  

 frister for, hvornår indberetninger skal ske til modtagecentret, for at  

 modtagecentret i fuldt omfang kan medvirke til at formidle rettidig betaling.  

 Baggrunden for den foreslåede bemyndigelse er, at indberetning efter de  

 gældende regler oftest sker samtidig med betalingen.
Hvis  

 modtagecentret skal nå at sende opkrævninger m.v. til  

 virksomhederne eller - når beregningsmodulet, jf. pkt. 5. i de  

 almindelige bemærkninger, er klar - skal beregne det  

 indeholdelsespligtige beløb, er det nødvendigt, at  

 oplysningerne modtages tidligere end myndighederne gør i dag.
Det er  

 tanken, at fristen som hovedregel sættes til den sidste hverdag i  

 måneden.
Der henvises i øvrigt til de almindelige  

 bemærkninger, pkt. 4.1.
For det andet kan der fastsættes regler for,  

 hvordan og i hvilken form oplysninger skal indberettes, herunder hvis  

 specifikation på CPR-numre ikke er mulig.
Derimod er kravene til  

 oplysningernes indhold fastlagt i lovgivningen vedrørende de enkelte  

 ordninger - med de ændringer, der følger af denne lov, jf.  

 forslagets § 3, stk. 2.
Bemyndigelsen skal bruges til at give regler for  

 anvendelsen og udformningen af den elektroniske standard, som skal anvendes  

 ved indberetning af oplysningerne.
Det bemærkes, at der er tale om en  

 dynamisk standard, der løbende kan ændre sig i takt med  

 virksomhedernes, modtagecentrets og modtagernes behov.
Bemyndigelsen giver også mulighed for, at  

 indberetningen til modtagecentret kan ske på anden måde end  

 elektronisk - eksempelvis på blanketter.
Denne mulighed vil efter  

 planen tidligst blive udnyttet, når beregningsmodulet er implementeret,  

 jf. også de almindelige bemærkninger pkt. 5.
Endelig vil bemyndigelsen kunne anvendes til at give  

 regler for håndteringen af de fejlrettelser, som foretages via  

 modtagecentret.
Fejlrettelserne kan konstateres af modtagecenter, virksomhed  

 eller modtager.
Det er forudsat, at rettelsesindberetninger foretages via  

 modtagecentret, så der i videst muligt omfang sikres en automatisk  

 opdatering af de indberettede oplysninger i datawarehouse, men det kan  

 forekomme, at modtageren efter en revision eller udgående kontrol  

 retter data uden indberetning fra virksomheden - eksempelvis hvor de  

 statslige told- og skattemyndigheder udfører en kontrol et år  

 efter, at indberetningen er foretaget.
 For det tredje kan der fastsættes regler for,  

 hvordan betaling kan ske, herunder at der kan foretages én samlet  

 betaling til modtagecentret vedrørende de tilsvar, som skal betales i  

 løbet af en given måned.
Det er hensigten, at alle betalingsformer kan anvendes.  

 Indbetaling til modtagecentret kan således ske kontant herunder check,  

 ved udskrevet fællesindbetalingskort, girokort, homebanking, E-giro,  

 E-faktura, bankoverførsel eller via en automatisk betalingsordning.  

 Virksomhederne vælger selv betalingsform.
Ved betaling til private  

 modtagere - eksempelvis pensionsinstitutter - stilles der dog særlige  

 krav til betalingsformen, fordi betaling ikke skal ske direkte til  

 modtagecentret.
Som valgmulighed for specielt mindre virksomheder kan det  

 tillades, at der sker én samlet betaling, som dækker alle  

 tilsvar inden for en måned.
Denne mulighed kunne være interessant  

 for virksomheder, hvor den mistede rente ved (delvis) at betale før  

 fristen betyder mindre end omkostningen og besværet ved at indbetale  

 flere gange i samme måned.
Rettidig betaling kræver i disse tilfælde, at  

 betalingen sker inden betalingsfristen for det første af de tilsvar,  

 som den samlede betaling skal dække.
Eksempelvis skal betalingen af det  

 samlede tilsvar for september måned og juli kvartal ske senest den 10.  

 oktober, som er betalingsfristen for indeholdt A-skat m.v. og indbetalinger  

 til FerieKonto, selv om ATP-bidrag og lønindeholdelsesbeløb  

 først skal betales henholdsvis den 14. og 15. oktober.
Betales det  

 samlede tilsvar således først den 12. oktober, er betalingerne  

 vedrørende A-skat m.v. og FerieKonto ikke rettidige, og der vil kunne  

 pålægges morarenter vedrørende disse beløb.
 For det fjerde kan der fastsættes regler om,  

 at modtagecentret kan modtage og videresende oplysninger og  

 betalingsinformation til modtagere, som ikke er nævnt i stk. 1. Det vil  

 sige andre modtagere end de statslige told- og skattemyndigheder,  

 Arbejdsmarkedets Tillægspension, FerieKonto, Finanstilsynet og Danmarks  

 Statistik.
 Hensigten med bemyndigelsen er, at det skal være  

 muligt for virksomheder at give oplysninger og betalingsinformation via  

 modtagecentret til andre end disse modtagere.
Der kan eksempelvis være tale om oplysninger til  

 pensionsinstitutter m.v. om pensionsbidrag for ansatte, herunder hvilke  

 indbetalinger pensionsinstituttet skal indeholde AM-bidrag af.
Denne  

 oplysningspligt til pensionsinstitutter, der følger af  

 arbejdsmarkedsfondslovens § 11, stk. 5, kan dermed også opfyldes via  

 LetLøn.
Derimod kan selve betalingen af pensionsbidragene ikke ske  

 direkte til modtagecentret.
Betalingen kan i stedet ske ved, at  

 modtagecentret sender oplysninger og betalingsinformation til PBS - eller en  

 anden virksomhed, der kan levere en tilsvarende service - som herefter  

 sørger for betalingen til pensionsinstituttet.
Der kan også være tale om statistiske  

 oplysninger, som skal videregives til en arbejdsgiverforening eller lignende.  

 Eksempelvis skal modtagecentret videregive lønoplysninger til Dansk  

 Arbejdsgiverforening som et led i produktionssamarbejdet med Danmarks  

 Statistik.
LetLøn vil i øvrigt kunne anvendes til brug for  

 virksomhedernes indberetninger til Dansk Arbejdsgiverforening og Dansk  

 Arbejdsgiverforenings medlemsorganisationer.
 Med den foreslåede bemyndigelse er der mulighed for  

 løbende at tage hensyn til virksomhedernes behov for at give  

 lønrelaterede oplysninger til andre end de statslige told- og  

 skattemyndigheder, Arbejdsmarkedets Tillægspension, FerieKonto,  

 Finanstilsynet og Danmarks Statistik.
Til § 4 I stk. 1 fastsættes, at modtagecentret skal  

 stille et beregningsmodul til rådighed, der kan beregne beløb  

 vedrørende A-skat, arbejdsmarkedsbidrag, særlig  

 pensionsopsparing, ATP, FerieKonto-indbetalinger og lønindeholdelse  

 på baggrund af modtagne indberetninger.
Det foreslås i stk. 2, 1. pkt.,  

 at anvendelsen af beregningsmodulet kræver, at virksomheden m.v.  

 særskilt tilmelder sig beregningsmodulet.
Hvad angår  

 skattekortoplysninger sidestilles tilmeldingen med, at virksomheden anmoder  

 om at modtage skattekortoplysninger elektronisk, jf. kildeskattelovens § 48,  

 stk. 1, 3. pkt.
Tilmeldingen indebærer, at virksomheden anses for at  

 have modtaget elektroniske skattekortoplysninger og restancetrækkort  

 via beregningsmodulet, jf. 2. pkt.
Virksomheden bevarer således  

 indeholdelsespligten, selv om der ikke afleveres et skattekort og udsendes et  

 restancetrækkort til virksomheden, og virksomhedens manglende  

 efterkommelse heraf kan derfor sanktioneres efter de almindelige regler.
 Der henvises i øvrigt til de almindelige  

 bemærkninger, pkt. 5.
Til § 5 Bestemmelsen fastsætter, at der i tilknytning til  

 modtagecentret oprettes et datawarehouse, som samler indberettede oplysninger  

 og stiller disse oplysninger til rådighed for personer, virksomheder  

 m.v., statsanerkendte arbejdsløshedskasser og offentlige  

 myndigheder.
LetLøn modtager en række oplysninger, der  

 udelukkende indberettes til statistiske formål, hvilket i praksis vil  

 sige oplysninger, der ellers skulle indberettes til Danmarks Statistik.
Disse  

 statistikoplysninger placeres i en "lukket" del af datawarehouse,  

 således at oplysningerne holdes adskilt fra andre oplysninger og ikke  

 anvendes til andre formål end statistik.
Oplysningerne kan eksempelvis  

 ikke anvendes af offentlige myndigheder til administrative formål eller  

 kontrol.
Det vil - bortset fra de personer og virksomheder m.v.,  

 som oplysningerne vedrører - udelukkende være Danmarks  

 Statistik, der har adgang til disse statistikoplysninger.
Derved sikres, at  

 indberettere af statistiske oplysninger fortsat kan have tillid til, at  

 oplysningerne behandles fortroligt og ikke videregives, hvilket er en  

 betingelse for at fastholde statistikkens kvalitet.
Datawarehouse vil indeholde en stor mængde  

 lønrelaterede oplysninger.
Det skønnes derfor af stor  

 vigtighed, at den enkelte borger i videst muligt omfang har mulighed for at  

 gøre sig bekendt med, hvilke oplysninger der er indberettet om den  

 pågældende.
På den baggrund foreslås det, at personer  

 har adgang til alle oplysninger, der er indberettet vedrørende deres  

 CPR-nummer, jf. § 5, stk. 1, 2. pkt.
Det indebærer, at en person  

 også kan gøre sig bekendt med eventuelle statistiske oplysninger  

 vedrørende den pågældende.
Det er hensigten, at denne  

 adgang til indblik i "egne" oplysninger skal stilles til  

 rådighed via Internettet.
 På samme måde skal alle indberettede data  

 på CVR-/SE-nummerniveau kunne stilles til rådighed for den  

 enkelte virksomhed m.v., der derved får mulighed for at basere sit  

 lønregnskab på de registrerede oplysninger og udtrække  

 data til brug for egne statistikker m.v., jf. forslagets § 5, stk. 1, 3. pkt.
 De statsanerkendte arbejdsløshedskasser, offentlige  

 myndigheder og andre kan anvende oplysningerne i kontroløjemed efter  

 reglerne i lovforslagets § 6, jf. bemærkningerne hertil.
Herudover har de enkelte modtagere naturligvis adgang til  

 de oplysninger, der er videresendt fra LetLøn.
Det er også en  

 forudsætning for, at der kan ske den fornødne opdatering af  

 oplysningerne i datawarehouse, hvor disse er ændret af modtagerne, jf.  

 også § 7, stk. 2, og bemærkningerne hertil.
 Bestemmelsen inddrager justitsministeren i  

 fastsættelsen af nærmere regler for behandlingen af oplysninger i  

 datawarehouse, jf. stk. 2. Det skyldes et ønske om at understrege og  

 sikre, at de nærmere regler for anvendelsen af oplysningerne i  

 datawarehouse udformes i overensstemmelse med reglerne i datalovgivningen,  

 som hører under Justitsministeriets ressortområde.
I medfør af bestemmelsen kan bl.a. fastsættes  

 regler om sikkerhed ved modtagelse og videregivelse, opbevaring og sletning  

 af oplysninger.
Bemyndigelsen vedrører således behandlingen af  

 oplysninger i bred forstand.
Særligt vedrørende sletning af  

 oplysninger bemærkes, at det er hensigten, at oplysninger, der  

 udelukkende er indberettet med statistisk formål, slettes efter 2  

 år, mens øvrige oplysninger slettes efter 5 år.
 Der henvises i øvrigt til de almindelige  

 bemærkninger, pkt. 6.
Til § 6 Det foreslås, at indberettede oplysninger om  

 løn m.v. kan stilles til rådighed for kommunale og statslige  

 myndigheder, statsanerkendte arbejdsløshedskasser og andre, i det  

 omfang de pågældende i henhold til anden lovgivning kan få  

 stillet den pågældende type oplysninger til rådighed.  

 Oplysningerne kan stilles til rådighed i elektronisk form.
Bestemmelsen indebærer, at systemets oplysninger kan  

 anvendes til samkøring i kontroløjemed over for borgerne.
Det  

 betyder eksempelvis, at indberettede oplysninger om løn m.v. kan  

 stilles til rådighed for kommunale og statslige myndigheder til brug  

 for myndighedernes inddrivelse af offentlige restancer, kontrol  

 vedrørende opkrævning af skatter og afgifter samt kontrol med  

 udbetaling af offentlige ydelser.
 Som andre eksempler kan nævnes, at oplysningerne kan  

 stilles til rådighed for statsanerkendte arbejdsløshedskasser  

 til brug for kontrol med udbetaling af dagpenge m.v. og for ATP til  

 kontrolformål.
 Som nævnt under pkt. 6 i de almindelige  

 bemærkninger giver LetLøn og oprettelsen af et datawarehouse  

 ikke myndighederne umiddelbar adgang til andre typer oplysninger end i dag.  

 Oplysningerne er blot mere detaljerede og opdateres hyppigere, og der gives  

 via det foreslåede datawarehouse mulighed for en nem og smidig  

 dataadgang for de offentlige myndigheder.
 Mange af de systemer, der i dag anvendes i forbindelse med  

 udbetaling af overførselsindkomster, tager i kontroløjemed  

 udgangspunkt i de statslige told- og skattemyndigheders COR-register  

 (oplysningssedler). Her registreres lønmodtagernes indkomstforhold  

 på baggrund af virksomhedernes årlige indberetninger.
Et andet register, der i dag anvendes i  

 kontroløjemed, er de statslige told- og skattemyndigheders  

 MIA-register (månedlige indberetninger af ansattes personnumre), der  

 indeholder oplysninger om identiteten af modtagere af A-indkomst.
Registret  

 anvendes hovedsagelig i forbindelse med udbetaling og kontrol af udbetalingen  

 af offentlige ydelser og i forbindelse med det offentliges  

 restanceinddrivelse.
Det vil i altovervejende grad være den type  

 indkomstoplysninger, der findes i disse to registre, der vil være  

 indberettet til og kunne videregives fra LetLøn.
Oplysningerne vil  

 blot være mere detaljerede og opdaterede, fordi de vil være  

 specificeret på CPR-nummer og udbetalingsperiode, og fordi de indgives  

 løbende og ikke kun årligt.
Den foreslåede bestemmelse i stk. 2 indebærer  

 derfor, at de offentlige myndigheder m.v., der i dag har adgang til de  

 statslige told- og skattemyndigheders COR- og MIA-register, også vil  

 kunne få stillet de mere detaljerede indkomstoplysninger, der er  

 indberettet via LetLøn, til rådighed.
Derimod kan LetLøn  

 ikke videregive indkomstoplysninger til myndigheder m.v., der ikke i dag har  

 adgang til oplysninger fra COR- og MIA-registrene.
 Der er ingen adgang til at videregive oplysninger, der er  

 indberettet til statistiske formål, til anvendelse i administrationen  

 eller til kontrol hos offentlige myndigheder eller  

 arbejdsløshedskasser.
Det bemærkes, at der også vil være  

 mulighed for at stille indberettede oplysninger til rådighed for  

 offentlige myndigheder og arbejdsløshedskasser, før et  

 datawarehouse kommer i drift.
Det vil imidlertid ikke i alle tilfælde  

 kunne ske i elektronisk form.
 Der skal indhentes en udtalelse fra Datatilsynet, inden  

 der fra LetLøn sættes en procedure med videregivelse af  

 oplysninger i gang, jf. persondatalovens § 45, stk. 1.
Til § 7 Det foreslås, at Told- og Skattestyrelsen i  

 elektronisk form kan indhente oplysninger, der er nødvendige for at  

 varetage indberetningssystemets opgaver, hos de i § 3, stk. 1, nævnte  

 modtagere, Det Centrale Personregister og Det Centrale  

 Virksomhedsregister.
Oplysningerne fra Det Centrale Virksomhedsregister, Det  

 Centrale Personregister og modtagerne tænkes primært anvendt i  

 forbindelse med modtagecentrets validering af de indkomne indberetninger.
Det  

 vil således som en del af modtagecentrets indgangskontrol blive  

 kontrolleret, om de indberettede CVR- og CPR-numre er valide.
Herudover vil  

 det eksempelvis være relevant at kontrollere, om en virksomhed er  

 registreret som indeholdelsespligtig vedrørende A-skat, ligesom det  

 vil være relevant at kontrollere, om virksomheden er ophørt.  

 Kontrollen sker med henblik på at få rettet fejlagtige  

 indberetninger hurtigst muligt.
 Sekundært vil oplysningerne fra Det Centrale  

 Virksomhedsregister og Det Centrale Personregister kunne anvendes som  

 identifikation af virksomhed og lønmodtager, således at  

 virksomheden ikke behøver indtaste navne- og adresseoplysninger i  

 forbindelse med indberetningen til modtagecentret.
 Det foreslås endvidere, at de statslige told- og  

 skattemyndigheder, ATP, FerieKonto, Finansstyrelsen og Danmarks Statistik er  

 forpligtet til at meddele modtagecentret de indberetninger eller  

 ændringer af indberetninger, der ikke sker gennem modtagecentret.
Det kan eksempelvis være tilfældet, hvor  

 modtageren i forbindelse med en kontrol hos virksomheden retter data uden  

 indberetning fra virksomheden, jf. bemærkningerne til § 3, stk. 4, nr.  

 2, eller andre tilfælde, hvor indberetninger er ændret i  

 forbindelse med en direkte kommunikation mellem virksomheden og modtageren.  

 For Danmarks Statistiks vedkommende skal meddelelse kun ske til  

 modtagecentret, hvis indberetningen er indgivet eller ændret i  

 forbindelse med en direkte kommunikation mellem virksomheden og Danmarks  

 Statistik.
Modtagecentret skal ikke have meddelelser om ændringer, som  

 Danmarks Statistik foretager af egen drift.
Formålet er at sikre, at oplysningerne i  

 modtagecentret altid er opdateret og at undgå, at modtagecentret  

 unødigt adviserer virksomheden i tilfælde, hvor indberetning ved  

 en fejl er sket direkte til modtageren.
Det forudsættes, at de  

 nævnte modtagere får en on-line adgang til oplysningerne i  

 modtagecentret med mulighed for at korrigere i indberettede beløb.  

 Korrektionen kan ske automatisk ved udveksling mellem modtagerens eget system  

 og indberetningssystemet i modtagecentret.
Tilsvarende forudsættes det, at den enkelte modtager  

 underretter modtagecentret, hvis modtageren får en indbetaling, som  

 uden underretning vil medføre, at modtagecentret kontakter  

 virksomheden for at få en forklaring.
Det vil eksempelvis være  

 tilfældet, hvis en periodes tilsvar ved en fejl indbetales til den  

 enkelte modtager i stedet for til modtagecentret.
Til § 8 Stk. 1 vedrører forholdet mellem  

 modtagecentret og modtagerne - de statslige told- og skattemyndigheder,  

 Arbejdsmarkedets Tillægspension, FerieKonto, Finanstilsynet og Danmarks  

 Statistik.
 Det foreslås, at modtagecentret indgår aftaler  

 med den enkelte modtager om modtagecentrets videregivelse af indberetninger  

 og indbetalinger.
Modtagecentret kan modtage alle indberetninger og  

 betalinger vedrørende de omfattede ordninger.
Indbetaling af restancer  

 og morarenter i tilknytning hertil og fejlrettelser af indberetninger kan  

 således også ske via modtagecentret.
 Modtagecentret har derimod ikke opgaver i forbindelse med  

 inddrivelse af restancer vedrørende de omfattede ordninger.  

 Restanceinddrivelsen skal efter forslaget varetages af den enkelte myndighed.  

 Modtagecentret og modtagerne skal derfor bl.a. aftale de nærmere  

 procedurer, hvis indberetning eller betaling helt eller delvis mangler.
Det er forudsat, at proceduren kan variere i forhold til  

 den enkelte modtager.
Det gælder både med hensyn til,  

 hvornår et forhold vedrørende manglende indberetning eller  

 betaling overgår til modtageren og med hensyn til modtagecentrets  

 opgaver, når indberetning og betaling ikke stemmer overens.
Det skal  

 dog tilstræbes, at procedurerne udadtil - i forhold til virksomhederne  

 m.v. - ikke opleves væsentligt forskellige for de forskellige  

 ordninger.
 Den enkelte modtager kan således aftale med  

 modtagecentret, om en utilstrækkelig betaling skal overføres til  

 modtageren med det samme, eller om overførslen skal afvente, at  

 modtagecentret forsøger at afklare med virksomheden, hvor differencen  

 i forhold til indberetningen er opstået.
Aftalerne mellem modtagecentret og modtagerne vil  

 også indeholde bestemmelser om forrentning og valørmæssige  

 vilkår for indbetalinger, der overføres til modtagerne fra  

 modtagecentret.
Den omstændighed, at betalingerne går gennem  

 modtagecentret betyder alt andet lige, at modtagerne får betalingen  

 senere, end hvis betaling var sket direkte til modtagerne.
Der skal aftales  

 kompensation for det rentetab, som modtagerne lider herved.
Det er hensigten, at kompensationen af modtagerne  

 løses gennem anvendelse af Statens KoncernBetalinger (SKB). SKB  

 henhører under Finansministeriet (Økonomistyrelsen). Systemet  

 er under udvikling og forventes sat i drift i begyndelsen af 2001. SKB skal  

 fungere som et betalingsformidlingssystem til håndtering af alle  

 statens ind- og udbetalinger.
Statens institutioner, selvejende  

 institutioner, der modtager tilskud fra staten, samt amter og kommuner vil  

 være kontoførende i SKB.
 Ved anvendelse af SKB vil overførsel af betalinger  

 fra LetLøn-konto i SKB til modtagerens konto i SKB kunne  

 gennemføres med valørdato svarende til modtagelsesdagen  

 på LetLøn-konto i SKB.
Modtagecentret vil modtage betalinger, hvor det ikke  

 umiddelbart er muligt at afgøre til hvilke(n) modtager(e), betalingen  

 skal videresendes.
I disse tilfælde tager modtagecentret kontakt til  

 indbetaleren for at afklare, hvad betalingen vedrører.
Det kan  

 almindeligvis ske uden problemer.
I sjældne tilfælde kan  

 modtagecentrets henvendelser til indbetaleren dog være  

 forgæves.
Det foreslås derfor i stk. 2, at  

 erhvervsministeren efter aftale med skatteministeren kan fastsætte en  

 dækningsrækkefølge i de tilfælde, hvor det efter  

 modtagecentrets henvendelse til indbetaleren ikke kan afklares, hvad  

 betalingen vedrører.
Indbetaleren skal have en rimelig frist -  

 eksempelvis 14 dage - til at reagere på modtagercentrets henvendelse,  

 før betalingen fordeles efter dækningsrækkefølgen.  

 Når betalingen er fordelt efter dækningsrækkefølgen,  

 kan indbetaleren ikke efterfølgende ændre fordelingen.
Reglerne  

 vil i øvrigt blive fastsat i samarbejde med modtagerne.
Til § 9 Den foreslåede bestemmelses stk. 1 bemyndiger  

 erhvervsministeren til efter aftale med skatteministeren at fastsætte  

 nærmere regler om administrationen af LetLøn, herunder regler  

 for ind- og udtræden af systemet.
 Der skal fastsættes regler om, hvordan virksomheder,  

 modtagecenter og modtagere skal forholde sig, når en virksomhed  

 ønsker at tilmelde sig LetLøn, eller når en virksomhed  

 ophører eller ikke ønsker at anvende LetLøn  

 længere.
Ved tilmelding til LetLøn skal der afgives en  

 række oplysninger til modtagecentret.
Det gælder stamoplysninger  

 for virksomheden, hvordan opkrævning ønskes foretaget, om  

 virksomheden anvender lønservicebureau og andre oplysninger, der er  

 nødvendige for administrationen af LetLøn.
Endvidere skal det ved tilmelding angives, om virksomheden  

 ønsker at anvende beregningsmodulet.
Hvis virksomheden tilmelder sig  

 beregningsmodulet, anses virksomheden for at have modtaget skattekort og  

 trækkort til lønindeholdelse via beregningsmodulet, jf.  

 forslagets § 4, stk. 2, og bemærkningerne hertil.
Det er hensigten, at det skal være muligt at  

 tilmelde sig LetLøn hver måned.
Hvis tilmelding sker i  

 løbet af et kalenderår, vil det være nødvendigt, at  

 virksomheden giver en række yderligere oplysninger, for at  

 modtagecentret kan behandle virksomheden på samme måde som  

 virksomheder, der har indgivet oplysninger til modtagecentret i hele  

 kalenderåret.
Det drejer sig bl.a. om oplysninger vedrørende  

 A-skat m.v. og ATP-bidrag, som er indeholdt i perioden fra  

 kalenderårets begyndelse og indtil tilmeldingen til LetLøn.  

 Oplysningerne skal specificeres på CPR-nummer.
 Det er også hensigten, at virksomhederne får  

 mulighed for at foretage en delvis tilmelding til LetLøn, så  

 eksempelvis indberetninger og betalinger vedrørende en gruppe af  

 ansatte sker via LetLøn, mens lønadministrationen  

 vedrørende en anden gruppe af ansatte sker efter gældende  

 regler.
Virksomheden kan tilmelde sig direkte eller gennem et  

 lønservicebureau.
Virksomheden får en kvittering for  

 tilmeldingen, og der kan ske elektronisk advisering af bureauet.
I  

 forbindelse med tilmeldingen skal virksomheden modtage information om  

 konsekvenserne heraf, bl.a. at tilmeldingen indebærer, at indberetning  

 sker via modtagecentret.
Hvis virksomheden anvender et servicebureau til beregning  

 og anvisning af løn, skal det i forbindelse med tilmeldingen angives,  

 om virksomheden ønsker, at kommunikation og pengestrømme skal  

 foregå mellem modtagecentret og virksomheden eller modtagecentret og  

 servicebureauet.
Der kan skelnes mellem kommunikation vedrørende  

 edb-tekniske spørgsmål - eksempelvis datafejl - og anden  

 kommunikation - eksempelvis vedrørende manglende indberetning eller  

 betaling.
Det fritager ikke virksomheden for ansvar for rettidige og  

 korrekte indberetninger og betalinger, at kommunikation m.v. foregår  

 mellem modtagecentret og et servicebureau.
Det er ligeledes virksomhedens  

 ansvar, at eventuelle ændringer meddeles modtagecentret, eksempelvis  

 ved skift af servicebureau eller ændring af kommunikationsadresse m.v.  

 til servicebureauet.
Hvis en virksomhed ønsker at udtræde af  

 LetLøn, skal virksomheden modtage en oversigt over de oplysninger, der  

 er indberettet i løbet af kalenderåret, så virksomheden  

 har mulighed for selv at indgive årlige oplysningssedler til de  

 statslige told- og skattemyndigheder og ATP.
Oversigten kan gives i  

 elektronisk form, hvis virksomheden ønsker det.
Virksomheden skal  

 orienteres om konsekvenserne ved at udtræde af LetLøn.
 Det er forudsat, at modtagecentret orienterer modtagerne,  

 når virksomheder m.v. tilmelder sig henholdsvis udtræder af  

 LetLøn, og når der sker ændringer i de oplysninger, som  

 virksomheden har givet ved tilmeldingen.
 Det er endvidere forudsat, at der sker en  

 markedsføring af LetLøn og udarbejdes informationsmateriale,  

 så ansatte m.fl. i de tilmeldte virksomheder ved, hvad tilmeldingen  

 indebærer for de ansatte - herunder muligheden for at gøre sig  

 bekendt med indberettede oplysninger.
Den foreslåede bestemmelses stk. 2 bemyndiger  

 erhvervsministeren til efter aftale med skatteministeren at fastsætte  

 nærmere regler om adgangen til at klage over administrationen af  

 LetLøn.
Behovet for klageadgang er formentlig størst hos  

 virksomhederne, men det er hensigten, at også modtagerne kan klage over  

 administrationen i modtagecentret.
For en virksomhed er det eksempelvis  

 muligt at klage, hvis modtagecentret helt eller delvist afviser en  

 indberetning på grund af datafejl.
For en modtager kan klagen  

 eksempelvis vedrøre manglende videresendelse af indberetninger eller  

 betalinger fra modtagecentret.
Derfor foreslås det, at der gives klageadgang til  

 Erhvervs- og Selskabsstyrelsen, som har det overordnede ansvar for  

 LetLøn.
Afgørelser fra Erhvervs- og Selskabsstyrelsen vil ikke  

 kunne påklages til højere administrativ myndighed.
Til § 10 Det foreslås i stk. 1, at loven træder i kraft  

 den 1. juli 2001. Dermed træder loven i kraft på et tidligere  

 tidspunkt end det tidspunkt, hvor virksomheder m.v. efter planen kan begynde  

 at anvende indberetningssystemet, jf. bemærkningerne til stk. 2. Denne  

 adskillelse mellem lovens ikrafttrædelsestidspunkt og tidspunktet for  

 anvendelse af systemet skyldes hensynet til, at nogle bestemmelser skal  

 anvendes af myndighederne, inden indberetningssystemet sættes i drift.  

 Det gælder især de regler om tilmelding til systemet, som skal  

 fastsættes i medfør af lovforslagets § 9 og § 10, stk. 3.
Det foreslås i stk. 2, at virkningstidspunktet for  

 bestemmelserne i loven fastsættes af erhvervsministeren efter aftale  

 med skatteministeren.
Der foreslås således ikke i loven fastsat  

 et præcist tidspunkt  for, hvornår virksomheder, borgere,  

 myndigheder m.v. kan begynde at anvende indberetningssystemet.
Baggrunden er, at der er tale om et omfattende  

 systemmæssigt udviklingsarbejde.
De enkelte dele af  

 indberetningssystemet - modtagecenter, beregningsmodul og datawarehouse -  

 skal i udbud, således at der kan indgås kontrakter med  

 edb-leverandører.
En præcis dato for, hvornår  

 indberetningssystemet er fuldt funktionsdygtigt og gennemtestet, kan derfor  

 kun fastsættes med betydelig usikkerhed.
 Udviklingsopgaven vedrørende modtagecentret er  

 udbudt den 6. november 2000, og det forventes, at der er udvalgt og  

 indgået kontrakt med en edb-leverandør inden udgangen af februar  

 2001. Det indebærer, at systemudviklingen vedrørende  

 modtagecentret skal gennemføres i løbet af 2001, således  

 at modtagecentret kan sættes i drift fra 1. januar 2002. Der bliver dog  

 ikke tale om fuld drift fra dette tidspunkt, idet det er planen, at der skal  

 ske en trinvis tilslutning til modtagecentret, jf. bemyndigelsen i stk. 3  

 nedenfor.
 Udviklingsopgaven vedrørende beregningsmodulet  

 forventes udbudt i sommeren 2001, og det forventes, at der er udvalgt og  

 indgået kontrakt med en edb-leverandør inden udgangen af 2001.  

 Det giver mulighed for, at beregningsmodulet kan udvikles og testes i  

 løbet af 2002, således at det kan anvendes af virksomheder m.v.  

 fra 1. januar 2003.
 Udviklingsopgaven vedrørende et datawarehouse  

 forventes udbudt ultimo 2001, så der efter planen kan være  

 udvalgt og indgået kontrakt med en edb-leverandør medio 2002.  

 Det giver mulighed for, at denne sidste del af indberetningssystemet kan  

 være klar til drift medio 2003.
 Det foreslås i stk. 3, at der gives  

 erhvervsministeren bemyndigelse til - efter aftale med skatteministeren - at  

 fastsætte regler, der begrænser antallet af virksomheder m.v.,  

 der kan anvende henholdsvis modtagecenter og beregningsmodul, i det omfang  

 det i en indkøringsfase er nødvendigt for at sikre en  

 forsvarlig drift.
 Baggrunden for denne bemyndigelse er først og  

 fremmest, at det formentlig ikke vil være teknisk muligt at lade alle  

 indberettere tilmelde sig indberetningssystemet på en gang, når  

 systemet er udviklet.
Indfasningen af LetLøn er en meget stor og  

 kompliceret opgave på grund af de mange forskellige tekniske  

 løsninger.
Bl.a. skal der sideløbende med, at kommunikationen  

 mellem modtagecentret og lønservicebureauer m.v. skal testes  

 også  gennemføres tests af kommunikationen med de mest anvendte  

 lønprogrammer, der i øvrigt anvendes i virksomhederne.
Samtidig  

 er det meget vigtigt - bl.a. af hensyn til muligheden for at generere  

 korrekte selvangivelser for borgerne - at der ikke opstår omfattende  

 fejlsituationer i forbindelse med overgangen til LetLøn.
Det er derfor  

 forudsat, at der gennemføres en pilotdrift med forskellige typer af  

 indberettere.
Pilotdriften skal sikre, at LetLøn afprøves  

 i forhold til udvalgte repræsentanter for forskellige typer af  

 indberettere - små og store virksomheder, lønservicebureauer,  

 pensionsinstitutter, diverse offentlige myndigheder - og for forskellige  

 tekniske løsninger.
Ved at foretage en trinvis tilslutning er der  

 kapacitet i modtagecentret til at rette op på eventuelle problemer, som  

 opstår i relation til de forskellige typer af indberettere.
Den nærmere plan for tilslutningen skal  

 drøftes i den følgegruppe vedrørende LetLøn, som  

 er nedsat i Erhvervs- og Selskabsstyrelsens regi, og som har deltagelse fra  

 både erhvervslivet og myndighederne.
Det forventes dog, at det i  

 første omgang er større indberettere som  

 lønservicebureauer, større virksomheder og offentlige  

 myndigheder, der tilsluttes systemet.
Bemyndigelsen kan også anvendes til at foretage en  

 trinvis tilslutning af manuelle indberettere til LetLøn, hvis der  

 fortsat er et betydeligt antal manuelle indberettere, når  

 beregningsmodulet er færdigudviklet.
Det er da muligt at tillade manuel  

 indberetning, jf. bemyndigelsen i § 3, stk. 4, nr. 2, og samtidig  

 fastsætte kriterier, der begrænser antallet af manuelle  

 indberetninger.
Derved medfører indtastningsopgaven ikke fra den ene  

 dag til den anden en betydelig forøgelse af ressourceforbruget i de  

 statslige told- og skattemyndigheder med deraf følgende risiko for, at  

 en række virksomheder ikke opnår den administrative lettelse, som  

 de med rette kan forvente ved at tilmelde sig LetLøn.
