Fremsat den 27. februar 2002 af justitsministeren (Lene  

 Espersen) Forslag til Lov om ændring af straffeloven,  

 retsplejeloven og  

 forvaltningsloven (Fangeflugt og begrænsning i indsattes adgang til  

 aktindsigt mv.) § 1 I straffeloven, jf. lovbekendtgørelse nr. 808 af 14. september  

 2001, foretages følgende ændringer:
 1. § 124, stk. 1, affattes således:
»Den, der flygter som anholdt eller fængslet, straffes med  

 bøde eller fængsel indtil 2 år.« Stk. 1 og 2 bliver herefter stk. 2 og 3.
 2. I § 83, stk. 2, ændres »§ 124« til:  

 »§ 124, stk. 2 og 3«.
§ 2 I retsplejeloven, jf. lovbekendtgørelse nr. 809 af 14. september  

 2001, foretages følgende ændringer:
 1. I § 781, stk. 1, nr. 3, og § 791 a,  

 stk. 3, nr. 3, ændres »124, stk. 1« til: »124,  

 stk. 2«.
§ 3 I forvaltningsloven, jf. lov nr. 571 af 19. december 1985, som  

 ændret ved lov nr. 347 af 6. juni 1991, foretages følgende  

 ændringer:
 1. I § 9 indsættes som stk. 4:
 »Stk. 4. I forbindelse med varetægtsfængsling samt  

 fuldbyrdelse af fængselsstraf og forvaring gælder bestemmelserne  

 i dette kapitel endvidere ikke sager om:
1)	valg af varetægtsfængsel eller afsoningsinstitution, 2)	overførsel til andet varetægtsfængsel eller anden  

 afsoningsinstitution, 3)	overførsel til anden afdeling i et  

 varetægtsfængsel eller en afsoningsinstitution og 4)	udelukkelse fra fællesskab.« 2. § 24, stk. 3, affattes således:
»Stk. 3. § 24, stk. 1, 2. pkt., og stk. 2,  

 gælder ikke i de sager, der er nævnt i § 9, stk. 4.  

 Begrundelsens indhold kan i øvrigt begrænses i det omfang, hvori  

 partens interesse i at kunne benytte kendskab til denne til varetagelse af  

 sit tarv findes at burde vige for afgørende hensyn til den  

 pågældende selv eller til andre private eller offentlige  

 interesser, jf. § 15.« § 4 Stk. 1. Loven træder i kraft dagen efter  

 bekendtgørelse i Lovtidende.
 Stk. 2. Forvaltningslovens § 9, stk. 4, som affattet  

 ved denne lovs § 3, nr. 1, gælder for dokumenter, der udarbejdes  

 efter lovens ikrafttræden.
§ 5 Stk. 1. Loven gælder ikke for Færøerne og  

 Grønland, jf. dog stk. 2 og 3.
 Stk. 2. Lovens §§ 1 og 2 kan ved kongelig anordning  

 sættes i kraft for Færøerne med de afvigelser, som de  

 særlige færøske forhold tilsiger.
Stk. 3. Lovens § 3 kan ved kongelig anordning  

 sættes i kraft for Færøerne og Grønland med de  

 afvigelser, som de særlige færøske og grønlandske  

 forhold tilsiger.
Dette gælder dog kun for sager, der er eller har  

 været under behandling af rigsmyndighederne.
Bemærkninger til lovforslaget Almindelige bemærkninger Indholdsfortegnelse 1.
Indledning 3 2.
Fangeflugt 4 2.1.
Gældende ret 4 2.1.1.
Tidligere og nugældende regler i  

 straffeloven 4 2.1.2.
 Disciplinære reaktioner  

 mv.
4 2.2.
Justitsministeriets  

 overvejelser 4 2.3.
 Skærpede regler for udgang  

 mv.
6 3 Begrænsning i indsattes adgang til  

 aktindsigt mv.
7 3.1.
Gældende ret 7 3.2.
Straffelovrådets udtalelse fra 1996 om  

 aktindsigt i sager om straffuldbyrdelse 8 3.3.
Justitsministeriets  

 overvejelser 10 4.
 Økonomiske og administrative  

 konsekvenser mv.
11 5.
 Hørte myndigheder  

 mv.
12 1. Indledning Formålet med lovforslaget er at styrke orden og  

 sikkerhed i forbindelse med strafafsoning mv.
Forslaget indebærer, at det gennem en ny bestemmelse  

 i straffeloven bliver strafbart for anholdte og fængslede at flygte.  

 Det vil bl.a. betyde, at den, som flygter fra et fængsel eller under  

 ledsaget udgang fra fængslet, fremover vil kunne straffes efter  

 straffeloven.
I dag er det alene muligt at straffe den, som måtte yde  

 bistand til, at en indsat kan flygte.
Endvidere indebærer lovforslaget, at retten til  

 partsaktindsigt efter forvaltningsloven afskæres i visse sagstyper i  

 forbindelse med straffuldbyrdelse, varetægtsfængsling mv.
Det  

 drejer sig bl.a. om sager om valg af afsoningsinstitution, overførsel  

 til anden afsoningsinstitution eller afdeling i en afsoningsinstitution samt  

 om udelukkelse fra fællesskab.
Hensigten er at modvirke, at medindsatte  

 og fængselspersonalet bliver udsat for vold, trusler mv., hvis de  

 afgiver belastende oplysninger til kriminalforsorgen til brug for f.eks.  

 sager om overførsel af stærke indsatte til en anden afdeling i  

 fængslet.
Af samme grund foreslås det også, at begrundelsen  

 for afgørelser i de pågældende sager alene skal indeholde  

 en henvisning til de retsregler, i henhold til hvilke afgørelsen er  

 truffet.
I tilknytning til lovforslaget er Justitsministeriet for  

 tiden i færd med at skærpe de administrative regler for udgang  

 under afsoning.
Endvidere overvejes det, hvilke yderligere tiltag der kan  

 iværksættes for at forstærke indsatsen mod narkotika i  

 fængslerne.
Der henvises herom til pkt. 2.3.
2. Fangeflugt 2.1. Gældende ret 2.1.1. Tidligere og nugældende regler i straffeloven Der findes ikke i dag i straffeloven bestemmelser, der  

 gør det strafbart for den anholdte eller fængslede at flygte fra  

 politiet eller fra det fængsel eller arresthus mv., hvor den  

 pågældende opholder sig.
 Bistand til den, der undviger, er imidlertid  

 selvstændigt kriminaliseret i straffelovens § 124, stk. 1,  

 hvorefter den, der befrier en anholdt, fængslet eller tvangsanbragt  

 person, såvel som den, der tilskynder eller hjælper en  

 sådan person til at undvige eller holder den undvegne skjult, kan  

 straffes med fængsel indtil 2 år eller under formildende  

 omstændigheder med bøde.
 Tidligere fandtes i straffelovens § 123 en  

 bestemmelse, hvorefter »fanger, der udstaar frihedsstraf eller hensidder i  

 arbejdshus eller forvaringsanstalt« kunne straffes med fængsel fra 6  

 måneder til 3 år, hvis de aftalte at undvige i  

 fællesskab.
Bestemmelsen fandtes ikke i det oprindelige forslag til  

 borgerlig straffelov fra 1930, jf.
Rigsdagstidende, 1929-30, tillæg A,  

 sp. 2249 ff., men blev indsat under behandlingen af forslaget i Landstinget.  

 Om baggrunden for indførelsen af bestemmelsen fremgår det af  

 Landstingets Udvalgsbetænkning (jf.
Rigsdagstidende, 1929-30,  

 tillæg B, sp. 1866):
»Af hensyn til den Fare, der er forbundet med flere  

 Fangers fælles Undvigelse, særligt ved Friluftsarbejde udenfor  

 Anstalternes Område, er det nødvendigt at fastsætte  

 strengere Straf for sådan Undvigelse end hjemlet ved § 49.« Den omtalte bestemmelse i den dagældende straffelovs  

 § 49 indeholdt en bemyndigelse for justitsministeren til at  

 fastsætte bestemmelser om disciplinærstraffe under  

 afsoningen.
Den dagældende bestemmelse i straffelovens  

 § 123 udgik af straffeloven i 1973, jf. lov nr. 320 af 13. juni 1973 om  

 ændring af borgerlig straffelov, lov om ikrafttræden af borgerlig  

 straffelov mm. og lov om rettens pleje (Strafferetlige  

 særforanstaltninger mm.). Om baggrunden herfor fremgår det af  

 bemærkningerne til det lovforslag, der lå til grund for  

 ændringen (jf.
Folketingstidende, 1972-73, tillæg A, sp. 2807):
»Bestemmelsen, der i de senere år stort set ikke er  

 anvendt i praksis, foreslås ophævet, således at de  

 omhandlede forhold alene sanktioneres gennem disciplinærmidler.« Lovforslaget byggede på Straffelovrådets  

 betænkning nr. 667/1972 om de strafferetlige særforanstaltninger,  

 hvori rådet med samme begrundelse havde foreslået bestemmelsen  

 ophævet.
 2.1.2. Disciplinærstraf mv.
 I stedet for strafansvar kan der over for indsatte, som  

 flygter eller forsøger at flygte, reageres med disciplinærstraf  

 i form af strafcelle, jf. straffuldbyrdelseslovens § 67, nr. 2, og  

 retsplejelovens § 775. Indsatte, som afsoner fængselsstraf mv., og  

 som flygter eller forsøger herpå, vil efter praksis typisk blive  

 ikendt strafcelle af 7-10 dages varighed.
Hvis en person, som afsoner straf, flygter eller  

 forsøger herpå, kan dette endvidere få betydning for, om  

 vedkommende senere kan få udgangstilladelse.
Ved en vurdering af, om  

 udgangstilladelse bør meddeles, skal der således bl.a.  

 lægges særlig vægt på, om den indsatte tidligere er  

 undveget eller har forsøgt at undvige, jf. straffuldbyrdelseslovens  

 § 46, stk. 2, nr. 2.
 Indsatte, der flygter under udgang eller udebliver efter  

 endt udgang, kan endvidere få udgangstilladelsen tilbagekaldt, ligesom  

 det kan bestemmes, at den pågældende i et bestemt tidsrum skal  

 være afskåret fra at søge om udgang  

 (udgangskarantæne), jf. straffuldbyrdelseslovens § 49, nr. 1, og  

 § 22 i bekendtgørelse nr. 375 af 17. maj 2001 om udgang til  

 indsatte, der udstår fængselsstraf eller forvaring i  

 kriminalforsorgens institutioner (udgangsbekendtgørelsen).
 Hertil kommer, at indsatte i et åbent fængsel  

 kan overføres til et lukket fængsel, hvis den  

 pågældende er undveget eller har forsøgt at undvige, jf.  

 straffuldbyrdelseslovens § 25, stk. 1, nr. 1, ligesom den indsatte  

 for at forebygge undvigelse kan udelukkes fra fællesskab med andre  

 (enerumsanbringelse), jf. straffuldbyrdelseslovens § 63, stk. 1,  

 nr. 1.
Flugt eller flugtforsøg kan også få  

 indflydelse på spørgsmålet om  

 prøveløsladelse.
Ved afgørelser om  

 prøveløsladelse skal der således foretages en konkret  

 vurdering af, om der er risiko for tilbagefald til ny kriminalitet.
Har den  

 indsatte i forbindelse med en flugt begået ny kriminalitet eller  

 søgt tilbage til det kriminelle miljø, vil disse forhold derfor  

 få betydning for en senere vurdering af, om den pågældende  

 kan prøveløslades.
2.2. Justitsministeriets overvejelser Frihedsberøvelse bør ske under forhold, der  

 væsentligt begrænser risikoen for flugt.
Det gælder  

 både ved afsoning af fængselsstraf mv. og i forbindelse med  

 varetægtsfængslinger og anholdelser.
 I overensstemmelse hermed foretager kriminalforsorgen  

 løbende en vurdering af forholdene i fængsler og arresthuse med  

 henblik på at kunne afpasse de forskellige  

 sikkerhedsforanstaltninger.
 Imidlertid kan der udover de rent sikkerhedsmæssige  

 forhold også være behov for andre tiltag, som medvirker til at  

 skabe en så effektiv og sikker frihedsberøvelse som muligt.
 Det er i den forbindelse omtalt ovenfor, at straffeloven  

 kriminaliserer undvigelse i den forstand, at bistand til den, som undviger,  

 er strafbar, jf. straffelovens § 124, stk. 1. Undvigelse er derimod  

 ikke strafbar for den, som undviger.
 Hensynet til at begrænse antallet af flugter og  

 flugtforsøg taler efter Justitsministeriets opfattelse for, at  

 også den, som flygter eller forsøger herpå   og ikke kun  

 personer, som eventuelt bistår vedkommende   bør kunne  

 straffes.
 Hertil kommer, at det umiddelbart kan virke  

 stødende for retsbevidstheden, at det alene er bistand til undvigelse,  

 der er strafbar, mens det ikke er strafbart for den anholdte eller  

 fængslede at flygte fra politiet eller fra det fængsel eller  

 arresthus mv., hvor den pågældende opholder sig.
 På den anførte baggrund foreslår  

 Justitsministeriet, at straffelovens § 124 ændres, således  

 at det i fremtiden bliver muligt at straffe også den, der flygter som  

 anholdt eller fængslet.
2.2.1. Ligesom den nugældende bestemmelse i  

 straffelovens § 124, stk. 1, omfatter den foreslåede  

 bestemmelse både anholdte og fængslede.
Derimod omfatter  

 forslaget ikke tvangsanbragte personer, hvilket indebærer, at der  

 fortsat alene vil kunne idømmes straf til den, som måtte yde  

 bistand til en tvangsanbragt persons undvigelse.
Udenfor bestemmelsen falder  

 således f.eks. personer, der i medfør af straffelovens  

 §§ 68 og 69 er dømt til anbringelse i hospital for sindslidende  

 eller i institution for personer med vidtgående psykiske handicap.
Efter bestemmelsen er en fængslet en person, der  

 afsoner fængsels- eller forvandlingsstraf for bøde, er anbragt i  

 forvaring eller er varetægtsfængslet.
Bestemmelsen omfatter  

 således indsatte i arresthuse og fængsler, herunder indsatte i  

 såvel åbne som lukkede fængsler.
 Desuden omfatter bestemmelsen personer, der i  

 medfør af straffuldbyrdelseslovens § 78 afsoner  

 fængselsstraf på hospital, i familiepleje, i egnet hjem eller  

 institution (alternative afsoningsformer) og personer, der i medfør af  

 udgangsbekendtgørelsen § 50 afsoner fængselsstraf under  

 udstationering fra fængsel eller arresthus, ligesom bestemmelsen  

 omfatter personer, der i medfør af straffelovens § 74 a,  

 stk. 1, efter rettens bestemmelse skal undergive sig en struktureret,  

 kontrolleret socialpædagogisk behandling (ungdomssanktion). Endvidere  

 omfatter bestemmelsen varetægtsarrestanter, der i medfør af  

 retsplejelovens § 765, stk. 2, nr. 3, efter rettens bestemmelse har  

 ophold i egnet hjem eller institution (surrogatanbragt), eller som i  

 medfør af retsplejelovens § 777 er anbragt i anstalt for  

 personer, der udstår fængselsstraf eller forvaring, eller i  

 hospital mv. (overført til fuldbyrdelsesanstalt mv.). Det er  

 naturligvis en forudsætning, at der i det enkelte tilfælde er  

 tale om en anbringelse, som har karakter af frihedsberøvelse.
Bestemmelsen omfatter endvidere anholdte.
En person, der  

 flygter fra politiet efter at være blevet anholdt i forbindelse med et  

 strafbart forhold, vil således   forudsat de øvrige betingelser  

 for strafansvar er opfyldt   kunne straffes for overtrædelse af  

 bestemmelsen.
Det samme gælder en person, der af private tages på  

 fersk gerning i forbindelse med et strafbart forhold, og som flygter fra  

 tilbageholdelsen, jf. herved retsplejelovens § 755, stk. 2.
Den foreslåede bestemmelse omfatter ikke  

 udlændinge, som er varetægtsfængslet eller i øvrigt  

 frihedsberøvet efter de særlige regler i udlændingeloven.  

 Det bemærkes herved, at frihedsberøvelse i en række af  

 disse tilfælde sker med henblik på i givet fald hurtigt og  

 effektivt at kunne udsende vedkommende af landet.
Det ville derfor i de  

 pågældende tilfælde ikke være i overensstemmelse med  

 formålet med udlændingelovens regler om frihedsberøvelse,  

 hvis der over for vedkommende udlænding   som efter flugt eventuelt  

 på ny pågribes her i landet   skulle rejses straffesag i  

 anledning af flugten med henblik på efterfølgende fuldbyrdelse  

 af den idømte straf, inden udsendelse af landet herefter kunne  

 gennemføres.
2.2.2. Som nævnt kræves det efter den  

 foreslåede bestemmelse, at den anholdte eller fængslede flygter.  

 Heri ligger, at den anholdte eller fængslede aktivt unddrager sig den  

 frihedsberøvelse, som den pågældende i anledning af en  

 mistanke om et strafbart forhold eller afsoningen af en fængsels- eller  

 forvandlingsstraf for bøde mv. er underlagt.
Bestemmelsen vil  

 således f.eks. omfatte den indsatte, som måtte flygte fra lukket  

 fængsel eller arrest.
En varetægtsfængslet, der er surrogatanbragt,  

 eller en indsat, der er anbragt i et åbent fængsel eller under  

 alternative afsoningsformer, f.eks. i sikrede institutioner for børn  

 og unge eller i kriminalforsorgens pensioner, vil være at anse for  

 flygtet, hvis den pågældende forlader anbringelsesstedet uden  

 tilladelse.
Det samme gælder, hvis en indsat i forbindelse med  

 transport eller under ledsaget udgang undviger fra transporten eller den  

 ledsagende fængselsfunktionær.
Derimod vil det ikke være strafbart efter den  

 foreslåede bestemmelse, hvis en indsat udebliver fra fængslet  

 efter uledsaget udgang.
Sådan udeblivelse vil imidlertid blive omfattet  

 af de nye skærpede regler for udgang, jf. pkt. 2.3. nedenfor.
2.2.3. Det er en betingelse for strafansvar efter  

 den foreslåede bestemmelse, at der foreligger forsæt.  

 Forsættet skal omfatte alle elementer i gerningsindholdet, herunder at  

 gerningsmanden er flygtet.
Det indebærer, at gerningsmanden skal have  

 haft en viden om eller have anset det for overvejende sandsynligt  

 (sandsynlighedsforsæt), at han på tidspunktet for flugten var  

 frihedsberøvet.
Forsætskravet må normalt antages at være  

 opfyldt, når der er tale om personer, som afsoner fængselsstraf  

 mv. eller er varetægtsfængslet.
Hvis der er tale om personer, der  

 er anholdt, vil forsætskravet være opfyldt, hvis det med den  

 fornødne sikkerhed kan godtgøres, at den pågældende  

 er bekendt med anholdelsen, f.eks. fordi den pågældende er blevet  

 oplyst herom, eller fordi det på grund af omstændighederne i  

 øvrigt må stå klart for vedkommende, at han eller hun er  

 anholdt.
 2.2.4. Det foreslås, at overtrædelse af  

 den foreslåede bestemmelse i straffelovens § 124, stk. 1,  

 straffes med bøde eller fængsel indtil 2 år.
Som et udgangspunkt for strafudmålingen  

 forudsættes det, at en overtrædelse af bestemmelsen i  

 førstegangstilfælde straffes med ubetinget fængsel i 30  

 dage.
Det skal dog anses som en skærpende omstændighed, hvis der  

 er tale om, at flere flygter i forening, eller hvis flugten har været  

 nøje planlagt.
 Det angivne strafniveau er vejledende og kan fraviges af  

 domstolene i op- eller nedadgående retning, hvis der i den konkrete sag  

 foreligger skærpende eller formildende omstændigheder.
Navnlig præventive hensyn taler for, at der   ved  

 siden af et strafansvar   skal være mulighed for hurtigt at kunne  

 reagere med disciplinærstraf over for indsatte i tilfælde af  

 flugt eller flugtforsøg.
Justitsministeriet finder derfor, at der  

 fortsat   ved siden af straf for overtrædelse af den foreslåede  

 bestemmelse i straffelovens § 124, stk. 1   skal kunne ikendes  

 disciplinærstraf som hidtil, jf. pkt. 2.1.2. ovenfor.
 På den baggrund er der ved fastsættelsen af  

 det angivne strafniveau taget hensyn til, at vedkommende for samme flugt  

 eller flugtforsøg ofte kan være ikendt en  

 disciplinærstraf, jf. straffuldbyrdelseslovens § 67, nr. 2. En  

 ikendt disciplinærstraf skal således ikke indebære en  

 fravigelse af strafniveauet i nedadgående retning.
 I tilfælde af flugt vil dette i øvrigt  

 ligesom i dag fortsat kunne få betydning for spørgsmålet  

 om udgangskarantæne mv., eventuel overførsel til lukket  

 fængsel, udelukkelse fra fællesskab og  

 prøveløsladelse, jf. pkt. 2.1.2.
Hvis en flugt har fundet sted under anvendelse af vold  

 eller trussel om vold mod fængselspersonale mv., vil der ofte  

 være grundlag for at straffe for overtrædelse af straffelovens  

 § 119, stk. 1, om vold eller trussel om vold mod offentligt  

 ansatte.
Har der været tale om vold eller trusler mod andre end  

 offentligt ansatte, kan der i stedet være grundlag for at straffe for  

 overtrædelse af voldsbestemmelserne i straffelovens §§ 244-246  

 eller for trusler efter straffelovens § 266. Det forudsættes  

 herved, at der ved overtrædelse af den foreslåede bestemmelse i  

 straffelovens § 124, stk. 1, straffes i sammenstød med de  

 nævnte bestemmelser, dvs. der skal straffes efter alle de  

 overtrådte bestemmelser.
 2.3. Skærpede regler for udgang mv.
Justitsministeriet er for tiden i færd med at  

 skærpe de administrative regler for udgang under afsoning.
Endvidere  

 overvejes det, hvilke yderligere tiltag der bør  

 iværksættes for at forstærke indsatsen mod narkotika i  

 fængslerne.
På udgangsområdet vil der ske en  

 begrænsning af muligheden for weekend-udgang, således at denne  

 form for udgang som altovervejende hovedregel ikke kan gives med henblik  

 på besøg hos venner og bekendte, men alene med henblik på  

 besøg hos personer, som den indsatte har en relativt nær  

 familiemæssig tilknytning til.
Endvidere vil der blive indført  

 nye regler i udgangsbekendtgørelsen, der indebærer, at indsatte,  

 som i lukkede fængsler afsoner en længerevarende straf,  

 først kan få uledsaget udgang på et noget senere  

 tidspunkt, end tilfældet er i dag.
 For at begrænse risikoen for at ofre for  

 forbrydelser møder gerningsmanden, vil der desuden i videre omfang  

 blive fastsat vilkår om, at den indsatte under udgang ikke  

 opsøger gerningssted eller offeret for forbrydelsen.
I de tilfælde, hvor den indsatte udebliver fra  

 uledsaget udgang, vil der ske en skærpelse af reaktionerne,  

 således at der fremover fastsættes en meget længere  

 udgangskarantæne.
Endelig vil der ske en begrænsning af udflugter  

 med overnatning arrangeret af kriminalforsorgens institutioner.
Med hensyn til bekæmpelse af narkotika i  

 kriminalforsorgens institutioner overvejes det at iværksætte  

 yderligere behandlingstiltag over for stofmisbrugere, således at  

 efterspørgslen efter narkotika mindskes.
Disse overvejelser omfatter  

 bl.a. muligheden for at gøre den gældende ordning med  

 motivationskurser for stofmisbrugere permanent, etablering af  

 motivationsafdelinger med mulighed for afgiftning for de mest medtagne  

 stofmisbrugere (herunder etablering af en særlig motivationsafdeling  

 samt en egentlig behandlingsafdeling for kvindelige stofmisbrugere).
 Samtidig overvejes en række tiltag, der yderligere  

 skal modvirke, at narkotika kommer ind i kriminalforsorgens institutioner,  

 herunder bl.a. udvidede og hurtigere metoder til analyse af  

 urinprøver, anvendelse af scannere mv. med henblik på at  

 kontrollere, at indsatte, der vender tilbage fra f.eks. udgang, og  

 besøgende ikke medbringer narkotika.
 Endvidere overvejes indførelsen af visse  

 begrænsninger i de indsattes adgang til at have egne genstande i  

 cellen, som er særligt vanskelige at undersøge for narkotika,  

 udvidet brug af narkotikahunde og etablering af forsøg med øget  

 ydre sikring af nogle åbne fængsler, så adgangen til  

 fængslet og dermed indsmugling af narkotika  

 besværliggøres.
 3. Begrænsning i indsattes adgang til aktindsigt mv.
Lovforslaget om begrænsning i indsattes adgang til  

 aktindsigt mv. bygger på en udtalelse, som Straffelovrådet har  

 afgivet i 1996 om aktindsigt i sager om straffuldbyrdelse.
Udtalelsen er  

 optrykt som bilag 3 til Straffelovrådets betænkning nr. 1355/1998  

 om en lov om fuldbyrdelse af straf mv.
Spørgsmålet om begrænsning i adgangen  

 til aktindsigt i sager om straffuldbyrdelse har tidligere været  

 behandlet i Folketinget.
I de seneste folketingssamlinger har  

 spørgsmålet således været drøftet i 1998 i  

 forbindelse med beslutningsforslag nr.
B 11 (jf.
Folketingstidende, 1998-99,  

 tillæg A, s. 1340, 1345 og Folketingets forhandling, s. 813).  

 Spørgsmålet har tillige været drøftet i 2000 i  

 forbindelse med behandlingen af beslutningsforslag nr.
B 14, der i 2001 blev  

 genfremsat som beslutningsforslag nr.
B 2 (jf.
Folketingstidende 2000-01,  

 tillæg A, s. 1321 og 1323 samt Folketingets forhandlinger, s. 2220 og  

 Folketingstidende 2001-02, 1. samling, tillæg A, s. 662 og 664 samt  

 Folketingets forhandlinger, s. 288). Endvidere blev spørgsmålet  

 drøftet i forbindelse med Folketingets behandling af det lovforslag,  

 der lå til grund for straffuldbyrdelsesloven og følgeloven til  

 straffuldbyrdelsesloven, jf. lov nr. 432 af 31. maj 2000 om fuldbyrdelse af  

 straf mv. og lov nr. 433 af 31. maj 2000 om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Der henvises til Folketingstidende 1999-2000,  

 tillæg B, s. 1393 og Folketingets forhandlinger, s. 8747.
3.1. Gældende ret 3.1.1. Efter forvaltningslovens § 9, stk. 1,  

 kan den, der er part i en sag, hvori der er eller vil blive truffet  

 afgørelse af en forvaltningsmyndighed, forlange at blive gjort bekendt  

 med sagens dokumenter.
I forvaltningens afgørelsessager om  

 straffuldbyrdelse og varetægtsfængsling har den indsatte eller  

 varetægtsarrestanten, som sagen vedrører, således som  

 udgangspunkt krav på aktindsigt efter de gældende regler.
Det bemærkes herved, at sager om straffuldbyrdelse  

 ikke er omfattet af bestemmelsen i forvaltningslovens § 9, stk. 3,  

 der undtager sager om strafferetlig forfølgning fra lovens kapitel 4  

 om partens aktindsigt.
Det skyldes, at sager om straffuldbyrdelse ikke har  

 karakter af strafferetlig forfølgning.
Sager om  

 varetægtsfængsling kan heller ikke anses for sager om  

 strafferetlig forfølgning og dermed omfattet af den gældende  

 undtagelsesbestemmelse i § 9, stk. 3, i det omfang de  

 pågældende oplysninger ikke indgår som en del af selve den  

 bagvedliggende straffesag mod vedkommende.
 Spørgsmålet om begrænsning i adgangen  

 til aktindsigt i sager om straffuldbyrdelse mv. skal derfor som udgangspunkt  

 vurderes efter forvaltningslovens §§ 12-15, hvorefter visse dokumenter  

 og oplysninger kan undtages fra retten til aktindsigt.
Adgangen til at undtage oplysninger af hensyn til  

 straffuldbyrdelse mv. er hjemlet i § 15, stk. 1, nr. 3, hvorefter  

 retten til aktindsigt kan begrænses, i det omfang partens interesse i  

 at benytte kendskab til sagens dokumenter til varetagelse af sit tarv findes  

 at burde vige for afgørende hensyn til den pågældende selv  

 eller andre private eller offentlige interesser, herunder forebyggelse,  

 opklaring og forfølgning af lovovertrædelser, straffuldbyrdelse  

 og lignende samt beskyttelse af sigtede, vidner eller andre i sager om  

 strafferetlig eller disciplinær forfølgning.
Anvendelsen af  

 denne undtagelsesbestemmelse beror på en konkret afvejning i hvert  

 enkelt tilfælde af partens interesse i at få kendskab til sagens  

 dokumenter over for de modstående hensyn, der taler for at  

 begrænse retten til aktindsigt.
Der er således ikke hjemmel til  

 administrativt at fastsætte generelle undtagelser fra partens ret til  

 aktindsigt.
 Gør de hensyn, der efter forvaltningslovens  

 § 15, stk. 1, taler for at begrænse retten til aktindsigt,  

 sig kun gældende for en del af et dokument, skal parten gøres  

 bekendt med dokumentets øvrige indhold, jf. forvaltningslovens  

 § 15, stk. 2.
Spørgsmålet om meddelelse af aktindsigt til  

 andre end parterne i en afgørelsessag er reguleret i  

 offentlighedsloven.
Efter § 2, stk. 2, 1. pkt., omfatter loven ikke  

 sager inden for strafferetsplejen.
Det indebærer bl.a., at loven ikke  

 omfatter konkrete sager om straffuldbyrdelse og  

 varetægtsfængsling.
Sager om indsattes forplejning,  

 beskæftigelsesforhold, undervisning, fritidsaktiviteter og lignende  

 anses dog for at være undergivet aktindsigt efter offentlighedslovens  

 almindelige regler.
 3.1.2. Efter forvaltningslovens § 22 skal en  

 afgørelse, når den meddeles skriftligt, være ledsaget af  

 en begrundelse, medmindre afgørelsen fuldt ud giver den  

 pågældende part medhold.
Begrundelsen skal efter forvaltningslovens § 24,  

 stk. 1, indeholde en henvisning til de retsregler, i henhold til hvilke  

 afgørelsen er truffet.
I det omfang afgørelsen efter disse  

 regler beror på et administrativt skøn, skal begrundelsen  

 tillige angive de hovedhensyn, der har været bestemmende for  

 skønsudøvelsen.
Begrundelsen skal endvidere om fornødent  

 indeholde en kort redegørelse for de oplysninger vedrørende  

 sagens faktiske omstændigheder, som er tillagt væsentlig  

 betydning for afgørelsen, jf. forvaltningslovens § 24,  

 stk. 2.
 Efter forvaltningslovens § 24, stk. 3, kan  

 begrundelsens indhold begrænses, i det omfang partens interesse i at  

 kunne benytte kendskab til denne til varetagelse af sit tarv findes at burde  

 vige for afgørende hensyn til den pågældende selv eller  

 til andre private eller offentlige interesser, jf. § 15. Anvendelsen af  

 denne undtagelsesbestemmelse beror således   ligesom en eventuel  

 begrænsning af partens aktindsigt i medfør af forvaltningslovens  

 § 15   på en konkret afvejning af partens interesse i at få  

 kendskab til sagens dokumenter over for de modstående hensyn, der taler  

 for at begrænse indholdet af begrundelsen.
3.2. Straffelovrådets udtalelse fra 1996 om aktindsigt i sager om  

 straffuldbyrdelse 3.2.1. Straffelovrådet har i en udtalelse  

 afgivet i december 1996 behandlet spørgsmålet om aktindsigt i  

 sager om straffuldbyrdelse.
Rådets flertal (6 medlemmer) pegede i udtalelsen  

 indledningsvis på, at udelukkelse af adgangen til aktindsigt  

 principielt kan give anledning til betænkeligheder.
At afskære  

 den indsatte fra at få aktindsigt i en sag, der angår den  

 pågældendes afsoning, kan således være  

 betænkeligt, fordi den indsatte ikke får lejlighed til at  

 imødegå de faktiske oplysninger, der indgår i grundlaget  

 for en beslutning f.eks. om at overføre vedkommende til et lukket  

 fængsel.
Dette forhold har bl.a. betydning, når  

 kriminalforsorgens afgørelse støttes på oplysninger fra  

 medindsatte, som efter omstændighederne ud fra et hævnmotiv eller  

 lignende kan have interesse i at give urigtige oplysninger om den  

 pågældende til fængselspersonalet.
De nævnte hensyn må imidlertid efter  

 flertallets opfattelse afvejes over for andre hensyn, herunder hensynet til  

 at kriminalforsorgen kan varetage sine opgaver.
Flertallet finder  

 således, at det må tillægges betydelig vægt ved  

 overvejelserne om at begrænse retten til aktindsigt, at  

 kriminalforsorgen skal have mulighed for at opretholde orden og sikkerhed i  

 fængslerne   herunder ved at de indsatte ikke udsættes for  

 overgreb fra andre indsatte, der i kraft af deres person eller  

 tilhørsforhold til bestemte grupper, f.eks. rockergrupper og lignende,  

 indtager en særlig magtposition i fængslet.
Straffelovrådets flertal anfører i den  

 forbindelse, at erfaringen har vist, at kriminalforsorgen ikke gennem de  

 gældende regler opnår eller kan opnå de oplysninger fra  

 medindsatte, der er nødvendige for at opretholde ro og orden i  

 fængslerne.
Risikoen for repressalier fra stærke indsatte er  

 så betydelig, at kriminalforsorgen normalt kun modtager belastende  

 oplysninger fra medindsatte, hvis de pågældende kan garanteres  

 anonymitet.
Dette er imidlertid ikke muligt efter de gældende regler,  

 hvor adgangen til at begrænse aktindsigten beror på en konkret  

 vurdering.
 En anden følge af de gældende regler er  

 ifølge flertallet, at fængselsfunktionærer og deres  

 familier undertiden kan blive udsat for trusler, hvis personalet har afgivet  

 belastende rapporter og udtalelser om trussels- og voldsepisoder mv., som de  

 stærke indsatte har været involveret i.
 Straffelovrådets flertal foreslog derfor i sin  

 udtalelse fra 1996, at der i forvaltningsloven indsættes en  

 bestemmelse, der afskærer adgangen til partsaktindsigt i visse sager i  

 forbindelse med straffuldbyrdelse.
3.2.2. Ved sine overvejelser om, hvilke sagstyper  

 der bør være omfattet af en begrænsning i adgangen til  

 aktindsigt, fandt Straffelovrådets flertal, at en parts ret til at  

 blive gjort bekendt med dokumenterne i sin egen sag kun bør fraviges  

 under særlige omstændigheder.
En begrænsning i retten til  

 aktindsigt bør derfor forbeholdes de sagstyper, hvor der er  

 sådanne tungtvejende grunde til at indføre begrænsninger,  

 at de overstiger de modstående hensyn.
 På den baggrund foreslog rådets flertal, at  

 adgangen til partsaktindsigt afskæres i sager om anbringelse og  

 overførsel af indsatte, idet begrænsninger i retten til  

 partsaktindsigt netop skal ses i sammenhæng med, at kriminalforsorgen  

 herved bl.a. kan opnå forbedrede muligheder for at træffe  

 afgørelse om en hensigtsmæssig placering af stærke  

 indsatte   det vil f.eks. sige placering i separate afdelinger for  

 stærke indsatte, som har misbrugt deres magtposition til at udnytte  

 eller dominere medindsatte.
Med hensyn til sager om valg af afsoningsinstitution i  

 tilknytning til iværksættelse af afsoning bemærkede  

 flertallet, at de oplysninger, som kriminalforsorgen har behov for i den  

 forbindelse, ikke sjældent stammer fra straffesagen mod den  

 pågældende.
De hensyn, der begrunder den gældende  

 bestemmelse i forvaltningslovens § 9, stk. 3, hvorefter retten til  

 aktindsigt ikke omfatter sager om strafferetlig forfølgning, taler  

 således på tilsvarende måde for at begrænse adgangen  

 til aktindsigt i sager om valg af afsoningssted ved afsoningens  

 begyndelse.
Straffelovrådets flertal overvejede endvidere, om  

 adgangen til aktindsigt bør afskæres i sager om udelukkelse fra  

 fællesskab samt sager om disciplinærstraf.
Flertallet fandt, at  

 spørgsmålet giver anledning til tvivl.
Samtidig anføres  

 det, at der også i disse sager kan være behov for at  

 afskære aktindsigt med henblik på at imødegå bl.a.  

 de medindsattes frygt for, at belastende oplysninger afgivet af dem bliver  

 videregivet til stærke indsatte i tilfælde, hvor der rejses sag  

 mod en stærk indsat om disciplinærstraf eller udelukkelse fra  

 fællesskab.
Hvad angår afgørelser om udelukkelse fra  

 fællesskab pegede flertallet på, at disse afgørelser er  

 fremadrettede, idet formålet bl.a. er at forebygge voldsom adfærd  

 og hindre fortsat strafbar virksomhed, herunder brug af euforiserende  

 stoffer.
Endvidere skal afgørelser om udelukkelse fra fællesskab  

 ses i sammenhæng med afgørelser om overførsel til anden  

 afsoningsinstitution.
Bl.a. kan der ske foreløbig anbringelse i enrum,  

 hvis der på grundlag af de foreliggende oplysninger eller under hensyn  

 til den udviste adfærd er begrundet formodning om, at den indsatte  

 opfylder betingelserne for overførsel til lukket anstalt (jf. herved  

 § 63, stk. 2, i straffuldbyrdelsesloven).
 På den baggrund foreslog Straffelovrådets  

 flertal, at afgørelser om udelukkelse fra fællesskab bliver  

 omfattet af en begrænsning i adgangen til aktindsigt.
Derimod fandt flertallet efter en samlet afvejning ikke,  

 at den foreslåede begrænsning i retten til partsaktindsigt  

 bør omfatte sager om disciplinærstraf over for indsatte.  

 Flertallet lagde i den forbindelse særlig vægt på, at der i  

 disse sager er tale om reaktioner, som har karakter af straf.
Herved  

 adskiller de sig på afgørende måde fra de øvrige  

 reaktionsmuligheder, der består med henblik på at opretholde  

 orden og sikkerhed i afsoningsinstitutionerne.  

 Disciplinærstraffesystemet retter sig således mod handlinger, som  

 de indsatte har begået, og giver mulighed for at ikende de indsatte en  

 tillægsstraf i form af bøde og strafcelle, der fuldbyrdes under  

 afsoningen af den idømte frihedsstraf.
 3.2.3. I forlængelse af det anførte  

 foreslog Straffelovsrådets flertal endvidere, at forvaltningslovens  

 krav om begrundelse fraviges ved afgørelser i de sagstyper, hvor der  

 lægges op til begrænsninger i retten til aktindsigt.
Forslaget indebærer, at begrundelsen for  

 afgørelser i de pågældende sager, f.eks. afgørelser  

 om overførsel af en indsat fra åbent til lukket fængsel,  

 alene skal indeholde en henvisning til de retsregler, i henhold til hvilke  

 afgørelsen er truffet.
Herved sikres det, at stærke indsatte  

 ikke gennem begrundelsen for den pågældende afgørelse kan  

 få kendskab til de personer, der måtte have givet belastende  

 oplysninger til sagen.
3.2.4. I tilknytning til det beskrevne forslag  

 forudsatte rådets flertal, at der udvises særlig  

 opmærksomhed ved vurderingen af troværdigheden af de oplysninger,  

 der indgår i de omhandlede sagstyper, således at det sikres, at  

 afgørelser om bl.a. overførsel af stærke indsatte fra  

 åbent til lukket fængsel ikke træffes på et urigtigt  

 grundlag.
Det betyder, at rigtigheden af de oplysninger, der f.eks. gives af  

 medindsatte om trussels- eller voldsepisoder, efter omstændighederne  

 skal søges bekræftet ved fængselspersonalets egne  

 observationer mv.
 Rådets flertal forudsatte med sit forslag endvidere,  

 at der efter omstændighederne kan gives aktindsigt i sager af den  

 angivne karakter, i det omfang hverken private eller offentlige interesser  

 taler imod (»meroffentlighedsprincippet«).
 3.2.5. Et mindretal i Straffelovrådet (2  

 medlemmer) anbefalede i udtalelsen fra 1996, at der ikke sker  

 begrænsninger i retten til aktindsigt i forbindelse med sager om  

 straffuldbyrdelse (og dermed heller ikke fravigelser i de gældende  

 regler om begrundelse af afgørelser).
 Mindretallet fandt således, at det behov, der kan  

 være for at begrænse retten til aktindsigt i de  

 pågældende sagstyper, er dækket af de gældende  

 begrænsninger i forvaltningslovens § 15. I den forbindelse  

 må der ifølge mindretallet også lægges betydelig  

 vægt på, at der bør være et særlig højt  

 niveau for retssikkerhedsgarantier i sager, der vedrører  

 frihedsberøvelse.
Fælles for de typer af sager, hvor retten til  

 aktindsigt efter flertallets forslag vil blive begrænset, er  

 ifølge mindretallet, at der er tale om meget betydelige indgreb.
Selv  

 om disse administrative afgørelser ikke formelt set har karakter af  

 disciplinærstraffe, er de efter mindretallets opfattelse reelt  

 væsentlig mere bebyrdende end de eksisterende disciplinærstraffe.  

 Mindretallet anfører i den forbindelse bl.a. også, at  

 afgørelsesgrundlaget i de sager, hvor flertallet foreslår  

 begrænsningerne i adgangen til aktindsigt, er af ganske samme karakter  

 som grundlaget for anvendelse af de alvorlige disciplinærstraffe.
 3.2.6. Straffelovrådets forslag angår  

 begrænsninger i retten til aktindsigt efter forvaltningsloven   det vil  

 sige begrænsninger i retten til indsigt i oplysninger hos den  

 forvaltningsmyndighed (kriminalforsorgen), der træffer afgørelse  

 om valg af afsoningsinstitution mv.
Forvaltningslovens regler omfatter derimod ikke  

 oplysninger, der indgår i en sag ved domstolene.
Et særligt  

 spørgsmål er derfor, hvorledes de oplysninger, der efter  

 forslaget er undtaget fra aktindsigt under kriminalforsorgens sagsbehandling,  

 skal indgå ved en eventuel efterfølgende domstolsprøvelse  

 af kriminalforsorgens afgørelser i sager af den nævnte  

 karakter.
Om dette spørgsmål har Straffelovrådets  

 flertal i betænkning nr. 1355/1998 om en lov om fuldbyrdelse af straf  

 mv. (Delbetænkning III om sanktionsspørgsmål) udtalt, at  

 man er opmærksom på, at afgørelser om valg af  

 afsoningsinstitution, om overførsel til anden afsoningsinstitution  

 eller afdeling i en afsoningsinstitution eller om udelukkelse fra  

 fællesskab kan undergives domstolsprøvelse i medfør af  

 grundlovens § 63 med deraf følgende mulighed for, at vedkommende  

 part kan opnå kendskab til oplysninger, der måtte være  

 undtaget fra aktindsigt i medfør af forvaltningslovens § 15.  

 Flertallet har dog ikke fundet noget praktisk behov for at fastsætte  

 særlige regler, der under domstolsprøvelse giver mulighed for at  

 afskære vedkommende part fra at gøre sig bekendt med oplysninger  

 undtaget fra aktindsigt efter forvaltningsloven.
Der henvises til den  

 nævnte betænkning, side 86 ff.
3.3. Justitsministeriets overvejelser 3.3.1. Justitsministeriet kan tiltræde, at der  

 alene bør ske begrænsninger i adgangen til partsaktindsigt efter  

 forvaltningsloven, hvis der foreligger tungtvejende grunde.
Det samme  

 gælder med hensyn til fravigelse af forvaltningslovens krav til  

 indholdet af begrundelsen for afgørelser.
Der er således tale om væsentlige  

 forvaltningsretlige partsrettigheder, der skal være med til at sikre,  

 at den person, som en forvaltningsmyndigheds afgørelse er rettet til,  

 kan varetage sine interesser.
Indskrænkning i disse rettigheders  

 anvendelsesområde bør derfor kun komme på tale, når  

 der foreligger særlige grunde.
 I den forbindelse taler en række hensyn   som  

 anført af Straffelovrådets flertal   med betydelig vægt  

 for at begrænse retten til partsaktindsigt og begrundelse i visse sager  

 om straffuldbyrdelse.
Det drejer sig i første række om hensynet til  

 medindsatte, som bl.a. kan risikere at blive udsat for vold, trusler mv.,  

 hvis de afgiver belastende oplysninger til kriminalforsorgen om f.eks. en  

 såkaldt stærk indsat, som udnytter sin magtposition i  

 fængslet.
Med de gældende regler har en medindsat således  

 ingen garanti for, at den pågældende stærke indsatte ikke  

 efterfølgende gennem reglerne om partsaktindsigt opnår kendskab  

 til de afgivne oplysninger.
Det er derfor meget forståeligt, hvis  

 medindsatte i situationer af denne karakter viger tilbage fra at give  

 kriminalforsorgen oplysninger, der ville kunne indgå i grundlaget for  

 en sag om f.eks. overførsel af den stærke indsatte til en af de  

 særlige afdelinger, der er oprettet for netop at kunne adskille  

 indsatte, som udviser truende og chikanøs adfærd mv., fra andre  

 indsatte.
Også hensynet til fængselsansatte, som til  

 brug for sager om overførsel til anden afdeling mv. afgiver belastende  

 oplysninger om en indsat, taler for at begrænse retten til  

 partsaktindsigt i visse sager om straffuldbyrdelse.
Hermed vil det  

 således være muligt at fjerne den utryghed, som de ansatte og  

 deres familier ellers kan føle, fordi vedkommende indsatte efter de  

 gældende regler kan have ret til aktindsigt i de pågældende  

 oplysninger.
 I det anførte ligger samtidig, at en  

 begrænsning i retten til aktindsigt må forventes at få den  

 konsekvens, at der fremover vil tilgå kriminalforsorgen flere  

 oplysninger fra medindsatte, således at det i yderligere omfang bliver  

 muligt at tilvejebringe det nødvendige grundlag for bl.a.  

 afgørelser om overførsel af stærke indsatte til  

 særlige afdelinger.
 3.3.2. Justitsministeriet finder efter en samlet  

 afvejning af de forskellige hensyn, at der   som foreslået af  

 Straffelovrådets flertal   bør indsættes en bestemmelse i  

 forvaltningsloven, der i forbindelse med visse sager om straffuldbyrdelse  

 afskærer retten til partsaktindsigt.
 Endvidere er Justitsministeriet på den  

 anførte baggrund enig i flertallets forslag om, at begrundelsen for  

 afgørelser i de pågældende sager bør  

 begrænses, således at den alene skal indeholde en henvisning til  

 de retsregler, som afgørelsen er truffet efter.
 Justitsministeriet lægger i øvrigt vægt  

 på, at forslagets gennemførelse ikke vil være til hinder  

 for, at der efter omstændighederne kan gives aktindsigt i sager af den  

 angivne karakter, i det omfang hverken private eller offentlige interesser  

 taler imod (»meroffentlighedsprincippet«).
 Tilsvarende vil den foreslåede begrænsning i  

 indholdet af begrundelsen for de pågældende afgørelser  

 ikke være til hinder for, at der kan gives en nærmere begrundelse  

 i de tilfælde, hvor der ikke foreligger modstående private eller  

 offentlige interesser.
3.3.3. For så vidt angår  

 spørgsmålet om den nærmere afgrænsning af de typer  

 af sager om straffuldbyrdelse, hvor retten til aktindsigt og begrundelse  

 bør begrænses, kan Justitsministeriet tiltræde det, der er  

 anført af Straffelovrådets flertal.
Justitsministeriet er  

 således enig i, at begrænsningerne bør forbeholdes de  

 sagstyper, hvor der er sådanne tungtvejende grunde til at  

 indføre begrænsninger, at de overstiger de modstående  

 hensyn.
 Det er derfor også Justitsministeriets opfattelse,  

 at en begrænsning i adgangen til aktindsigt og en begrænsning af  

 begrundelsens indhold ikke bør omfatte sager om disciplinærstraf  

 i forbindelse med straffuldbyrdelse (jf. herved straffuldbyrdelseslovens  

 §§ 67-72). Der henvises herved til pkt. 3.2.2. ovenfor.
3.3.4. Forslaget fra Straffelovrådets flertal  

 omfatter visse sager i forbindelse med afsoning af frihedsstraf.
Rådet  

 er således i forbindelse med sin udtalelse fra 1996 ikke blevet anmodet  

 om at tage stilling til spørgsmålet om adgang til aktindsigt mv.  

 for personer, som er varetægtsarrestanter eller  

 forvaringsdømte.
 Justitsministeriet finder imidlertid, at de hensyn til  

 medindsatte mv. samt opretholdelse af sikkerhed og orden, der er  

 anført ovenfor, også gør sig gældende i sager af  

 denne karakter.
 Det foreslås derfor, at begrænsningerne i  

 retten til partsaktindsigt og begrundelse efter forvaltningsloven også  

 skal gælde, i det omfang kriminalforsorgen træffer  

 afgørelse i sager om valg af varetægtsfængsel,  

 overførsel til andet varetægtsfængsel eller anden afdeling  

 i et varetægtsfængsel og om udelukkelse af  

 varetægtsarrestanter fra fællesskab (jf. herved retsplejelovens  

 kapitel 70, herunder § 770).
 Endvidere foreslås det, at de nye regler også  

 skal gælde i sager om forvaring efter straffelovens § 70. Det  

 bemærkes herved, at straffuldbyrdelseslovens regler om  

 overførsel til anden afsoningsinstitution eller afdeling i en  

 afsoningsinstitution samt udelukkelse fra fællesskab som udgangspunkt  

 ikke alene omfatter personer, som afsoner eller skal afsone  

 fængselsstraf, men også personer, som er dømt til  

 forvaring (jf. herved straffuldbyrdelseslovens § 105).
3.3.5. Justitsministeriet finder ikke, at der   i  

 forlængelse af forslaget om at begrænse retten til aktindsigt  

 efter forvaltningsloven i de nævnte sager   også bør  

 fastsættes særlige regler, der giver mulighed for under en  

 eventuel efterfølgende domstolsprøvelse af kriminalforsorgens  

 afgørelser om valg af afsoningsinstitution mv. at afskære  

 vedkommende part fra at gøre sig bekendt med oplysninger undtaget fra  

 aktindsigt efter forvaltningsloven.
Der henvises herved til det, der er  

 anført i pkt. 3.2.6. Heraf fremgår det, at  

 Straffelovrådets flertal ikke har fundet noget praktisk behov for at  

 fastsætte sådanne regler.
 4. Økonomiske og administrative konsekvenser mv.
 Forslaget om at gøre det strafbart for anholdte og  

 fængslede at flygte indebærer en nykriminalisering og vil  

 således   alt andet lige   medføre en forøgelse af  

 strafmængden.
 En beregning på grundlag af antallet af undvigelser  

 og af længden af den straf, der forudsættes udmålt herfor,  

 viser, at det øgede pladsbehov som følge af de foreslåede  

 strafskærpelser udgør ca. 25 lukkede fængselspladser i  

 2003 og følgende år.
 Kriminalforsorgens gennemsnitlige driftsudgifter til en  

 lukket fængselsplads er ca. 555.000 kr. årligt.  

 Kriminalforsorgens gennemsnitlige anlægsudgifter til en lukket  

 fængselsplads er på ca. 2,3 mio. kr.
Forslaget vil således   isoleret set  

 medføre merudgifter for kriminalforsorgen til drift på ca. 14  

 mio. kr. i 2003 og følgende år.
Hertil kommer  

 anlægsudgifter, der udgør i størrelsesorden 57,5 mio. kr.  

 Den nødvendige kapacitet kan i 2003 midlertidigt findes blandt  

 kriminalforsorgens eksisterende pladser og der skønnes således  

 ikke at være anlægsudgifter i 2003.
Der knytter sig imidlertid en række usikkerheder til  

 vurderingen af den reelle merbelastning for kriminalforsorgen som  

 følge af de foreslåede strafskærpelser.
En række  

 faktorer, herunder ændringer i kriminalitetsudviklingen,  

 varetægtsbelægget og strafmassen samt i  

 befolkningssammensætningen m.v. har således betydning for  

 vurderingen af det yderligere kapacitetsbehov i kriminalforsorgens  

 institutioner, som forslaget medfører.
Som nævnt skønnes udgiftsvirkningen for  

 kriminalforsorgen af de foreslåede strafskærpelser i 2003  

 isoleret set   at udgøre ca. 14 mio. kr. til drift, mens der ikke  

 skønnes at være anlægsudgifter i 2003. En endelig  

 vurdering af forslagets økonomiske konsekvenser i 2003 og  

 følgende år må imidlertid   i lyset af de ovennævnte  

 usikkerheder   forudsætte, at der gennemføres en analyse, der  

 har til formål nærmere at belyse, hvilket yderligere  

 kapacitetsbehov, som de foreslåede strafskærpelser  

 medfører, samt hvorledes dette merkapacitetsbehov kan  

 fyldestgøres.
Justitsministeriet vil   i samarbejde med  

 Finansministeriet og kriminalforsorgen   iværksætte en  

 sådan analyse med henblik på, at de merbevillinger til  

 kriminalforsorgen, der som ovenfor nævnt, efter en isoleret beregning  

 af forslagets virkninger skønnes påkrævede, eventuelt kan  

 justeres i lyset af analyseresultaterne i forbindelse med forslag til  

 finanslov for 2003.
 Kriminalforsorgens nuværende flerårsaftale  

 udløber med udgangen af 2003. Det nødvendige merbevillingsbehov  

 for kriminalforsorgen i 2004 og følgende år vil indgå i  

 kriminalforsorgens bevillinger for disse år, eventuelt i forbindelse  

 med en ny flerårsaftale.
 De økonomiske virkninger af strafskærpelserne  

 efter nærværende lovforslag skal ses i sammenhæng med  

 konsekvenserne af forslaget til lov om ændring af straffeloven og  

 retsplejeloven (Skærpelse af straffen for voldtægt, vold,  

 uagtsomt manddrab, uagtsom betydelig legemsbeskadigelse, forsætlig  

 fareforvoldelse, biltyveri, grov forstyrrelse af ro og orden,  

 menneskesmugling og menneskehandel mv.). Også behovet for yderligere  

 kapacitet i kriminalforsorgen som følge af dette forslag vil  

 således indgå i den ovennævnte analyse.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
Positive konsekvenser/ mindre udgifter Negative konsekvenser/ Merudgifter Økonomiske konsekvenser for stat, kommuner og  

 amtskommuner Ingen Isoleret set ca. 14 mio. kr. i 2003 (eventuelt mindre  

 afhængigt af analyse). Merudgifter i de følgende år kan  

 ikke endeligt vurderes på nuværende tidspunkt, men  

 analyseres.
Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-retlige aspekter 5. Hørte myndigheder mv.
 Lovforslaget er samtidig med fremsættelsen sendt til  

 høring hos:
 Præsidenterne for Østre Landsret, Vestre  

 Landsret, Københavns Byret samt retterne i Århus, Odense,  

 Ålborg og Roskilde, Domstolsstyrelsen, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark,  

 Advokatrådet, Landsforeningen af Beskikkede Advokater, Det Danske  

 Center for Menneskerettigheder, Nævnet for Etnisk Ligestilling,  

 Retspolitisk Forening, Foreningen af Fængselsinspektører og  

 Vicefængselsinspektører, Kriminalforsorgsforeningen, Dansk  

 Fængselsforbund og HK-Landsklubben for Kriminalforsorgen.
Bemærkninger til lovforslagets enkelte  

 bestemmelser I bilaget til lovforslaget er de foreslåede regler  

 sammenholdt med de nugældende regler.
Til § 1 Til nr. 1 (straffelovens § 124, stk. 1) Bestemmelsen indebærer, at det bliver strafbart for  

 anholdte og fængslede at flygte.
Efter bestemmelsen er en fængslet en person, der  

 afsoner fængsels- eller forvandlingsstraf for bøde, er anbragt i  

 forvaring eller er varetægtsfængslet.
Bestemmelsen omfatter  

 således bl.a. indsatte i fængsler eller arresthuse.
Bestemmelsen  

 omfatter desuden anholdte, herunder personer, der måtte være  

 anholdt af private i medfør af retsplejelovens § 755,  

 stk. 2.
 Endvidere omfatter bestemmelsen personer, som afsoner  

 fængselsstraf på hospital, i egnet hjem eller institution  

 (alternative afsoningsformer), jf. straffuldbyrdelseslovens § 78, og  

 personer, der i medfør af udgangsbekendtgørelsens § 50  

 afsoner fængselsstraf under udstationering fra fængsel eller  

 arresthus, ligesom bestemmelsen omfatter personer, der i medfør af  

 straffelovens § 74 a, stk. 1, efter rettens bestemmelse skal  

 undergive sig en struktureret, kontrolleret socialpædagogisk behandling  

 (ungdomssanktion). Endvidere omfatter bestemmelsen  

 varetægtsarrestanter, der i medfør af retsplejelovens  

 § 765, stk. 2, nr. 3, efter rettens bestemmelse har ophold i egnet  

 hjem eller institution (surrogatanbragt), eller som i medfør af  

 retsplejelovens § 777 er anbragt i anstalt for personer, der  

 udstår fængselsstraf eller forvaring, eller hospital mv.  

 (overført til fuldbyrdelsesanstalt mv.). Det er en forudsætning,  

 at der i det enkelte tilfælde er tale om en anbringelse, der har  

 karakter af frihedsberøvelse.
Efter bestemmelsen kræves det, at den anholdte eller  

 fængslede flygter.
Heri ligger, at den anholdte eller fængslede  

 aktivt unddrager sig den frihedsberøvelse, som den  

 pågældende i anledning af en mistanke om et strafbart forhold  

 eller afsoningen er underlagt.
 Bestemmelsen vil således f.eks. omfatte den  

 indsatte, som måtte flygte fra lukket fængsel eller arrest.
En varetægtsfængslet, der er surrogatanbragt,  

 eller en indsat, der er anbragt i et åbent fængsel eller under  

 alternative afsoningsformer, f. eks. i sikrede institutioner for børn  

 og unge eller i kriminalforsorgens pensioner, vil være at anse for  

 flygtet, hvis den pågældende forlader anbringelsesstedet uden  

 tilladelse.
Det samme gælder, hvis en indsat i forbindelse med  

 transport eller under ledsaget udgang undviger fra transporten eller den  

 ledsagende fængselsfunktionær.
 Der henvises i øvrigt til pkt. 2.2. i de  

 almindelige bemærkninger til lovforslaget.
Til nr. 2 (straffelovens § 83, stk. 2) Ændringen er en konsekvens af den foreslåede  

 bestemmelse i straffelovens § 124, stk. 1, jf. lovforslagets  

 § 1, nr. 1.
Til § 2 Ændringen er en konsekvens af den foreslåede  

 bestemmelse i straffelovens § 124, stk. 1, jf. lovforslagets  

 § 1, nr. 1.
Til § 3 Til nr. 1 (forvaltningslovens § 9, stk. 4) Efter forvaltningslovens § 9, stk. 1, kan den,  

 der er part i en sag, hvori der er eller vil blive truffet afgørelse  

 af en forvaltningsmyndighed, forlange at blive gjort bekendt med sagens  

 dokumenter.
 Efter forvaltningslovens § 15, stk. 1, nr. 3,  

 kan retten til aktindsigt efter en konkret vurdering begrænses, i det  

 omfang partens interesse i at benytte kendskab til sagens dokumenter til  

 varetagelse af sit tarv findes at burde vige for afgørende hensyn til  

 den pågældende selv eller andre private eller offentlige  

 interesser, herunder forebyggelse, opklaring og forfølgning af  

 lovovertrædelser, straffuldbyrdelse og lignende samt beskyttelse af  

 sigtede, vidner eller andre i sager om strafferetlig eller disciplinær  

 forfølgning.
 Den foreslåede bestemmelse medfører, at  

 partens ret til aktindsigt efter forvaltningsloven afskæres i visse  

 typer af sager i forbindelse med fuldbyrdelse af fængselsstraf og  

 forvaring.
 Det drejer sig om afgørelser om valg af  

 afsoningsinstitution, overførsel til anden afsoningsinstitution eller  

 afdeling i en afsoningsinstitution og om udelukkelse fra fællesskab  

 det vil navnlig sige afgørelser af denne karakter truffet i  

 medfør af straffuldbyrdelseslovens §§ 20-30, § 63 og  

 § 78 (jf. også § 93 og § 105).
 Endvidere afskæres retten til partsaktindsigt i  

 forvaltningens afgørelser om valg af varetægtsfængsel,  

 overførsel til andet varetægtsfængsel eller anden afdeling  

 i et varetægtsfængsel og om udelukkelse af  

 varetægtsarrestanter fra fællesskab truffet i medfør af  

 retsplejelovens kapitel 70 og regler udstedt i medfør heraf.
Udtrykket »sager om« i forvaltningslovens § 9,  

 stk. 4, som affattet ved forslagets § 3, nr. 1, udelukker ikke, at  

 oplysninger fra sager af den nævnte karakter indgår i en sag uden  

 for dette område, f.eks. i socialforvaltningens sag om  

 hjælpeforanstaltninger efter den sociale lovgivning til den  

 pågældendes børn.
I sådanne tilfælde er der  

 imidlertid fortsat mulighed for efter omstændighederne at undtage  

 oplysninger af den omhandlede karakter fra aktindsigt i medfør af  

 forvaltningslovens § 15, stk. 1, nr. 3. Spørgsmålet  

 kan i øvrigt næppe antages at have større praktisk  

 betydning.
Det skyldes, at det f.eks. i en sag som den ovenfor nævnte  

 er kriminalforsorgens oplysninger om den pågældendes sociale  

 situation, der er relevante for socialforvaltningen, og ikke oplysninger af  

 den karakter, der undtages fra aktindsigt af hensyn til  

 straffuldbyrdelsen.
Med forslagets § 3, nr. 1, gøres ingen  

 ændring i offentlighedslovens regler.
For så vidt angår  

 anmodning om aktindsigt fra andre end sagens parter, gælder  

 således offentlighedslovens § 2, stk. 1, 1. pkt.,  

 uændret.
Efter denne bestemmelse omfatter offentlighedsloven ikke sager  

 inden for strafferetsplejen.
Det indebærer bl.a., at der ikke er ret  

 til aktindsigt efter offentlighedsloven i konkrete sager om straffuldbyrdelse  

 og varetægtsfængsling.
Forvaltningslovens kapitel 5 indeholder en række  

 bestemmelser, hvorefter en myndighed ikke kan træffe afgørelse i  

 en sag, før myndigheden har foretaget partshøring.
Efter  

 forvalningslovens § 19, stk. 2, nr. 4, skal der dog ikke ske  

 partshøring, hvis parten ikke har ret til partsaktindsigt med hensyn  

 til de pågældende oplysninger.
Når adgangen til  

 partsaktindsigt afskæres i afgørelser af den nævnte  

 karakter, indebærer det derfor også, at der i sådanne sager  

 ikke vil være krav om, at der foretages partshøring efter  

 forvaltningslovens § 19, inden der træffes afgørelse i  

 sagen.
Til nr. 2 (forvaltningslovens § 24, stk. 3) Efter forvaltningslovens § 24, stk. 1, skal en  

 begrundelse for en afgørelse indeholde en henvisning til de  

 retsregler, i henhold til hvilke afgørelsen er truffet.
I det omfang  

 afgørelsen efter disse regler beror på et administrativt  

 skøn, skal begrundelsen tillige angive de hovedhensyn, der har  

 været bestemmende for skønsudøvelsen.
Begrundelsen skal  

 endvidere om fornødent indeholde en kort redegørelse for de  

 oplysninger vedrørende sagens faktiske omstændigheder, som er  

 tillagt væsentlig betydning for afgørelsen, jf.  

 forvaltningslovens § 24, stk. 2.
 Begrundelsens indhold kan i medfør af  

 forvaltningslovens § 24, stk. 3, efter en konkret vurdering  

 begrænses, i det omfang partens interesse i at kunne benytte kendskab  

 til denne til varetagelse af sit tarv findes at burde vige for  

 afgørende hensyn til den pågældende selv eller til andre  

 private eller offentlige interesser, jf. § 15.
Den foreslåede bestemmelse indebærer, at  

 begrundelsen for afgørelser i sager, der efter forvaltningslovens  

 § 9, stk. 4, som affattet ved dette forslags § 3, nr. 1, er  

 undtaget fra aktindsigt, alene skal indeholde en henvisning til de  

 retsregler, i henhold til hvilke afgørelsen er truffet, jf.  

 forvaltningslovens § 24, stk. 1, 1. pkt.
Forslaget afviger  

 således herved fra den nugældende ordning, hvorefter  

 begrundelsens indhold kan begrænses efter en konkret vurdering, jf.  

 forvaltningslovens § 24, stk. 3.
 Forslaget udelukker ikke, at der i sager omfattet af  

 forvaltningslovens § 9, stk. 4, efter omstændighederne gives  

 en nærmere begrundelse for afgørelsen, hvis private eller  

 offentlige interesser ikke taler mod det.
Til § 4 Til stk. 1.
 Det foreslås, at loven træder i kraft dagen  

 efter bekendtgørelse i Lovtidende.
 Forslaget indebærer, at den nye regel om begrundelse  

 som affattet ved dette forslags § 3, nr. 2, har virkning for  

 afgørelser, der træffes efter lovens ikrafttræden.
 Til stk. 2.
Den foreslåede bestemmelse indebærer, at den  

 nye regel om begrænsning i retten til aktindsigt som affattet ved dette  

 forslags § 3, nr. 1, finder anvendelse på dokumenter, der  

 udarbejdes efter lovens ikrafttræden.
For ældre sager om valg af  

 afsoningsinstitution mv. gælder således de hidtidige regler om  

 partsaktindsigt.
Til § 5 Bestemmelsen indebærer, at loven ikke gælder  

 for sager om færøske og grønlandske anliggender.
Lovens  

 §§ 1 og 2 kan dog ved kgl. anordning sættes i kraft for  

 Færøerne med de afvigelser, som de særlige  

 færøske forhold tilsiger.
For Grønland gælder der  

 en særlig kriminallov og retsplejelov, og der er derfor ikke  

 foreslået en hjemmel til at sætte lovens §§ 1 og 2 i kraft for  

 Grønland.
Lovens § 3 kan ved kgl. anordning sættes i kraft  

 for Færøerne og Grønland med de afvigelser, som de  

 særlige færøske og grønlandske forhold tilsiger.  

 Dette gælder dog kun for sager, der er eller har været under  

 behandling af rigsmyndighederne.
Bilag 1 Lovforslaget sammenholdt med gældende lov Gældende formulering Lovforslaget § 1 I straffeloven, jf. lovbekendtgørelse nr. 808 af 14. september,  

 foretages følgende ændringer:
 1. § 124, stk. 1, affattes således:
»Den, der undviger som anholdt eller fængslet,  

 straffes med bøde eller fængsel indtil 2 år.« Stk. 1 og 2 bliver herefter stk. 2 og 3.
 § 124. Den, der befrier en anholdt, fængslet eller  

 tvangsanbragt person, såvel som den, der tilskynder eller hjælper  

 en sådan person til at undvige eller holder den undvegne skjult,  

 straffes med fængsel indtil 2 år eller under formildende  

 omstændigheder med bøde.
 Stk. 2. Den som ulovligt sætter sig i  

 forbindelse med nogen fængslet eller tvangsanbragt person, straffes med  

 bøde eller under skærpende omstændigheder med  

 fængsel indtil 3 måneder.
2. I § 83, stk. 2, ændres »§ 124« til:  

 »§ 124, stk. 2 og 3« § 83. --- Stk. 2. Bestemmelsen i stk. 1 finder  

 tilsvarende anvendelse, dersom de der nævnte forbrydelser begås  

 af en tidligere fange over for en ved den pågældende anstalt  

 ansat person eller med hensyn til anstalten eller dens ejendele, samt  

 når en tidligere fange går sig skyldig i en af de i § 124  

 omhandlede forbrydelser i forhold til en i den pågældende anstalt  

 hensiddende fange.
Stk. 3. --- § 2 I retsplejeloven, jf. lovbekendtgørelse nr. 809 af 14. september  

 2001, foretages følgende ændring:
 1. I § 781, stk. 1, nr. 3, og § 791 a,  

 stk. 3, nr. 3, ændres »124, stk. 1« til: »124,  

 stk. 2«.
§ 781. Indgreb i meddelelseshemmeligheden må kun  

 foretages, såfremt 1)	--- 2)	--- 3)	efterforskningen angår en lovovertrædelse, som efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, , stk. 1, 235, 245, 252, stk. 1, 266, 281,  

 286, stk. 1, eller 289 eller en overtrædelse af  

 udlændingelovens § 59, stk. 5.
Stk. 2-5. --- § 791 a. --- Stk. 2. --- Stk. 3. Observation af personer, der befinder  

 sig i en bolig eller andre husrum, ved hjælp af fjernbetjent eller  

 automatisk virkende tv-kamera, fotografiapparat eller lignende apparat eller  

 ved hjælp af apparat, der anvendes i boligen eller husrummet, må  

 dog kun foretages, såfremt 1)	--- 2)	--- 3)	efterforskningen angår en lovovertrædelse, der efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 245, 252, stk. 1, 266, 281, 286,  

 stk. 1, 289 eller en overtrædelse af udlændingelovens  

 § 59, stk. 5, og 4)	--- § 3 I forvaltningsloven, jf. lov nr. 571 af 19. december 1985 som ændret  

 ved lov nr. 347 af 6. juni 1991, foretages følgende  

 ændringer:
 1. I § 9 indsættes som stk. 4:
 »Stk. 4. I forbindelse med varetægtsfængsling samt  

 fuldbyrdelse af fængselsstraf og forvaring gælder bestemmelserne  

 i dette kapitel endvidere ikke sager om:
1)	valg af varetægtsfængsel eller afsoningsinstitution 2)	overførsel til andet varetægtsfængsel eller anden  

 afsoningsinstitution 3)	overførsel til anden afdeling i et varetægts-  

 fængsel eller en afsoningsinstitution 4)	udelukkelse fra fællesskab« § 9. Den, der er part i en sag, hvori der er eller vil blive  

 truffet afgørelse af en forvaltningsmyndighed, kan forlange at blive  

 gjort bekendt med sagens dokumenter.
Begæringen skal angive den sag,  

 hvis dokumenter den pågældende ønsker at blive gjort  

 bekendt med.
 Stk. 2. Bestemmelser om tavshedspligt for personer, der virker  

 i offentlig tjeneste eller hverv, begrænser ikke pligten til at give  

 aktindsigt efter dette kapitel.
 Stk. 3. Bestemmelserne i dette kapitel gælder ikke sager  

 om strafferetlig forfølgning af lovovertrædelser, jf. dog  

 § 18.
 2. § 24, stk. 3, affattes således:
»Stk. 3. § 24, stk. 1, 2. pkt., og stk. 2,  

 gælder ikke i de sager, der er nævnt i § 9, stk. 4.  

 Begrundelsens indhold kan i øvrigt begrænses, i det omfang  

 partens interesse i at kunne benytte kendskab til denne til varetagelse af  

 sit tarv findes at burde vige for afgørende hensyn til den  

 pågældende selv eller til andre private eller offentlige  

 interesser, jf. § 15.« § 24. --- Stk. 2. --- Stk. 3. Begrundelsens indhold kan begrænses, i det  

 omfang partens interesse i at kunne benytte kendskab til denne til  

 varetagelse af sit tarv findes at burde vige for afgørende hensyn til  

 den pågældende selv eller til andre private eller offentlige  

 interesser, jf. § 15.
