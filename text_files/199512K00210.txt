Nr LSF 210 Forslag til Lov om ændring af lov om revisionen af statens regnskaber m.m.  

 og lov om statsrevisorerne (Revision og gennemgang af regnskaber for visse  

 selskaber og virksomheder m.v.) Fremsat af Erling Olsen (S) Ivar Hansen (V) Henning Grove (KF) Margrete  

 Auken (SF) Kirsten Jacobsen (FP) den 23. februar 1996 Vedtaget ved tredjebehandling den 31. maj 1996 Lov nr. 465 af 12/06/1996 § 1 I lov om revisionen af statens regnskaber m.m., jf. lovbekendtgørelse nr.  

 489 af 24. juni 1991, foretages følgende ændringer:
 1. § 2 affattes således:
» § 2. Revisionen omfatter 1) statens regnskaber, 2) regnskaber for institutioner, foreninger, fonde m.v., hvis udgifter  

 eller regnskabsmæssige underskud dækkes ved statstilskud eller ved bidrag,  

 afgift eller anden indtægt i henhold til lov, 3) regnskaber for selvstændige forvaltningssubjekter, der er oprettet ved  

 lov, herunder bevillingslov, eller ved Folketingets Finansudvalgs tiltrædelse  

 af en bevillingsansøgning, og 4) regnskaber for interessentskaber og virksomheder, hvori staten, en af  

 de i nr. 2 nævnte institutioner, foreninger, fonde m.v., eller en af de i nr.  

 3 nævnte selvstændige forvaltningssubjekter, deltager som interessent eller  

 personligt ansvarlig virksomhedsdeltager.
 Stk. 2. Revisionen af regnskaber omfattet af stk. 1, nr. 3, kan  

 udføres i samarbejde med andre revisorer, såfremt dette er fastsat ved lov.  

 Revisionen af regnskaber omfattet af stk. 1, nr. 4, kan udføres i samarbejde  

 med andre interessenters revisorer.
 Stk. 3. Rigsrevisors virksomhed omfatter ikke Danmarks  

 Nationalbank i dens egenskab af centralbank.
Stk. 4. Folketingets regnskab revideres ved foranstaltning af  

 Folketingets Præsidium.« 2. § 4 affattes således:
» § 4. Rigsrevisor kan direkte eller gennem vedkommende  

 minister kræve forelagt til gennemgang 1) regnskaber fra institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 af de i § 2, stk. 1, nr. 2-4, nævnte institutioner m.v., eller som modtager  

 bidrag, afgift eller anden indtægt i henhold til lov, og 2) regnskaber fra sådanne institutioner m.v. som nævnt i § 2, stk. 1, for  

 hvilke der ved lov er fastsat revisionsbestemmelser, som afviger fra denne  

 lov.
Stk. 2. Rigsrevisor kan direkte fra fuldt statsejede  

 aktieselskaber og aktieselskaber, hvori staten i øvrigt har bestemmende  

 indflydelse, kræve regnskaber til gennemgang, dog ikke fra aktieselskaber,  

 der har aktier optaget til notering på en fondsbørs.
Regnskaber fra andre  

 aktieselskaber, som staten ejer aktier i, herunder børsnoterede  

 aktieselskaber, indkræves gennem vedkommende minister.
Stk. 3. Ved indkrævning af de i stk. 1 nævnte regnskaber, der  

 foretages direkte fra vedkommende institution m.v. og fra de i stk. 2, 1.  

 pkt., nævnte aktieselskaber, underretter rigsrevisor vedkommende minister  

 herom.« 3. I § 6 indsættes efter stk. 1 som nye stykker:
 »Stk. 2. De i § 4 nævnte regnskaber, jf. dog stk. 3, omfatter  

 årsregnskaber med eventuelle koncernregnskaber og årsberetninger, periode- og  

 delregnskaber samt relevant regnskabsmateriale, herunder bogføringsmateriale,  

 ledelsens protokoller og lignende materiale, revisors protokoller og  

 beretninger m.v., samt andet materiale og oplysninger, som efter rigsrevisors  

 skøn er af betydning for udførelsen af dennes hverv.
Stk. 3. For de i § 4, stk. 2, 2. pkt., nævnte aktieselskaber  

 omfatter regnskaber ud over årsregnskaber m.v., der er aflagt i henhold til  

 lov om visse selskabers aflæggelse af årsregnskab m.v., tillige andet  

 materiale af betydning for regnskabsgennemgangen, som ministeren kan komme i  

 besiddelse af.« 4. § 7 affattes således:
» § 7. Opretter eller deltager staten eller en af de i § 2,  

 stk. 1, nr. 2-4, nævnte institutioner m.v. i en virksomhed gennem  

 kapitalindskud, tilskud, lån, garanti eller anden støtte eller i en  

 virksomhed, der modtager bidrag, afgift eller anden indtægt i henhold til  

 lov, skal vedkommende statsmyndighed eller institution m.v. rådføre sig med  

 rigsrevisor om revisionsspørgsmål af større betydning, som den har  

 indflydelse på, inden der træffes beslutning om de pågældende  

 spørgsmål.« 5. § 9 affattes således:
 » § 9. Rigsrevisor kan med vedkommende minister aftale, at  

 revisionsopgaver i henhold til § 2, stk. 1, nr. 1 og 2, varetages i et  

 nærmere fastlagt samarbejde mellem rigsrevisor og et organ for intern  

 revision.
 Stk. 2. Rigsrevisor kan aftale med vedkommende minister eller,  

 såfremt ministeren ikke har beføjelse hertil, med ledelsen af de i § 2, stk.  

 1, nr. 3, nævnte selvstændige forvaltningssubjekter og en anden revisor, jf.  

 § 2, stk. 2, at revisionsopgaver varetages i et nærmere fastlagt samarbejde  

 mellem rigsrevisor, en anden revisor og et organ for intern revision.
Stk. 3. Rigsrevisor kan med vedkommende minister og andre  

 interessenter samt disse interessenters revisorer aftale, at revisionsopgaver  

 i henhold til § 2, stk. 1, nr. 4, varetages i et nærmere fastlagt samarbejde  

 mellem rigsrevisor, eventuelle medinteressenters revisorer og et organ for  

 intern revision.« 6. I § 12 indsættes efter stk. 1 som nyt stykke:
»Stk. 2. Såfremt der efter stk. 1 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til rigsrevisor.« 7. § 17, stk. 3, affattes således:
»Stk. 3. En sag, der optages i rigsrevisors beretning, skal  

 mindst fire uger inden afgivelsen forelægges vedkommende minister.
Vedrører  

 sagen de i § 4, stk. 2, 1. pkt., nævnte aktieselskaber, skal sagen tillige  

 forelægges selskabets bestyrelse.
Forelæggelse skal ikke finde sted, såfremt  

 der tidligere har været brevvekslet om sagen.« 8. § 18 affattes således:
 »§ 18. Statsrevisorerne fremsender med deres eventuelle  

 bemærkninger de beretninger, der er nævnt i § 17, til Folketinget og  

 vedkommende minister.
 Stk. 2. Inden fire måneder, for den i § 17, stk. 1, nævnte  

 beretning dog to måneder, efter statsrevisorernes fremsendelse af en  

 beretning afgiver ministeren til statsrevisorerne en redegørelse for de  

 foranstaltninger og overvejelser, som beretningen har givet anledning til.
 Stk. 3. For de i § 4, stk. 2, 1. pkt., nævnte aktieselskaber  

 indhenter ministeren tillige en udtalelse fra selskabets bestyrelse.  

 Ministerens kommentarer til bestyrelsens udtalelse indgår i den i stk. 2  

 nævnte redegørelse til statsrevisorerne.
 Stk. 4. Redegørelsen og den i stk. 3 nævnte udtalelse fra  

 aktieselskabets bestyrelse tilsendes samtidig rigsrevisor, der inden en måned  

 efter modtagelsen fremsender sine bemærkninger til statsrevisorerne.
Stk. 5. Ministrenes redegørelser og rigsrevisors bemærkninger  

 indgår i statsrevisorernes endelige betænkning til Folketinget.
Den i stk. 3  

 nævnte udtalelse kan efter statsrevisorernes skøn tillige indgå i endelig  

 betænkning.« § 2 I lov nr. 322 af 26. juni 1975 om statsrevisorerne, som ændret ved lov nr.  

 461 af 1. juni 1994, foretages følgende ændringer:
 1. § 2, stk. 4, affattes således:
»Stk. 4. Statsrevisorerne kan foretage undersøgelser og  

 afgive beretninger om 1) alle institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 statsstøttet institution, eller som modtager bidrag, afgift eller anden  

 indtægt i henhold til lov, 2) alle selvstændige forvaltningssubjekter, der er oprettet ved lov,  

 herunder bevillingslov, eller ved Folketingets Finansudvalgs tiltrædelse af  

 en bevillingsansøgning, og 3) alle interessentskaber og virksomheder, hvori staten, en af de i nr. 1  

 nævnte institutioner, foreninger, fonde m.v. eller en af de i nr. 2 nævnte  

 selvstændige forvaltningssubjekter deltager som interessent eller personligt  

 ansvarlig virksomhedsdeltager.« 2. I § 2 indsættes efter stk. 4 som nye stykker:
 »Stk. 5. Statsrevisorernes virksomhed omfatter ikke Danmarks  

 Nationalbank i dens egenskab af centralbank.
Stk. 6. De i stk. 4 nævnte undersøgelser kan gennemføres, uanset  

 hvilke regler om regnskabsaflæggelse og revision der er gældende for de  

 pågældende institutioner m.v.
Statsrevisorerne kan anmode rigsrevisor om at  

 foretage lignende undersøgelser og afgive beretning herom til  

 statsrevisorerne.« Stk. 5 bliver herefter stk. 7.
 3. I § 3 ændres »rigsrevisoren« til:  

 »rigsrevisor«.
 4. I § 4 indsættes efter stk. 1 som nyt stykke:
»Stk. 2. De i stk. 1 nævnte regnskaber omfatter årsregnskaber  

 med eventuelle koncernregnskaber og årsberetninger, periode- og delregnskaber  

 samt relevant regnskabsmateriale, herunder bogføringsmateriale, ledelsens  

 protokoller og lignende materiale, revisors protokoller og beretninger m.v.,  

 samt andet materiale og oplysninger, som efter statsrevisorernes skøn er af  

 betydning for udførelsen af deres hverv.« Stk. 2 bliver herefter stk. 3.
 5. I § 4 indsættes efter stk. 2, som bliver stk. 3, som nyt  

 stykke:
»Stk. 4. Såfremt der efter stk. 3 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til  

 statsrevisorerne.« § 3 Stk. 1. Loven træder i kraft dagen efter bekendtgørelsen i  

 Lovtidende, men finder også anvendelse på regnskaber for perioder, der ligger  

 forud for ikrafttrædelsen.
 Stk. 2. § 1, nr. 1 og 2, gælder ikke regnskaber, for hvilke der  

 ved allerede gældende lov er fastsat særlige revisionsbestemmelser.
Oprindeligt fremsat forslag § 1 I lov om revisionen af statens regnskaber m.m., jf. lovbekendtgørelse nr.  

 489 af 24. juni 1991, foretages følgende ændringer:
 1. § 2 affattes således:
» § 2. Revisionen omfatter 1) statens regnskaber, 2) regnskaber for institutioner, foreninger, fonde m.v., hvis udgifter  

 eller regnskabsmæssige underskud dækkes ved statstilskud eller ved bidrag,  

 afgift eller anden indtægt i henhold til lov, 3) regnskaber for selvstændige forvaltningssubjekter, der er oprettet ved  

 lov, herunder bevillingslov, eller ved Folketingets Finansudvalgs tiltrædelse  

 af en bevillingsansøgning, og 4) regnskaber for interessentskaber og virksomheder, hvori staten, en af  

 de i nr. 2 nævnte institutioner, foreninger, fonde m.v., eller en af de i nr.  

 3 nævnte selvstændige forvaltningssubjekter, deltager som interessent eller  

 personligt ansvarlig virksomhedsdeltager.
 Stk. 2. Revisionen af regnskaber omfattet af stk. 1, nr. 3, kan  

 udføres i samarbejde med andre revisorer, såfremt dette er fastsat ved lov.  

 Revisionen af regnskaber omfattet af stk. 1, nr. 4, kan udføres i samarbejde  

 med andre interessenters revisorer.
Stk. 3. Folketingets regnskab revideres ved foranstaltning af  

 Folketingets Præsidium.« 2. § 4 affattes således:
» § 4. Rigsrevisor kan direkte eller gennem vedkommende  

 minister kræve forelagt til gennemgang 1) regnskaber fra institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 af de i § 2, stk. 1, nr. 2-4, nævnte institutioner m.v., eller som modtager  

 bidrag, afgift eller anden indtægt i henhold til lov, og 2) regnskaber fra sådanne institutioner m.v. som nævnt i § 2, stk. 1, for  

 hvilke der ved lov er fastsat revisionsbestemmelser, som afviger fra denne  

 lov.
Stk. 2. Rigsrevisor kan direkte fra fuldt statsejede  

 aktieselskaber og aktieselskaber, hvor staten i øvrigt har bestemmende  

 indflydelse, kræve regnskaber til gennemgang.
Regnskaber fra aktieselskaber,  

 der ikke er fuldt statsejede, eller hvor staten ikke i øvrigt har bestemmende  

 indflydelse, indkræves gennem vedkommende minister.
Stk. 3. Ved indkrævning af de i stk. 1 nævnte regnskaber, der  

 foretages direkte fra vedkommende institution m.v. og fra de i stk. 2, 1.  

 pkt., nævnte aktieselskaber, underretter rigsrevisor vedkommende minister  

 herom.« 3. I § 6 indsættes efter stk. 1 som nyt stykke:
»Stk. 2. De i § 4 nævnte regnskaber omfatter årsregnskaber  

 med eventuelle koncernregnskaber og årsberetninger, periode- og delregnskaber  

 samt relevant regnskabsmateriale, herunder bogføringsmateriale, ledelsens  

 protokoller og lignende materiale, revisors protokoller og beretninger m.v.,  

 samt andet materiale og oplysninger, som efter rigsrevisors skøn er af  

 betydning for udførelsen af dennes hverv.« 4. § 7 affattes således:
» § 7. Opretter eller deltager staten eller en af de i § 2,  

 stk. 1, nr. 2-4, nævnte institutioner m.v. i en virksomhed gennem  

 kapitalindskud, tilskud, lån, garanti eller anden støtte eller i en  

 virksomhed, der modtager bidrag, afgift eller anden indtægt i henhold til  

 lov, skal vedkommende statsmyndighed eller institution m.v. rådføre sig med  

 rigsrevisor om revisionsspørgsmål af større betydning, som den har  

 indflydelse på, inden der træffes beslutning om de pågældende  

 spørgsmål.« 5. § 9 affattes således:
 » § 9. Rigsrevisor kan med vedkommende minister aftale, at  

 revisionsopgaver i henhold til § 2, stk. 1, nr. 1 og 2, varetages i et  

 nærmere fastlagt samarbejde mellem rigsrevisor og et organ for intern  

 revision.
 Stk. 2. Rigsrevisor kan aftale med vedkommende minister eller,  

 såfremt ministeren ikke har beføjelse hertil, med ledelsen af de i § 2, stk.  

 1, nr. 3, nævnte selvstændige forvaltningssubjekter og en anden revisor, jf.  

 § 2, stk. 2, at revisionsopgaver varetages i et nærmere fastlagt samarbejde  

 mellem rigsrevisor, en anden revisor og et organ for intern revision.
Stk. 3. Rigsrevisor kan med vedkommende minister og andre  

 interessenter samt disse interessenters revisorer aftale, at revisionsopgaver  

 i henhold til § 2, stk. 1, nr. 4, varetages i et nærmere fastlagt samarbejde  

 mellem rigsrevisor, eventuelle medinteressenters revisorer og et organ for  

 intern revision.« 6. I § 12 indsættes efter stk. 1 som nyt stykke:
»Stk. 2. Såfremt der efter stk. 1 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til rigsrevisor.« 7. I § 17 indsættes efter stk. 2 som nyt stykke:
»Stk. 3. Såfremt den pågældende minister eller  

 aktieselskabets bestyrelse, jf. § 4, stk. 2, henviser til bestemmelser om  

 undtagelser fra retten til aktindsigt i lov om offentlighed i forvaltningen  

 eller bestemmelser om tavshedspligt, træffer statsrevisorerne beslutning om,  

 hvorvidt oplysningerne kan offentliggøres.« Stk. 3 og 4 bliver herefter stk. 4 og 5.
 8. § 17, stk. 3, der bliver stk. 4, affattes således:
»Stk. 4. En sag, der optages i rigsrevisors beretning, skal  

 mindst fire uger inden afgivelsen forelægges vedkommende minister.
Vedrører  

 sagen de i § 4, stk. 2, 1. pkt., nævnte aktieselskaber, skal sagen tillige  

 forelægges selskabets bestyrelse.
Forelæggelse skal ikke finde sted, såfremt  

 der tidligere har været brevvekslet om sagen.« 9. § 18 affattes således:
 »§ 18. Statsrevisorerne fremsender med deres eventuelle  

 bemærkninger de beretninger, der er nævnt i § 17, til Folketinget og  

 vedkommende minister.
 Stk. 2. Inden fire måneder, for den i § 17, stk. 1, nævnte  

 beretning dog to måneder, efter statsrevisorernes fremsendelse af en  

 beretning afgiver ministeren til statsrevisorerne en redegørelse for de  

 foranstaltninger og overvejelser, som beretningen har givet anledning til.
 Stk. 3. For de i § 4, stk. 2, 1. pkt., nævnte aktieselskaber  

 indhenter ministeren tillige en udtalelse fra selskabets bestyrelse.  

 Ministerens kommentarer til bestyrelsens udtalelse indgår i den i stk. 2  

 nævnte redegørelse til statsrevisorerne.
 Stk. 4. Redegørelsen og den i stk. 3 nævnte udtalelse fra  

 aktieselskabets bestyrelse tilsendes samtidig rigsrevisor, der inden en måned  

 efter modtagelsen fremsender sine bemærkninger til statsrevisorerne.
Stk. 5. Ministrenes redegørelser og rigsrevisors bemærkninger  

 indgår i statsrevisorernes endelige betænkning til Folketinget.
Den i stk. 3  

 nævnte udtalelse kan efter statsrevisorernes skøn tillige indgå i endelig  

 betænkning.« § 2 I lov nr. 322 af 26. juni 1975 om statsrevisorerne, som ændret ved lov nr.  

 461 af 1. juni 1994, foretages følgende ændringer:
 1. § 2, stk. 4, affattes således:
»Stk. 4. Statsrevisorerne kan foretage undersøgelser og  

 afgive beretninger om 1) alle institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 statsstøttet institution, eller som modtager bidrag, afgift eller anden  

 indtægt i henhold til lov, 2) alle selvstændige forvaltningssubjekter, der er oprettet ved lov,  

 herunder bevillingslov, eller ved Folketingets Finansudvalgs tiltrædelse af  

 en bevillingsansøgning, og 3) alle interessentskaber og virksomheder, hvori staten, en af de i nr. 1  

 nævnte institutioner, foreninger, fonde m.v. eller en af de i nr. 2 nævnte  

 selvstændige forvaltningssubjekter deltager som interessent eller personligt  

 ansvarlig virksomhedsdeltager.« 2. I § 2 indsættes efter stk. 4 som nyt stykke:
»Stk. 5. De i stk. 4 nævnte undersøgelser kan gennemføres,  

 uanset hvilke regler om regnskabsaflæggelse og revision der er gældende for  

 de pågældende institutioner m.v.
Statsrevisorerne kan anmode rigsrevisor om  

 at foretage lignende undersøgelser og afgive beretning herom til  

 statsrevisorerne.« Stk. 5 bliver herefter stk. 6.
 3. I § 3 ændres »rigsrevisoren« til:  

 »rigsrevisor«.
 4. I § 4 indsættes efter stk. 1 som nyt stykke:
»Stk. 2. De i stk. 1 nævnte regnskaber omfatter årsregnskaber  

 med eventuelle koncernregnskaber og årsberetninger, periode- og delregnskaber  

 samt relevant regnskabsmateriale, herunder bogføringsmateriale, ledelsens  

 protokoller og lignende materiale, revisors protokoller og beretninger m.v.,  

 samt andet materiale og oplysninger, som efter statsrevisorernes skøn er af  

 betydning for udførelsen af deres hverv.« Stk. 2 bliver herefter stk. 3.
 5. I § 4 indsættes efter stk. 2, som bliver stk. 3, som nyt  

 stykke:
»Stk. 4. Såfremt der efter stk. 3 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til  

 statsrevisorerne.« § 3 Stk. 1. Loven træder i kraft dagen efter bekendtgørelsen i  

 Lovtidende, men finder også anvendelse på regnskaber for perioder, der ligger  

 forud for ikrafttrædelsen.
 Stk. 2. § 1, nr. 2, gælder ikke for regnskaber, for hvis revision  

 der ved allerede gældende lov er fastsat særlige bestemmelser.
Bemærkninger til lovforslaget Almindelige bemærkninger 1. Siden vedtagelsen i 1975 af lov om revisionen af statens regnskaber  

 m.m. (»rigsrevisorloven«), jf. lovbekendtgørelse nr. 489 af 24.  

 juni 1991, er der sket en markant udvikling i organiseringen af den statslige  

 opgavevaretagelse.
Der er oprettet en række fuldt statsejede aktieselskaber  

 og etableret såkaldte selvstændige forvaltningssubjekter (f.eks.
Københavns  

 Havn og Post Danmark) og interessentskaber (f.eks.
Ejendomsselskabet TOR I/S  

 og Ørestadsselskabet I/S) af staten eller med staten som deltager.
Formålet  

 har bl.a. været at øge det markedsmæssige islæt med henblik på  

 effektivisering af driften.
 Selv om rigsrevisorloven i 1975 blev udformet fremsynet, har man dog ikke  

 kunnet forudse denne udvikling, der ventes fortsat i de kommende år.
 Lovforslaget har til formål at sikre Rigsrevisionen og statsrevisorerne  

 fyldestgørende indsigt, hvor statslige opgaver henlægges til  

 organisationsformer uden for det statslige bevillingssystem.
 Folketingsbeslutning af 20. juni 1975 om statsrevisorernes valg og  

 virksomhed, som ændret ved folketingsbeslutning af 28. maj 1986, forudsættes  

 ligeledes ændret.
 2. Mens aktieselskaber og interessentskaber er entydige begreber, benyttes  

 udtrykket selvstændige forvaltningssubjekter som en praktisk betegnelse for  

 en række institutioner, der i lovgivningen er benævnt f.eks. »særlige  

 statslige forvaltningsenheder« og »selvstændige offentlige  

 institutioner«.
Ved selvstændige forvaltningssubjekter forstås i den forvaltningsretlige  

 litteratur en juridisk person, der varetager en bestemt del af den statslige  

 forvaltning, og som har selvstændige indtægter og formue og fungerer uden for  

 bevillingssystemet.
Denne organisationsform anvendes ofte, hvor staten driver  

 en indtægtsgivende virksomhed, som i princippet skal hvile i sig selv, f.eks.  

 Københavns Havn, Post Danmark og Danmarks Radio/TV 2.
3. Selvstændige forvaltningssubjekter er hidtil blevet etableret ved lov,  

 mens interessentskaber både er oprettet ved lov og ved Finansudvalgets  

 tiltrædelse af et aktstykke.
Der er normalt i loven bestemmelser om  

 revisionen.
De er udformet forskelligt i de enkelte love og er ikke altid i  

 overensstemmelse med reglerne for den statslige revision.
Det har især vist sig problematisk at sikre den statslige revisions  

 kendemærke, forvaltningsrevisionen.
Efter rigsrevisorlovens § 3 omfatter  

 Rigsrevisionens revision ud over den finansielle revision, der er en  

 efterprøvelse af, om regnskabet er rigtigt, og at bevillinger og regler er  

 overholdt, også en ». . . . vurdering af, hvorvidt der er taget skyldige  

 økonomiske hensyn ved forvaltningen af de midler og driften af de  

 virksomheder, der er omfattet af regnskabet«.
Det vil især sige  

 undersøgelse af produktivitet og effektivitet.
Da disse organisationsformer  

 kun delvis fungerer på markedsvilkår, har forvaltningsrevision i høj grad sin  

 berettigelse som erstatning for og korrektiv til markedsmekanismen.
 4. De uensartede revisionsordninger for de selvstændige  

 forvaltningssubjekter og interessentskaber skyldes bl.a. en forskellig  

 praksis ved udarbejdelsen af lovforslag m.v., som har indebåret, at  

 Rigsrevisionen ikke i alle tilfælde - og i andre tilfælde kun på  

 Rigsrevisionens initiativ og relativt sent i forløbet - er blevet hørt  

 vedrørende revisionsforholdene i forbindelse med udformningen af lovforslag  

 m.v. om etablering af selvstændige forvaltningssubjekter og  

 interessentskaber.
 I flere tilfælde inden for de senere år har der således været betydelige  

 vanskeligheder forbundet med at nå frem til revisionsordninger, som efter  

 Rigsrevisionens og statsrevisorernes opfattelse er hensigtsmæssige.  

 Forhandlingerne om ordningerne har været ressourcekrævende for alle parter.
 Der er derfor behov for en ændring af rigsrevisorlovens § 2, så det klart  

 fremgår, at loven også omfatter de selvstændige forvaltningssubjekter og  

 interessentskaber.
På grundlag af Erhvervs- og Selskabsstyrelsens høringssvar foreslås  

 bestemmelsen yderligere udvidet til at omfatte virksomheder, hvori staten  

 deltager som personligt ansvarlig virksomhedsdeltager.
Dette skyldes, at  

 staten i denne sammenhæng agerer som en juridisk person med sædvanlig  

 retsevne, jf. i øvrigt bemærkningerne til lovforslagets enkelte bestemmelser  

 under rigsrevisorlovens § 2, stk. 1, nr. 4.
 Hertil knytter sig konsekvensændringer i loven om statsrevisorerne, og i  

 folketingsbeslutningen om statsrevisorernes valg og virksomhed (lov nr. 322  

 af 26. juni 1975 om statsrevisorerne, som ændret ved lov nr. 461 af 1. juni  

 1994, og folketingsbeslutning af 20. juni 1975 om statsrevisorernes valg og  

 virksomhed, som ændret ved folketingsbeslutning af 28. maj 1986).
 Lovforslaget vil naturligvis ikke ændre Folketingets adgang til ved lov at  

 fastsætte revisionsordninger, der afviger fra statens almindelige  

 revisionsordning.
5. I de fuldt statsejede aktieselskaber er rigsrevisor efter hidtidig  

 praksis vedtægtsbestemt selskabsrevisor (DONG-koncernen og broselskaberne  

 m.fl.). Selskabsrevisionen foregår efter årsregnskabslovens regler og på lige  

 fod med den generalforsamlingsvalgte (statsautoriserede) revisor.
Herudover  

 har Rigsrevisionen gennem vedkommende minister adgang til at foretage  

 regnskabsgennemgang og herunder udføre forvaltningsrevision af de pågældende  

 selskabers regnskaber efter § 4, jf. § 6, i rigsrevisorloven.
Ved flere lejligheder er der - også af rigsrevisor - blevet sat  

 spørgsmålstegn ved det hensigtsmæssige i denne dobbeltrolle som  

 selskabsrevisor og efterfølgende som rigsrevisor.
Rigsrevisor ønsker derfor i  

 forståelse med statsrevisorerne at udtræde af rollen som selskabsrevisor i  

 fuldt statsejede aktieselskaber ved en ændring af selskabernes vedtægter.  

 Rigsrevisors udtræden af selskabsrevisionen forudsætter imidlertid, at der  

 sker en ændring af reglerne for indkaldelse af regnskaber.
Ved en ændring af rigsrevisorloven foreslås det, at der skabes direkte  

 adgang til selskaberne, så Rigsrevisionen ikke er begrænset til det  

 materiale, som ministeren har eller kan og vil fremskaffe.
Det er  

 Rigsrevisionens opfattelse, at der ellers ikke kan skabes reelle muligheder  

 for effektiv indsigt.
Den samme ordning vil være hensigtsmæssig i  

 aktieselskaber, hvor staten uden at eje hele aktiekapitalen dog har  

 bestemmende indflydelse.
Herved menes et selskab, hvor staten har samme  

 forbindelse til selskabet, som et moderselskab har til et datterselskab, jf.  

 bemærkningerne til lovforslagets enkelte bestemmelser under rigsrevisorlovens  

 § 4.
Den direkte adgang foreslås også etableret for tilskudsområdet i øvrigt,  

 så denne kan anvendes, hvor f.eks. vedkommende minister ikke har sikret sig  

 (og dermed Rigsrevisionen) adgang.
I øvrige tilfælde vil Rigsrevisionen i  

 almindelighed som hidtil indkræve materiale gennem ministeren.
Den foreslåede ændring af § 4 berører ikke det kommunale område.
Her er  

 der allerede i rigsrevisorlovens § 5 direkte adgang på refusionsområdet.  

 Denne ordning har ikke givet anledning til problemer i praksis.
 6. Da det i flere tilfælde har givet anledning til diskussion, hvad  

 Rigsrevisionen kan indkræve efter § 4, jf. § 6 (»regnskab«),  

 foreslås indsat et nyt stykke, der præciserer dette.
7. Spørgsmålet om forståelsen af reglerne om aktindsigt var rejst i  

 forbindelse med en revisionssag om flytningen af Sergentskolen fra Sønderborg  

 til Fyn.
Forsvarsministeriet havde ikke ønsket at afgive såkaldt internt  

 sagsmateriale til Rigsrevisionen.
Ministeriet havde som begrundelse herfor  

 anført, at man ikke ønskede, at materialet blev omfattet af ret til  

 aktindsigt efter lov om offentlighed i forvaltningen, hvilket principielt  

 ville være tilfældet, såfremt materialet blev afgivet til Rigsrevisionen.  

 Dette spørgsmål blev behandlet i to notater til statsrevisorerne (RN 112/94  

 og RN 113/95). Et notat fra Justitsministeriet af 30. januar 1995 om  

 spørgsmålet blev nærmere gennemgået i Rigsrevisionens notat af 22. august  

 1995 (RN 113/95).
Det fremgik af Justitsministeriets notat, at afgivelse af interne  

 arbejdsdokumenter til Rigsrevisionen før dennes overførelse til Folketinget  

 måtte antages at have medført, at dokumenterne mistede deres interne  

 karakter, og at det omhandlede spørgsmål var uomtalt i forarbejderne til  

 loven om Rigsrevisionens ændrede status.
Efter en omtale af Folketingets  

 Ombudsmands praksis vedrørende aktindsigt i internt materiale, der er  

 videregivet til Ombudsmanden eller til en (ganske særlig form for)  

 kontrolvirksomhed, konkluderede Justitsministeriet, at det efter  

 Rigsrevisionens nuværende organisatoriske placering som en særlig  

 lovreguleret kontrolinstans under Folketinget var vanskeligt at argumentere  

 for, at retstillingen vedrørende det omhandlede spørgsmål burde være  

 anderledes for Rigsrevisionen end for Folketingets Ombudsmand.
Synspunktet  

 indebærer, at sådant materiale bevarer den interne karakter og ikke kan gøres  

 til genstand for aktindsigt.
Justitsministeriet havde dog påpeget, at det i forarbejderne til  

 offentlighedsloven var angivet, at den hidtidige praksis skulle videreføres,  

 så interne dokumenter overgivet til udenforstående mistede deres interne  

 karakter.
Folketingets Retsudvalg havde bl.a. givet udtryk for, at en  

 videregående bestemmelse om bevarelse af visse dokumenters interne karakter i  

 for vidt omfang - i forhold til praksis med hensyn til bestemmelsen i § 5,  

 stk. 3, i lov om offentlighed i forvaltningen af 1970 - afskar adgang til  

 aktindsigt i interne arbejdsdokumenter, der var videregivet til andre  

 myndigheder eller i øvrigt til udenforstående, jf.
FT 1984-85, tillæg B, sp.  

 3087.
 Da Justitsministeriet således udtrykker en vis tvivl om forholdet  

 vedrørende interne arbejdsdokumenter, finder Rigsrevisionen og  

 statsrevisorerne det hensigtsmæssigt, at der i rigsrevisorlovens § 12 som et  

 nyt stykke 2 og i statsrevisorlovens § 4 som et nyt stykke 4 bør indføjes en  

 bestemmelse om, at sådanne dokumenter fortsat vil være undtaget fra  

 aktindsigt efter afgivelsen til rigsrevisor og til statsrevisorerne.
8. Med henblik på at regulere spørgsmålet om videregivelse af fortrolige  

 oplysninger foreslås, at der i rigsrevisorlovens § 17 indsættes et nyt stykke  

 (stk. 3), hvorefter statsrevisorerne træffer beslutning om, hvorvidt der kan  

 ske offentliggørelse i de tilfælde, hvor en minister eller et aktieselskabs  

 bestyrelse påberåber sig undtagelsesbestemmelserne i lov om offentlighed i  

 forvaltningen eller andre regler om fortrolighed og tavshedspligt.
Der  

 henvises i øvrigt til bemærkningerne i punkt 20-21.
 9. Som følge af forslaget til formulering af rigsrevisorlovens § 4, stk.  

 2, 1. pkt., om rigsrevisors direkte adgang til at kræve regnskaber fra fuldt  

 statsejede aktieselskaber og aktieselskaber, hvor staten i øvrigt har  

 bestemmende indflydelse, bør § 17, stk. 3, der bliver stk. 4, formuleres, så  

 disse selskabers bestyrelser får forelagt de beretninger, som rigsrevisor  

 afgiver til statsrevisorerne vedrørende selskaberne.
 10. Som en konsekvens af formuleringen af § 17, stk. 3, der bliver stk. 4,  

 foreslås det i § 18 som nyt stk. 3 at indsætte en bestemmelse om, at  

 ministeren indhenter en udtalelse fra selskabets bestyrelse, og at  

 ministerens kommentarer hertil indgår i ministerens redegørelse til  

 statsrevisorerne i henhold til § 18, stk. 2.
 Efter bestemmelsen i § 18, stk. 4, der er omformuleret i overensstemmelse  

 med foranstående, sendes ministerens redegørelse til rigsrevisor sammen med  

 den nævnte udtalelse.
 I § 18, stk. 5, er det fastsat, at statsrevisorerne kan skønne, hvorvidt  

 bestyrelsens udtalelse tillige skal indgå i endelig betænkning.
 11. I forbindelse med reformen af tillægsbevillingslovforslaget foreslås  

 en forkortelse af fristen for ministerredegørelse til  

 bevillingskontrolberetningen, jf. § 18, stk. 2, som led i en plan om  

 fremrykning af godkendelsen af statsregnskabet, jf. bemærkningerne til  

 lovforslagets enkelte bestemmelser under rigsrevisorlovens § 18.
12. De foreslåede ændringer i rigsrevisorloven giver i øvrigt anledning  

 til enkelte konsekvensændringer, nemlig i § 7 om høring og i § 9 om intern  

 revision.
Hertil kommer konsekvensændringer i lov nr. 322 af 26. juni 1975 om  

 statsrevisorerne, som ændret ved lov nr. 461 af 1. juni 1994, samt den  

 tilhørende folketingsbeslutning af 20. juni 1975 om statsrevisorernes valg og  

 virksomhed, som ændret ved folketingsbeslutning af 28. maj 1986.
 13. Det er væsentligt, at den statslige revision vurderer, om mål, drift,  

 aktiviteter i de selvstændige forvaltningssubjekter, interessentskaberne,  

 virksomhederne og i de fuldt statsejede aktieselskaber samt i aktieselskaber,  

 hvor staten har bestemmende indflydelse, er i overensstemmelse med  

 Folketingets tilkendegivelser og forudsætninger herom.
 Lovforslaget er derfor fremsat efter anmodning fra statsrevisorerne om, at  

 der tilvejebringes et tidssvarende og sikkert grundlag for rigsrevisors og  

 statsrevisorernes indseende med selvstændige forvaltningssubjekter,  

 interessentskaber, virksomheder, fuldt statsejede aktieselskaber og  

 aktieselskaber med bestemmende statslig indflydelse.
14. Statsrevisorernes varetagelse af deres hverv kunne på dette område  

 blive svækket, såfremt de - som følge af tavshedspligt - var afskåret fra at  

 give Folketinget revisionsmæssige oplysninger om de omhandlede selskaber og  

 virksomheder m.v.
I tilfælde af at oplysningerne har karakter af  

 forretningshemmeligheder og lign., kan sådanne oplysninger imidlertid  

 videregives af statsrevisorerne i fortrolig form til et folketingsudvalg.  

 Dette skyldes såvel et hensyn til selskabets eller virksomhedens interesser  

 som til eventuelle private deltageres/aktionærers interesser.
Der kan i den forbindelse henvises til proceduren vedrørende rigsrevisors  

 rapportering om revision af de særligt klassificerede regnskaber for  

 Forsvarets Efterretningstjeneste og Politiets Efterretningstjeneste.  

 Karakteren af disse områder har dog medført, at revisionen, der principielt  

 udføres på samme måde som revisionen af statens øvrige regnskaber, foretages  

 under rigsrevisors og statsrevisorernes ansvar af en særligt beskikket  

 medarbejder i Rigsrevisionen.
Der redegøres for den foretagne revision over  

 for rigsrevisor, mens der over for statsrevisorerne kun rapporteres i  

 klassificeret form, hvor særlige forhold undtagelsesvist nødvendiggør dette,  

 jf.
Endelig betænkning over statsregnskabet for finansåret 1993, s.
XII.
I øvrigt er problemstillingen vedrørende rapportering om revisionen på  

 aktieselskabsområdet behandlet i justitsministerens redegørelse af 19. august  

 1991 til statsrevisorernes beretning nr. 6/1989 om den statslige revisions  

 kompetence i relation til statsaktieselskaber og lign. og rigsrevisors  

 bemærkninger hertil i henhold til rigsrevisorlovens § 18, stk. 2, jf.
Endelig  

 betænkning over statsregnskabet for finansåret 1989, henholdsvis s. 213 ff og  

 s. 228 ff, der optrykkes som bilag 2 til dette forslag.
 15. Rigsrevisionen har på statsrevisorernes anmodning indhentet  

 oplysninger om udenlandske erfaringer med håndtering af spørgsmålet om  

 fortrolighed og videregivelse af oplysninger til parlamenterne og deres  

 organer/udvalg.
 Det svenske Riksrevisionsverkets granskninger af statslige aktieselskaber  

 og fonde m.v. er reguleret i en særlig lov.
 Hvor staten er hovedaktionær, kan Riksrevisionsverket ikke informere  

 staten (regeringen/ministeren), uden at de øvrige aktionærer samtidig  

 informeres.
Ønsker et rigsdagsudvalg at høre revisorerne for et fuldt statsejet  

 aktieselskab, skal regeringen informeres først.
Fortrolig stempling kan være  

 aktuel i sådanne tilfælde af hensyn til forretningshemmeligheder.
Hvis det  

 derimod drejer sig om et delvist statsejet selskab, falder dette ind under  

 aktieselskabslovens regler, og der kan ikke videregives andre informationer  

 end sådanne, som allerede er offentliggjort eller gives på  

 generalforsamlingen.
 Beretninger, som Riksrevisionsverkets revisorer udarbejder vedrørende  

 selskaberne, er offentlige, men dette gælder ikke for deres øvrige rapporter  

 om selskaberne.
Forretningshemmeligheder behandles fortroligt.
Dette gælder også rapporter  

 om effektivitetsgranskning (forvaltningsrevision). Det er i den forbindelse  

 Riksrevisionsverket, der altid afgør, om noget skal betragtes som  

 forretningshemmelighed.
16. Den engelske rigsrevision, National Audit Office (NAO), deltager ikke  

 i revisionen af statslige aktieselskaber, men vil almindeligvis efter  

 forhandling med vedkommende departement have tilsynskompetence i selskaberne.  

 Dette indebærer, at NAO som udgangspunkt vil kunne foretage undersøgelser af  

 forvaltningen af de bevilgede midler.
Adgangen til at foretage disse  

 undersøgelser kan variere.
 I de tilfælde, hvor NAO har udnyttet sin tilsynskompetence, kan der ske  

 afrapportering til Public Accounts Committee (statsrevisorerne). Hvis dette  

 indebærer videregivelse af fortrolige forretningsoplysninger, er der mulighed  

 for at afgive oplysningerne som et fortroligt notat til udvalget.
17. I Tyskland er der udviklet en særlig ordning mellem den statslige  

 revision, Bundesrechnungshof, og private revisorer til revision af selskaber,  

 hvori staten er aktionær.
Ifølge lovgivningen udfører private revisorer  

 finansiel revision og i visse tilfælde forvaltningsrevision.
Forbundsbudgetloven forpligter det ministerium, hvorunder aktiebesiddelsen  

 hører, til at foretage undersøgelser af selskabet og at underrette  

 Bundesrechnungshof om resultaterne og om, hvilke foranstaltninger, der er  

 iværksat på grundlag heraf.
Sådanne undersøgelser skal blotlægge, hvorledes  

 ministeriets embedsmænd forvalter aktiebesiddelsen samt forbundsstatens  

 repræsentanters aktiviteter i deres egenskab af bestyrelsesmedlemmer.
Ved Bundesrechnungshofs redegørelse om revisions- og  

 undersøgelsesrapporterne vedrørende kommercielle foretagender behandles  

 fortrolige spørgsmål efter såvel selskabslovgivningen som den statslige  

 revisions regler.
Der kan således være begrænsninger i de oplysninger, der  

 kan offentliggøres i redegørelserne.
Revisionsredegørelsen bliver kun sendt til det pågældende  

 forbundsministerium.
Andre aktionærer bliver ikke orienteret.
 Bundesrechnungshof kan rapportere til parlamentet og til parlamentsudvalg,  

 idet der i så fald henvises til selskabslovgivningens  

 fortrolighedsbestemmelser.
Herudover kan Bundesrechnungshof redegøre for revisionsresultaterne i sin  

 årsberetning eller i en særlig rapport, som begge offentliggøres.
Som regel  

 sker omtalen i anonymiseret form.
Hvis dette ikke er tilstrækkeligt til at  

 sikre fortroligheden, kan Bundesrechnungshof kun videregive fortrolige  

 oplysninger til formændene for parlamentets to kamre (Forbundsdagen og  

 Forbundsrådet), til forbundskansleren og til forbundsfinansministeren.
18. Den norske Riksrevisjon er ikke selskabsrevisor i statslige  

 aktieselskaber, men foretager såkaldt »konstitutionell revisjon«,  

 der indebærer, at Riksrevisjonen fører kontrol med statsrådens (ministerens)  

 myndighedsudøvelse vedrørende aktieselskaber.
Formålet hermed er at  

 fremskaffe det nødvendige grundlag for Stortinget til at afgøre, om ansvar  

 skal gøres gældende mod regeringen eller mod en statsråd, hvad angår  

 disponering og forvaltning af statens midler, og at give Stortinget  

 information om vigtige sager, som Riksrevisjonen har behandlet.
Kontrollen er  

 reguleret i aksjeloven og i Stortingets instruks af 27. maj 1977.
 I fuldt statsejede aktieselskaber kan Riksrevisjonen indkræve de  

 oplysninger, som den finder påkrævet for sin kontrol, fra selskabets  

 administrerende direktør, bestyrelsen og fra selskabets revisor.  

 Riksrevisjonen har således direkte adgang til disse selskaber.
 I delvist statsejede aktieselskaber har Riksrevisjonen adgang til det  

 materiale og de oplysninger, som statens ejerrepræsentant modtager eller  

 måtte modtage efter anmodning.
Riksrevisjonen er normalt tilbageholdende med at videregive fortrolige  

 oplysninger til Stortinget.
Det vil kun være aktuelt, hvis hensynet til  

 Stortingets vurdering af statsrådens ansvar nødvendiggør dette.
Fortrolige  

 oplysninger sendes til Stortinget som »uoptrykt bilag«.
 Riksrevisjonen har ingen informationspligt over for vedkommende statsråd  

 eller andre (private) aktionærer.
19. De her beskrevne ordninger afviger på flere punkter fra den danske  

 statslige revisionsordning.
Endvidere er rapporteringsformen forskellig, idet  

 den statslige revision hverken i Sverige, Norge eller Tyskland rapporterer  

 til statsrevisorer, men på forskellige niveauer til parlamentet,  

 parlamentsudvalg eller til ministeren/regeringen og i Tyskland tillige til  

 forbundskansleren.
Kun den engelske rigsrevision rapporterer til  

 statsrevisorer (Public Accounts Committee), men har alene tilsynskompetence i  

 forhold til statslige aktieselskaber.
 I Norge kan Riksrevisjonen dog afgive fortrolige oplysninger til  

 Stortinget i form af uoptrykte bilag.
20. I Danmark sker rigsrevisors rapportering til statsrevisorerne i  

 beretningsform efter rigsrevisorlovens §§ 17-18. Dette indebærer  

 offentliggørelse af den fulde ordlyd af Rigsrevisionens beretning.
Omfatter  

 rapporteringen imidlertid fortrolige oplysninger, ændres beretningsudkastet  

 til et fortroligt notat, som derfor ikke offentliggøres.
Rapportering i form  

 af notater er forudsat i rigsrevisorlovens § 8, stk. 1, om samarbejdet mellem  

 rigsrevisor og statsrevisorerne, og der har da også dannet sig en fast  

 praksis for denne form for rapportering, herunder rapportering i form af  

 fortrolige notater.
I tvivlstilfælde, dvs. når der foreligger oplysninger,  

 som har fortrolighedens præg, forelægges disse oplysninger for de pågældende  

 styrelser og ministerier med henblik på en udtalelse om, hvorvidt man finder,  

 at de pågældende oplysninger skal behandles som fortrolige.
Også hvor Rigsrevisionen reviderer selskaber og virksomheder m.v. i  

 henhold til reglerne i årsregnskabsloven (foruden efter reglerne i  

 rigsrevisorloven), vil Rigsrevisionen kunne rapportere om revisionen til  

 statsrevisorerne uden at ifalde straf efter årsregnskabslovens § 65, jf. § 61  

 l, hvorefter revisor ikke må give oplysninger om forhold til enkelte  

 selskabsdeltagere eller til uvedkommende, eller straffelovens § 152.  

 Statsrevisorerne har dog tavshedspligt vedrørende de modtagne oplysninger, i  

 det omfang de omfatter forretningshemmeligheder.
Det kan f.eks. være om Post  

 Danmark, der er et selvstændigt forvaltningssubjekt, hvor der aflægges  

 regnskab efter årsregnskabsloven.
Når rigsrevisor rapporterer i notatform til statsrevisorerne, sker det  

 undertiden, at Rigsrevisionen på forhånd har vurderet, at visse oplysninger  

 heri er af fortrolig art, hvorfor notatet afgives med angivelse af, at det  

 indeholder fortrolige oplysninger med tavshedspligt til følge for  

 statsrevisorerne.
Dette gælder principielt, uanset om forretningsvirksomheden  

 udøves i form af statsvirksomhed, selvstændigt forvaltningssubjekt,  

 interessentskaber, andre virksomheder eller aktieselskab, selv om der  

 naturligvis i visse tilfælde er et yderligere særligt hensyn at varetage,  

 nemlig hensynet til (eventuelle) andre virksomhedsdeltagere, herunder private  

 aktionærer.
Med rigsrevisors udtræden af aktieselskabsrevisionen som selskabsrevisor i  

 overensstemmelse med dette lovforslag vil årsregnskabslovens bestemmelser om  

 revision og straf for revisor for uberettiget videregivelse af oplysninger  

 alene have betydning for Rigsrevisionen, hvor revisionen af selskaber og  

 virksomheder (f.eks.
Post Danmark) efter særlig lovbestemmelse foregår efter  

 reglerne i årsregnskabsloven.
 Det skal for god ordens skyld understreges, at bestemmelsen i  

 årsregnskabslovens § 61 l, jf. § 65, om uberettiget videregivelse af  

 oplysninger, principielt er et udslag af den almindelige tavshedspligtregel i  

 straffelovens § 152 om den, der virker i offentlig tjeneste eller hverv,  

 altså også rigsrevisor og dennes medarbejdere.
 21. Ministerens eller selskabsbestyrelsens påberåbelse af  

 forretningshemmeligheder skal naturligvis begrundes og må ikke misbruges i et  

 forsøg på at bremse berettiget kritik.
 Det er efter forslaget til et nyt stykke 3 i rigsrevisorlovens § 17, jf.  

 punkt 8 foran, statsrevisorernes afgørelse, hvorvidt oplysningerne er af en  

 sådan karakter, at de uanset ministerens eller selskabsbestyrelsens  

 påberåbelse af undtagelsesbestemmelserne i lov om offentlighed i  

 forvaltningen eller bestemmelser om tavshedspligt kan offentliggøres.
Såfremt statsrevisorerne finder, at der er tale om fortrolige  

 oplysninger/forretningshemmeligheder, indebærer dette tavshedspligt for  

 statsrevisorerne.
Der kan således alene udarbejdes et fortroligt notat til  

 statsrevisorerne eller en beretning eller et notat, som ikke medtager de  

 fortrolige oplysninger m.v.
(I dette tilfælde opstår spørgsmålet om, hvorvidt Rigsrevisionen kan  

 orientere ministeren om fortrolige forhold i forbindelse med  

 regnskabsgennemgang efter rigsrevisorlovens § 4, stk. 2, i ikke fuldt  

 statsejede aktieselskaber.
Dette spørgsmål omtales nærmere i bemærkningerne  

 til lovforslagets enkelte bestemmelser under rigsrevisorlovens § 4.) 22. Det bemærkes, at statsrevisorerne i lighed med andre, der virker i  

 offentlig tjeneste eller hverv, f.eks. folketingsmedlemmer, er omfattet af  

 tavshedspligten efter straffelovens § 152.
Rigsrevisor vil blandt andet på denne baggrund kunne videregive fortrolige  

 oplysninger til statsrevisorerne.
Der består efter Justitsministeriets  

 opfattelse, jf.
Endelig betænkning over statsregnskabet for finansåret 1989,  

 s. 213 ff., jf. bilag 2, ikke en regelkonflikt mellem tavshedspligt i  

 selskabs- og årsregnskabslovgivningen og oplysningspligten over for  

 statsrevisorerne efter lov om statsrevisorerne og grundloven, idet  

 tavshedspligtsreglerne efter sit eget indhold viger for modstående  

 oplysningsbestemmelser.
Dette følger også af princippet i straffelovens § 152  

 e (straffeundtagelsesbestemmelse). I øvrigt måtte en eventuel tavshedspligt  

 over for statsrevisorerne utvivlsomt vige for grundlovens § 47 og § 2, stk.  

 5, i lov om statsrevisorerne, hvorefter statsrevisorerne bistår Folketingets  

 udvalg med fremskaffelse af revisionsmæssige oplysninger.
Videregivelse af  

 oplysninger, som rigsrevisor er kommet i besiddelse af gennem sin virksomhed  

 som medrevisor eller gennem vedkommende minister, ville således efter  

 Justitsministeriets opfattelse frit kunne ske til statsrevisorerne og  

 folketingsudvalgene, men i givet fald eventuelt med oplysning om, hvilke  

 oplysninger der er fortrolige.
 Der vil i disse tilfælde alene være afgivet et fortroligt notat til  

 statsrevisorerne.
Statsrevisorerne kan efter reglerne i folketingsbeslutningens § 9, jf. §  

 2, stk. 4, i lov om statsrevisorerne og § 8 i rigsrevisorloven yde et  

 folketingsudvalg bistand til fremskaffelse af revisionsmæssige oplysninger.  

 Efter reglerne i folketingsbeslutningens § 10 fremsendes sådanne beretninger  

 fra rigsrevisor straks efter modtagelsen til vedkommende folketingsudvalg.  

 Folketingsudvalget skal inden 2 uger efter modtagelsen meddele  

 statsrevisorerne, om udvalget vil lade beretningen i sin helhed indgå i eller  

 optrykke som bilag til en udvalgsbetænkning.
Er dette ikke tilfældet, kan  

 statsrevisorerne beslutte at afgive beretning til Folketinget.
 Når der er afgivet et fortroligt notat til statsrevisorerne i henhold til  

 folketingsbeslutningens § 9, kan et udvalg som udgangspunkt ikke vedtage at  

 orientere Folketinget ved i udvalgsbetænkning eller beretning, jf.  

 folketingsbeslutningens § 10, at medtage de forhold, der fremgår af det  

 fortrolige notat.
John Vogter og Jens Erik Stausbølls anfører i deres artikel  

 »Tavshedspligt over for Folketinget«, Juristen 1990, s. 353,  

 følgende: »Der erindres i den forbindelse om, at møder i selve  

 folketingssalen efter grundlovens § 49 som udgangspunkt er offentlige, jf.  

 også § 37 i Folketingets forretningsorden.
Forhandlingerne i salen optrykkes  

 ordret i Folketingstidende, Folketingets forhandlinger, og bliver derved  

 tilgængelige for alle interesserede.
Dette indebærer, at en minister eller et  

 folketingsmedlem fra Folketingets talerstol som altovervejende hovedregel  

 ikke kan omtale fortrolige oplysninger.
Det gælder dog ikke i tilfælde, hvor  

 Folketinget skal træffe afgørelse om konkrete forhold, f.eks. om indfødsret  

 (grundlovens § 44) eller om valgbarhed (grundlovens § 33).
Den følgende omtale af spørgsmålet om tavshedspligt vedrører derfor først  

 og fremmest videregivelse af oplysninger til Folketingets udvalg, i hvilke  

 forhandlingerne m.v. ikke er offentligt tilgængelige, og for hvilke der i  

 almindelighed gælder tavshedspligt, jf.
Tavshedspligtsudvalgets betænkning  

 nr. 998/1984, s. 79 f.« Dette må også antages at gælde for statsrevisorerne.
Ved vurdering af om  

 en fortrolig oplysning bør videregives til Folketinget, dvs. under  

 fortrolighed til Folketingets udvalg, kan følgende fra ovennævnte artikels s.  

 359 indgå: »Ved vurderingen af, om en fortrolig oplysning bør  

 videregives til Folketinget, kan det indgå, om Folketinget i stedet lige så  

 hensigtsmæssigt kan orienteres om en sags principielle problemstillinger i  

 generel eller anonymiseret form.« Det skal understreges, at anvendelsen af reglen i folketingsbeslutningens  

 § 9 er uhyre sjælden.
Spørgsmålet om videregivelse af fortrolige oplysninger  

 til hele Folketinget og dermed offentliggørelse vil som følge af ovennævnte  

 næppe kunne komme på tale og vil i givet fald indskrænke sig til yderst  

 sjældne nærmest nødretslignende tilfælde.
I andre tilfælde, hvor statsrevisorerne har modtaget fortrolige  

 oplysninger, herunder forretningshemmeligheder, i et notat fra rigsrevisor og  

 ønsker at orientere et folketingsudvalg herom, vil disse oplysninger skulle  

 behandles på samme måde.
Dette må antages at ville finde sted i form af et  

 såkaldt uoptrykt bilag, bl.a. indeholdende det fortrolige notat.
Der kan  

 således ikke - bortset fra nævnte nødretslignende tilfælde - ske  

 videregivelse af fortrolige oplysninger til hele Folketinget.
 Den beskrevne procedure svarer til forelæggelsen af fortrolige  

 bevillingsansøgninger m.v. til Folketingets Finansudvalg.
 I lyset af foranstående vil rigsrevisors direkte adgang til såvel  

 institutions- og virksomhedsregnskaber som regnskaber fra fuldt statsejede  

 aktieselskaber og fra aktieselskaber, hvor staten i øvrigt har bestemmende  

 indflydelse, ikke kunne give anledning til betænkelighed vedrørende  

 behandlingen af fortrolige oplysninger, herunder forretningshemmeligheder.
 23. Vedrørende Rigsrevisionens organisation og arbejdsopgaver henvises til  

 rigsrevisors årlige beretning til statsrevisorerne, senest  

 Virksomhedsberetning 1994 (nr. 15/1993). Endvidere kan henvises til Peter  

 Christensens artikel »Folketingets revision« i Juristen 1994, s.  

 389-402.
 24. Høring.
 Et udkast til lovforslag, dateret den 22. maj 1995, har været sendt til  

 høring hos samtlige ministerier, Foreningen af Statsautoriserede Revisorer  

 (FSR), Foreningen af Registrerede Revisorer (FRR), Foreningen Danske  

 Revisorer og Advokatrådet.
 25. Økonomiske og administrative konsekvenser af lovforslaget.
 Lovforslaget forventes ikke at få økonomiske eller administrative  

 konsekvenser for staten eller kommunerne.
 26. Konsekvenser for erhvervslivet.
 Lovforslaget forventes ikke at få konsekvenser for erhvervslivet.
 27. Miljømæssige konsekvenser.
 Lovforslaget har ingen miljømæssige konsekvenser.
 28. Forholdet til EU-retten.
 Lovforslaget indeholder ingen EU-retlige aspekter.
Bemærkninger til lovforslagets enkelte bestemmelser Til § 1 Til nr. 1 Det foreslås, at der til opregningen i rigsrevisorlovens § 2, stk. 1,  

 føjes en række regnskaber, som i fremtiden skal revideres af rigsrevisor,  

 medmindre andet fastsættes ved lov.
Herved udvides Rigsrevisionens  

 revisionsområde i § 2 i overensstemmelse med udviklingen de senere år,  

 hvorved det er overflødigt i loven om det pågældende selskab eller virksomhed  

 m.v. at medtage bestemmelser om rigsrevisor.
§ 2, stk. 1, nr. 1, om statens regnskaber er uændret.
Nr. 2 er uændret.
Ved tilføjelsen af nr. 3 omfattes selvstændige forvaltningssubjekter, der  

 er oprettet ved lov eller på anden måde, og som er placeret uden for det  

 almindelige statslige bevillingssystem, af rigsrevisorloven.
De er ikke  

 omfattet af den nugældende nr. 2, medmindre udgifterne eller underskuddet  

 dækkes på den i nr. 2 nævnte måde.
Rigsrevisor reviderer efter gældende ret  

 de nu oprettede selvstændige forvaltningssubjekter efter særlig lov med  

 undtagelse af Danmarks Nationalbank, hvor der er modstående lovgivning.
Ved et selvstændigt forvaltningssubjekt forstås i den forvaltningsretlige  

 litteratur normalt en juridisk person, som varetager en bestemt del af den  

 statslige forvaltning, og som har selvstændig indtægt og formue, f.eks.  

 Danmarks Radio/TV 2, Københavns Havn og Post Danmark, uanset hvordan  

 forvaltningssubjektet betegnes.
Udtrykket selvstændige forvaltningssubjekter  

 dækker over, hvad der i lovgivningen er blevet betegnet som »særlige  

 statslige forvaltningsenheder«, »særlige offentlige  

 myndigheder«, »selvstændige offentlige institutioner« og  

 undertiden også »selvejende institutioner« m.v., se f.eks.
Lis Sejr  

 i Forvaltningsret, almindelige emner, s. 57-60, 2. udg., Jurist- og  

 Økonomforbundets Forlag, 1989.
Denne organisationsform anvendes ofte, hvor staten driver en  

 indtægtsgivende forretning eller aktivitet, som i princippet skal hvile i sig  

 selv.
Eksempler herpå er Danmarks Radio/TV 2, Københavns Havn, Post Danmark  

 og Danmarks Nationalbank.
Fælles for dem er, at de alle er oprettet ved lov,  

 som indeholder regler vedrørende deres opgaver og ledelse, ministerens  

 beføjelser og revision m.v.
Såfremt et forvaltningssubjekt oprettes alene ved  

 bevillingslov (tekstanmærkning), er det omfattet af nr. 3. Det gælder også,  

 hvis oprettelsen sker ved tiltrædelse af et aktstykke fra Finansudvalget.  

 Ingen af disse situationer har dog foreligget i praksis, men kan næppe  

 udelukkes i fremtiden.
Nr. 4 dækker alle interessentskaber, herunder samejer og virksomheder,  

 hvori staten eller et selvstændigt forvaltningssubjekt, jf. nr. 3, deltager  

 direkte som part eller personlig ansvarlig virksomhedsdeltager.
Herved  

 tilkendegives, at staten kan deltage som juridisk person.
I bestemmelsen fastslås udtrykkeligt, at interessentskaber og  

 virksomheder, hvori staten m.v. eller et selvstændigt forvaltningssubjekt  

 deltager, revideres af rigsrevisor.
Eksempler herpå er Ørestadsselskabet I/S,  

 Ejendomsselskabet TOR I/S og Samejet angående Amager Fælled m.v.  

 Revisionsordningerne for disse selskaber er hidtil blevet anført i  

 interessentskabskontrakter, aftaler m.v.
 Det er herved lagt til grund, at Hovedstadens Sygehusfællesskab er udtryk  

 for en særlig kommunalisering, idet en række af bestemmelserne i lov om  

 kommunernes styrelse gælder, og ikke et interessentskab.
De selvstændige forvaltningssubjekter og interessentskaber samt  

 virksomheder, som omfattes af § 2, stk. 1, nr. 3 og 4, er karakteriseret ved,  

 at staten - trods den særlige organisationsform - hæfter for krav mod  

 interessentskabet eller virksomheden eller kan hæfte for krav mod  

 forvaltningssubjektet eller har bestemmende indflydelse, f.eks. via  

 ministerens udpegning af bestyrelsesmedlemmer m.v. og tilsyn, et økonomisk  

 statsligt engagement i form af f.eks. tilskud, lån, garanti, indskud, tildelt  

 adgang til indtægter i henhold til lov, som ellers ville tilfalde staten.
I  

 Post Danmark hæfter statskassen ikke, men trafikministeren har meget  

 omfattende beføjelser.
I de eksisterende revisionsordninger for interessentskaber og selvstændige  

 forvaltningssubjekter har man i de enkelte love og kontrakter tilstræbt en  

 parallelitet.
Det betyder, at i de tilfælde, hvor ministerens beføjelser,  

 herunder tilsynet, den statslige indflydelse eller andre samfundsmæssige  

 hensyn m.v. er afgørende, udføres revisionen af rigsrevisor eventuelt i et  

 samarbejde med andre revisorer.
Ved bestemmelsen i stk. 2 (2. pkt.) muliggøres, at revisionen kan udføres  

 i samarbejde med andre private eller kommunale revisorer.
Såfremt rigsrevisor  

 skal udføre revisionen af et selvstændigt forvaltningssubjekt sammen med en  

 anden revisor, som f.eks. ved revisionen af Københavns Havn og Post Danmark,  

 skal dette fremgå af loven (1. pkt.). En sådan ordning forudsætter altså  

 lovgivning og vil ikke være mulig, hvis forvaltningssubjekter oprettes alene  

 ved Finansudvalgets tiltrædelse af et aktstykke.
For interessentskaber og  

 virksomheder kan en medrevisorordning etableres med medinteressentens og  

 andre personligt ansvarlige virksomhedsdeltageres revisor (f.eks.  

 Ejendomsselskabet TOR I/S).
Såfremt regnskabet skal aflægges efter reglerne i årsregnskabsloven, bør  

 dette fremgå direkte af oprettelsesloven eller af bemærkningerne til  

 lovforslaget.
Det vil indebære, at rigsrevisor skal udføre sin revision efter  

 både rigsrevisorloven og årsregnskabsloven.
Sidstnævnte vil i vidt omfang  

 erstatte den finansielle revision - men naturligvis ikke  

 forvaltningsrevisionen - efter rigsrevisorlovens § 2, jf. § 3.
 Stk. 3 svarer til den gældende lovs stk. 2.
 Vedrørende rigsrevisors rapportering til statsrevisorerne og  

 statsrevisorernes eventuelle videregivelse af oplysninger til Folketinget og  

 dettes udvalg samt vedrørende reglerne om tavshedspligt henvises til de  

 almindelige bemærkninger, punkt 19-22.
Til nr. 2 § 4 omfatter i modsætning til revision, jf. § 2, gennemgang af regnskaber,  

 der allerede er revideret af andre revisorer.
Ved gennemgangen påser  

 Rigsrevisionen navnlig, om revisionen har været betryggende, om  

 tilskudsregler m.v. er overholdt, og om der er taget skyldige økonomiske  

 hensyn, jf. § 6.
 Med den foreslåede formulering af § 4 forudsættes det, at rigsrevisor ved  

 en ændring af vedtægterne udtræder som selskabsrevisor af fuldt statsejede  

 aktieselskaber og i stedet får direkte regnskabsadgang.
 Den direkte regnskabsadgang på aktieselskabsområdet omfatter kun selskaber  

 med en statslig ejerandel på 100 pct. og selskaber, hvor staten i øvrigt har  

 bestemmende indflydelse, jf. stk. 2.
I det udkast til ændring af loven, der blev sendt til høring, var det  

 foreslået, at den direkte regnskabsadgang også skulle omfatte selskaber,  

 hvori staten havde betydelig indflydelse.
Det var anført, at dette begreb  

 havde en bredere betydning end begrebet »bestemmende indflydelse«.
 (Afgørelsen af, om staten i øvrigt havde betydelig indflydelse på et  

 aktieselskab, skulle vurderes på baggrund af statens ejerforhold og  

 økonomiske engagement, ministerens kompetence, indflydelse og tilsyn, om  

 selskabets virksomhed byggede på eneretsbevilling eller koncession, om  

 selskabet modtog indtægter i henhold til lov, eller om selskabet varetog  

 generelle samfundsmæssige interesser).
I ministeriernes høringssvar til udkastet til lovforslaget blev det  

 generelt fremført, at begrebet »betydelig indflydelse« var uklart  

 og for vidtgående.
Enkelte ministerier/selskaber anførte tillige, at der i  

 alle tilfælde, hvor der var andre aktionærer end staten, ville kunne opstå  

 problemer, når der ikke i selskabernes vedtægter var bestemmelser om  

 rigsrevisors direkte regnskabsadgang.
Finansministeriet var betænkelig ved denne adgang til andre end fuldt  

 statsejede aktieselskaber, idet det var ministeriets opfattelse, at  

 revisionsbestemmelserne for aktieselskaber med statslig deltagelse som  

 udgangspunkt ikke burde adskille sig fra revisionsbestemmelserne for  

 aktieselskaber i øvrigt.
Hertil bemærkes, at revisionsbestemmelserne følger  

 årsregnskabsloven og er de samme for alle selskaber, hvad enten der er  

 statslig deltagelse eller ej.
 Herudover indeholdt ministeriets svar bemærkninger om ordningens betydning  

 for forholdet til andre aktionærer og om risikoen for private investorers  

 tilbageholdenhed.
Tele Danmark A/S anførte bl.a., at en direkte adgang for Rigsrevisionen  

 ville være i strid med de løfter, der var afgivet i forbindelse med  

 børsprospektet, og at dette kunne påføre staten en erstatningssag.  

 Datacentralen A/S påpegede, at dette forslag havde betydelige konsekvenser  

 for selskabet og tilhørende datterselskaber m.v.
Det var både  

 uhensigtsmæssigt og unødvendigt at foretage forvaltningsrevision over for  

 selskaber, hvis virksomhed alene var styret af markedsmekanismen på normale  

 forretningsmæssige vilkår og i fuld konkurrence.
Endvidere berørte selskabet  

 spørgsmålet om, hvorvidt det var muligt at tiltrække private investorer.
 Trafikministeriet nævnte, at forslaget kunne påvirke aftalegrundlaget for  

 eksisterende statslige selskaber, bl.a. hvor staten deltager sammen med  

 udenlandske samarbejdspartnere.
 Flere ministerier anførte, at Rigsrevisionens adgang burde begrænses til  

 det materiale, som den ansvarlige minister havde adgang til.
Såvel Finansministeriet som Forskningsministeriet anførte, at denne  

 ordning ville give staten en fortrinsstilling frem for andre aktionærer, som  

 stred mod det grundprincip, at alle aktionærer skal behandles lige.
Dette  

 synspunkt gjaldt i alle tilfælde, hvor staten ikke var eneaktionær.
Rigsrevisors direkte adgang til regnskaberne medfører imidlertid efter  

 Rigsrevisionens opfattelse ingen forfordeling af aktionærerne, idet  

 rigsrevisor ikke er en del af den offentlige forvaltning, men er uafhængig  

 ved udførelsen af sit hverv, jf. rigsrevisorlovens § 1, stk. 3. Rigsrevisor  

 rapporterer ikke til en minister (en af aktionærerne), men derimod til  

 statsrevisorerne, der er et parlamentarisk kontrolorgan.
Der redegøres  

 efterfølgende for den øvrige rapportering vedrørende rigsrevisors  

 regnskabsgennemgang i aktieselskaberne.
Begrebet »bestemmende indflydelse« anvendes her i samme  

 betydning som i lov om aktieselskaber (lovbekendtgørelse nr. 760 af 15.  

 september 1995), § 2, stk. 2, der angiver kriterierne for, hvornår et  

 aktieselskab er et moderselskab.
Samme lovs § 2 a definerer et statsligt  

 aktieselskab således: »Et aktieselskab er et statsligt aktieselskab, når  

 den danske stat har samme forbindelse til selskabet, som et moderselskab har  

 til et datterselskab, jf. § 2.« Et selskab, hvori staten ejer 50 pct. eller mindre, vil derfor normalt  

 ikke kunne underkastes den statslige regnskabsgennemgang.
Ved disse aktieselskaber, og hvor staten har indflydelse i form af en  

 (mindre) aktiepost, eller hvor staten har ydet tilskud, lån eller garanti  

 m.v., vil regnskaberne som hidtil blive indkrævet gennem ministeren.
En lille  

 aktiepost, som staten f.eks. har erhvervet ved kreditorforfølgning, giver  

 ikke Rigsrevisionen adgang til andet end det årsregnskab, der tilstilles  

 aktionærer og offentligheden.
 Hvis staten skulle engagere sig i anpartsselskaber, forudsættes anvendt  

 samme regler som for aktieselskaber.
Det forudsættes, at Rigsrevisionen har tilsvarende beføjelser vedrørende  

 datterselskaber.
Foruden at have adgang til moderselskaber i holdingkoncerner  

 som Tele Danmark A/S må Rigsrevisionen også kunne gå direkte til deres  

 datterselskaber.
Dette harmonerer med anbefalingen i årsregnskabslovens  

 kapitel 8 a om revisorsammenfald i en koncerns selskaber.
 For de i stk. 1 omtalte institutioner, foreninger, fonde m.v. vil  

 rigsrevisor i de fleste tilfælde bibeholde den hidtidige ordning (indkrævning  

 af regnskabet via ministeren), men den direkte adgang kan være aktuel, hvis  

 ministeren ikke har sikret sig den fornødne adgang (og dermed også  

 Rigsrevisionens).
 Som en konsekvens af forslaget til udvidelse af revisionsområdet i § 2  

 ændres henvisningen i § 4, stk. 1, tilsvarende.
 I alle tilfælde, hvor regnskaber indkræves direkte af rigsrevisor,  

 underretter rigsrevisor vedkommende minister herom, jf. stk. 3.
 Hvor regnskaber indkræves direkte fra et af de i § 4, stk. 2, 1. pkt.,  

 nævnte aktieselskaber, hvori ministeren varetager statens aktionærinteresser,  

 vil selskabets ledelse i forbindelse med henvendelsen fra Rigsrevisionen  

 skulle overveje, hvorvidt de øvrige aktionærer skal underrettes.
Dette er et udslag af lighedsgrundsætningen, hvorefter alle aktionærer i  

 fondsbørsnoterede selskaber skal have lige adgang til væsentlige oplysninger  

 om selskabet, der kan antages at få betydning for kursdannelsen på selskabets  

 værdipapirer.
Reglen skal sikre, at ingen uvedkommende får adgang til en  

 sådan information, før den er offentliggjort, jf. § 19 i lov om Københavns  

 Fondsbørs (lovbekendtgørelse nr. 713 af 8. september 1993) og §§ 1 og 7 i  

 »Oplysningsforpligtelser for udstedere af børsnoterede  

 værdipapirer« af 4. december 1991. Sidstnævnte er udstedt af  

 fondsbørsbestyrelsen i medfør af en bemyndigelse i fondsbørsloven.
Ved lov nr. 1072 af 20. december 1995 om værdipapirhandel m.v. er der  

 fastsat stort set tilsvarende bestemmelser vedrørende disse forhold som i  

 fondsbørsloven.
Ifølge loven skal Fondsrådet dog fastsætte regler om  

 udstederes og aktionærers oplysningsforpligtelse over for en/flere  

 fondsbørs(er). Tidspunktet for lovens eller dele af lovens ikrafttræden  

 fastsættes af erhvervsministeren, dog således at loven senest skal være trådt  

 i kraft den 1. juni 1996. Den gældende fondsbørslov forudsættes ophævet helt  

 eller delvist i samme takt, hvormed tilsvarende dele af ovennævnte lov  

 ikraftsættes.
Ingen af de pr. 1. januar 1996 ikraftsatte bestemmelser  

 vedrørte spørgsmålet om oplysningsforpligtelser m.v.
 Uanset om der er tale om et fondsbørsnoteret selskab eller ej, er det  

 forudsat i Finansministeriets rapport »Erfaringer med statslige  

 aktieselskaber«, november 1993, at analoge regler skal følges for alle  

 statslige aktieselskaber.
 Først når aktieselskabets ledelse i henhold til selskabets interne regler  

 om overholdelsen af forannævnte oplysningsforpligtelser har truffet  

 beslutning om, hvorvidt Rigsrevisionens henvendelse om udlevering af  

 regnskabsmateriale m.v. er en væsentlig oplysning om selskabet, vil  

 Rigsrevisionen orientere ministeren om sin henvendelse til selskabet.
Det er ikke i fondsbørsloven og i reglerne om oplysningsforpligtelser  

 fastsat, hvad der skal forstås ved »væsentlige forhold«.
Imidlertid  

 er der i forbindelse med kommentarerne til fondsbørsens nævnte regelsæt (§ 2)  

 opstillet en liste med eksempler på, hvilke forhold der kan betragtes som  

 væsentlige, herunder - større udvidelse eller indskrænkning af selskabets aktiviteter - køb eller salg af større anlægsaktiver, herunder fast ejendom - konjunkturudsving af særlig betydning for selskabet - indgåelse/opsigelse af større samarbejdsaftaler og af større kontrakter - væsentlige nye produkter og større nye markeder eller bortfald af samme - større investeringer - retstvister anlagt af eller mod selskabet Listen er ikke udtømmende, men det må dog forudsættes, at der i de interne  

 regler for statslige aktieselskaber fastsættes nogenlunde ensartede  

 retningslinjer for, hvorledes selskabets ledelse definerer »væsentlige  

 forhold«.
Navnlig må spørgsmålet om behandlingen af en henvendelse fra  

 Rigsrevisionen om udlevering af regnskabsmateriale m.v. - og den nedenfor  

 nævnte afrapportering af denne gennemgang til selskabets ledelse -  

 forudsættes at blive afklaret på samme måde for statslige aktieselskaber, der  

 ikke er fuldt statsejede.
Rigsrevisionens regnskabsgennemgang kan medføre, at rigsrevisor  

 rapporterer til statsrevisorerne om forhold, der vedrører vurderingen af, om  

 indskud i eller tilskud m.v. til institutioner, foreninger, fonde m.v. er i  

 overensstemmelse med Folketingets tilkendegivelser og forudsætninger,  

 herunder om ministeren varetager statens aktionærinteresser forsvarligt, samt  

 om der er taget skyldige økonomiske hensyn ved forvaltningen af de midler og  

 driften af de virksomheder, der er omfattet af regnskabet.
I disse tilfælde  

 gælder ligeledes de i de almindelige bemærkninger anførte betragtninger om  

 rapporteringen, herunder videregivelse til statsrevisorerne af fortrolige  

 oplysninger.
 Det må antages, at der uanset indkrævningsmåden (og selskabsformen) af  

 rigsrevisor vil kunne ske rapportering til statsrevisorerne også af  

 fortrolige oplysninger, men eventuelt med tavshedspligt for statsrevisorerne  

 til følge.
 Hvad enten der er tale om fuldt statsejede aktieselskaber, aktieselskaber,  

 hvori staten har bestemmende indflydelse, eller de i § 4, stk. 2., 2. pkt.,  

 nævnte aktieselskaber, sker Rigsrevisionens rapportering om den foretagne  

 regnskabsgennemgang til selskabets bestyrelse forinden orienteringen til  

 statsrevisorerne.
 I tilfælde, hvor Rigsrevisionen - eventuelt efter drøftelse med selskabets  

 ledelse - finder, at visse oplysninger i rapporten er fortrolige og derfor  

 ikke kan offentliggøres, udarbejdes et fortroligt notat til statsrevisorerne.
Der er i fuldt statsejede aktieselskaber intet hensyn for bestyrelsen at  

 tage til andre aktionærer, hvorfor de almindelige regler om tavshedspligt for  

 bestyrelsesmedlemmer ikke har nogen selvstændig betydning i forholdet til  

 eneaktionæren repræsenteret ved ministeren.
Den pågældende minister må derfor  

 kunne forventes at blive orienteret om det fulde indhold af notatet.
 Ministeren kan i øvrigt søge indhentet oplysninger om selskabet i kraft af  

 den instruktionsbeføjelse, som ministeren har over for statsansatte, der  

 varetager bestyrelseshvervet som et led i ansættelsesforholdet.
I øvrigt kan ministeren som eneaktionær i disse selskaber til enhver tid  

 indkalde til en (lukket) generalforsamling, hvor ministeren kan begære sig  

 meddelt alle oplysninger om selskabets forhold, som ministeren mener relevant  

 for sin varetagelse af såvel aktionærrollen som i relation til sit ansvar som  

 minister.
Dette kan f.eks. også omfatte forhold af særlig samfundsmæssig  

 eller samfundsøkonomisk betydning.
I andre aktieselskaber medfører hensynet til ligestillingen af  

 aktionærerne, at bestyrelsen må træffe beslutning om, i hvilket omfang  

 tavshedspligten kan fraviges, så aktionærerne, herunder ministeren, kan  

 orienteres helt eller delvist om notatet.
Det må bemærkes, at de statsansatte  

 bestyrelsesmedlemmer, der er valgt på grundlag af statens aktier, i et vist  

 omfang er underlagt ministerens instruktionsbeføjelse.
Beføjelsen skal udøves  

 med respekt af de pligter, de pågældende bestyrelsesmedlemmer har i henhold  

 til selskabsretten.
Dette vil ofte medføre, at de ikke kan videregive  

 oplysninger om selskabets forhold til ministeren.
Kun såfremt der er særlig hjemmel eller vedtægtsbestemmelser, der  

 forudsætter ministerens eksklusive adgang til at modtage oplysninger om  

 selskabet, vil bestyrelsen eller de i hjemmelsbestemmelsen anførte  

 bestyrelsesmedlemmer kunne orientere ministeren.
Såfremt oplysningerne er af  

 fortrolig karakter, skal ministeren behandle oplysningerne som sådan, hvilket  

 medfører, at oplysningerne ikke kan videregives eller offentliggøres.
Sådanne  

 regler tjener til at sikre ministerens indseende med selskabets  

 administrative forhold, men er ikke fastsat med henblik på ministerens  

 varetagelse af statens særinteresser som aktionær i selskabet.
Omvendt kan ministeren have fået oplysninger, som kan have vidererækkende  

 konsekvenser for selskabet eller i øvrigt, f.eks. vedrørende særlige  

 samfundsmæssige eller samfundsøkonomiske forhold.
Dette kan medføre, at  

 ministeren må begære indkaldelse til generalforsamling i selskabet til  

 behandling af disse spørgsmål.
Herved bliver alle aktionærer bekendt med  

 forholdene.
Et eksempel på en eksklusiv adgang for ministeren til at modtage  

 oplysninger om selskabets forhold er Tele Danmark A/S.
Hjemmelen findes i lov  

 nr. 743 af 14. november 1990 om visse forhold på telekommunikationsområdet.
I  

 lovens § 5 er det fastsat, at kommunikationsministeren (nu  

 forskningsministeren) pålægger formanden og næstformanden i  

 koncessionshaverens bestyrelse pligt til at give ministeren underretning om  

 sådanne forhold vedrørende koncessionshaverens virksomhed, som ministeren  

 måtte skønnes at have interesse i at være bekendt med.
Af bemærkningerne til lovforslaget (L 11 fremsat den 3. oktober 1990)  

 fremgår det, at denne adgang for ministeren følger af, at koncessionshaveren  

 varetager væsentlige samfundsmæssige funktioner samt forvalter en betydelig  

 statslig kapital.
Det må således være formandens og næstformandens afgørelse,  

 hvilke oplysninger der er relevante at afgive til brug for ministerens  

 varetagelse af rollen som øverste tilsynsmyndighed og som aktionær.
 Dette forhold er de potentielle øvrige investorer også gennem selskabets  

 vedtægter gjort bekendt med allerede ved selskabets oprettelse forud for  

 børsemmissionen.
Spørgsmålet om anvendelse af ministeransvarlighedsloven (lov nr. 117 af  

 15. april 1964) må ses i sammenhæng med de muligheder, ministeren har for at  

 få oplysninger om selskabets forhold.
For de fuldt statsejede aktieselskaber  

 har ministeren adgang til alle oplysninger, jf. omtalen foran.
Hvis  

 ministeren i disse tilfælde forsætligt eller ved grov uagtsomhed  

 tilsidesætter de pligter, der påhviler ham efter grundloven eller  

 lovgivningen i øvrigt eller som repræsentant for staten som aktionær, kan han  

 straffes.
 I andre aktieselskaber beror ministeransvaret alene på, om ministeren på  

 relevant måde reagerer på de oplysninger, som ministeren måtte modtage fra  

 selskabets ledelse.
 Det samme gælder for de oplysninger af ikke fortrolig karakter, som  

 ministeren modtager fra Rigsrevisionen.
Hvis statsrevisorerne finder, at der ikke i afrapporteringen er  

 oplysninger, der skal behandles fortroligt, kan statsrevisorerne beslutte at  

 offentliggøre indholdet.
I så fald følges proceduren omtalt i  

 rigsrevisorlovens §§ 17 og 18, jf. de almindelige bemærkninger til  

 lovforslaget.
 Såfremt regnskabsgennemgangen ikke har givet anledning til bemærkninger,  

 giver Rigsrevisionen (alene) en meddelelse herom til selskabets bestyrelse.
Den foreslåede affattelse af § 4, stk. 1, nr. 2, medfører ingen ændringer  

 i forhold til den nuværende formulering i rigsrevisorloven.
Tilretningen er  

 alene foretaget for at skabe sproglig overensstemmelse med forslaget til ny  

 affattelse af § 7.
Til nr. 3 I flere tilfælde har det givet anledning til diskussion, hvad der forstås  

 ved »regnskab« i rigsrevisorlovens § 6. Ved den foreslåede ændring  

 af § 4 bliver det vigtigt - ikke mindst på aktieselskabsområdet - at fastslå,  

 hvilke oplysninger Rigsrevisionen har adgang til, herunder rækkevidden af  

 ordet regnskab.
Det foreslås derfor med henblik på at præcisere indholdet af  

 ordet, at der indsættes et nyt stykke til § 6.
Begrebet regnskab i denne lov dækker over regnskabsmateriale i videre  

 forstand.
I praksis omfattes årsregnskaber med eventuelle koncernregnskaber  

 og årsberetninger, periode- og delregnskaber samt relevant  

 regnskabsmateriale, herunder bogføringsmateriale, ledelsens protokoller og  

 lignende materiale, revisors protokoller og beretninger m.v. samt andet  

 materiale og oplysninger, som efter rigsrevisors skøn er af betydning for  

 udførelsen af revisionsopgaven.
Dette omfatter eksempelvis statistisk  

 materiale, bilagsmateriale og brevveksling.
 Sidste led i stk. 2 svarer til den gældende lovs § 12, der imidlertid kun  

 omfatter offentlige myndigheder og derfor ikke hovedparten af de regnskaber,  

 der er omfattet af § 4, jf. § 6.
 Det forudsættes, at tilvejebringelsen af regnskabsmateriale m.v. i §  

 6-situationen som i § 3-situationen som hidtil sker uden omkostninger for  

 Rigsrevisionen.
Til nr. 4 Høringsbestemmelsen i rigsrevisorlovens § 7 har i praksis vist sig ikke at  

 være tilstrækkeligt omfattende, idet der har hersket tvivl, om de nye  

 organisationsformer var omfattet af kravet om rådføring i § 7. Det kan også  

 diskuteres, om pligten til at rådføre sig med rigsrevisor - som bestemmelsen  

 hidtil har været udformet - er tilstrækkelig til at sikre hensigtsmæssige  

 revisionsordninger.
 Der har således vist sig behov for en ændret formulering og i den  

 forbindelse en stramning af graden af indflydelse på selve valget af  

 revisionsordning.
Høringsbestemmelsen i § 7 er knyttet til bestemmelserne i §§ 2 og 4 om,  

 hvilke typer institutioner m.v. der er omfattet af den statslige  

 revisionsordning.
En ajourføring og modernisering af høringsbestemmelsen må  

 derfor være i overensstemmelse med ændringerne i disse bestemmelser.
Bestemmelsen fastslår en pligt til at rådføre sig med rigsrevisor.
Det  

 betyder, at området for høringsbestemmelsen ændres til også at omfatte  

 tilfælde, hvor interessentskaber og selvstændige forvaltningssubjekter  

 opretter eller deltager i nye interessentskaber, selvstændige  

 forvaltningssubjekter m.v.
Med forslaget til § 2, stk. 1, vil de typer af virksomheder, selskaber,  

 institutioner m.v. (TOR I/S, Hovedstadens Sygehusfællesskab, Post Danmark  

 m.fl.), der vedrørende revisionsordning har givet anledning til  

 vanskeligheder, fra begyndelsen være omfattet af rigsrevisorlovens  

 bestemmelser, hvorfor høring i fremtiden for disse vil være overflødig.
Med  

 forslaget tilstræbes i fremtiden at sikre tilfredsstillende  

 revisionsordninger for de eventuelle selskaber og virksomheder m.v., som  

 lovforslaget ikke måtte have taget højde for.
Det forudsættes, at det oplyses ved behandlingen af sådanne lovforslag, at  

 dette har været forelagt rigsrevisor til udtalelse.
Oplysning herom bør  

 medtages i lovforslagets bemærkninger.
Der henvises i øvrigt til  

 bemærkningerne til § 2.
 Bestemmelsen indebærer tillige, at der i forbindelse med etablering af nye  

 tilskudsordninger eller låneordninger m.v. består en pligt for  

 administrationen til at rådføre sig med Rigsrevisionen om revisionsspørgsmål  

 af større betydning.
 Med revisionsspørgsmål af større betydning tænkes på situationer, dels  

 hvor staten deltager i enten eksisterende eller nyetablerede selskaber,  

 virksomheder og institutioner m.v., dels på spørgsmål om valg af medrevisor,  

 jf. § 2, stk. 2. Endvidere omfattes spørgsmål om revisionsbestemmelser i  

 fuldt statsejede aktieselskaber og aktieselskaber, hvor staten har  

 indflydelse, herunder krav til revisionen.
Til nr. 5 Forslaget til ændring af rigsrevisorlovens § 2 fører til en  

 konsekvensændring i § 9.
 Efter § 9 kan rigsrevisor og vedkommende minister aftale, at  

 revisionsopgaver efter rigsrevisorloven varetages i et nærmere fastlagt  

 samarbejde mellem rigsrevisor og et organ for intern revision under  

 ministeren.
 Forslaget til § 2, stk. 1, nødvendiggør en ændring af § 9, så det i  

 fremtiden vil være muligt at indgå aftaler om intern revision i selvstændige  

 forvaltningssubjekter og interessentskaber, uden at der kan rejses tvivl om  

 grundlaget herfor.
 Nogle af disse kan tænkes konstrueret, så en aftale om intern revision  

 ikke kan indgås med ministeren, men må indgås med virksomhedens ledelse.
 Stk. 1 omhandler den eksisterende ordning dækkende nr. 1 og 2 i forslaget  

 til affattelse af § 2, stk. 1.
Stk. 2 omhandler aftale om intern revision med selvstændige  

 forvaltningssubjekter, jf. forslag til § 2, stk. 1, nr. 2. Aftale om intern  

 revision i denne situation kan indgås mellem rigsrevisor (og en eventuel  

 medrevisor, jf. forslaget til § 2, stk. 2) og vedkommende minister, for så  

 vidt denne er kompetent hertil.
Hvor ministeren ikke har den fornødne  

 kompetence, kan aftale indgås med ledelsen.
 Stk. 3 regulerer aftaler om intern revision, for så vidt angår  

 revisionsopgaver i interessentskaber, jf. forslag til § 2, stk. 1, nr. 4.  

 Aftale om intern revision i denne situation kan indgås mellem rigsrevisor (og  

 en eventuel medrevisor) og vedkommende minister og andre interessenter samt  

 disse interessenters revisorer.
 Forslaget omhandler alene et organ for intern revision i modsætning til  

 den nugældende § 9 (organ for intern kontrol og revision). Den foreslåede  

 formulering svarer til praksis vedrørende § 9-aftaler.
Til nr. 6 Som det fremgår af punkt 7 i de almindelige bemærkninger til lovforslaget,  

 er det fundet hensigtsmæssigt, at der indsættes et nyt stykke 2 i  

 rigsrevisorlovens § 12 og et tilsvarende nyt stykke 4 i statsrevisorlovens §  

 4 om interne dokumenter, der er omfattet af bestemmelser om undtagelse af  

 retten til aktindsigt i lov om offentlighed i forvaltningen.
Forslaget  

 medfører, at internt sagsmateriale (arbejdsdokumenter) fortsat vil være  

 undtaget fra aktindsigt efter afgivelsen til rigsrevisor og til  

 statsrevisorerne.
Baggrunden for forslaget fremgår ligeledes af punkt 7 i de  

 almindelige bemærkninger.
Til nr. 7 I § 17 foreslås indsat et nyt stykke 3, hvorefter det er statsrevisorerne,  

 der træffer beslutning om, hvorvidt der kan ske offentliggørelse af  

 oplysninger i tilfælde, hvor en minister eller et aktieselskabs bestyrelse  

 påberåber sig undtagelsesbestemmelserne i lov om offentlighed i forvaltningen  

 eller bestemmelser om tavshedspligt.
 Bestemmelsen vedrører såvel institutioner m.v., som Rigsrevisionen  

 reviderer i henhold til rigsrevisorlovens § 2, som institutioner m.v. og  

 aktieselskaber, hvis regnskaber Rigsrevisionen gennemgår i henhold til lovens  

 § 4.
 For institutioner m.v. omfattet af § 2 vil en påberåbelse af fortrolighed  

 typisk ske under henvisning til undtagelsesbestemmelserne i lov om  

 offentlighed i forvaltningen, mens et aktieselskabs bestyrelse ofte vil  

 henvise til andre bestemmelser om tavshedspligt, herunder vedrørende  

 forretningshemmeligheder.
Da påberåbelse af fortrolighed kunne tænkes at ske i et forsøg på at  

 bremse berettiget kritik, er det fundet nødvendigt, at statsrevisorerne får  

 kompetence til at afgøre spørgsmålet om, hvorvidt oplysningerne trods  

 påberåbelsen af fortrolighed alligevel er egnede til offentliggørelse.
Der  

 henvises i øvrigt til punkt 21 i de almindelige bemærkninger.
Til nr. 8 § 17, stk. 3, der bliver stk. 4, foreslås affattet således, at der i 2.  

 pkt. tages højde for, at de i § 4, stk. 2, 1. pkt., nævnte aktieselskabers  

 bestyrelser får lejlighed til at udtale sig om rigsrevisors beretning.
Forslaget er en konsekvens af den særlige rapportering, der finder sted  

 til selskabets bestyrelse i forbindelse med Rigsrevisionens  

 regnskabsgennemgang.
Der henvises til bemærkningerne til nr. 2 vedrørende § 4  

 om rigsrevisors rapportering.
Til nr. 9 I § 18, stk. 2, foreslås i 1. pkt. indføjet ordene »for den i § 17,  

 stk. 1, nævnte beretning dog to måneder«.
Efter § 17, stk. 1, afstemmer  

 rigsrevisor statsregnskabet med særregnskaberne og sammenholder bevillings-  

 og regnskabstal.
Rigsrevisor afgiver en beretning herom til statsrevisorerne  

 (den årlige bevillingskontrolberetning).
I forbindelse med den reform af tillægsbevillingsloven, som  

 Finansministeriet har iværksat med publikationen »En enklere TB«  

 (november 1994), foreslås en fremrykning af tidspunktet for statsregnskabets  

 godkendelse.
Dette forudsætter en fremskyndelse af behandlingen af  

 bevillingskontrolberetningen, som afslutter revisionen af statsregnskabet for  

 et givet finansår.
Dette nødvendiggør en afkortning af fristen for  

 ministerredegørelserne fra 4 til 2 måneder.
Fristen er uændret for de øvrige  

 beretninger (enkeltberetninger, jf. § 17, stk. 2).
Efter forslaget til § 18, stk. 3, indhenter ministeren tillige en  

 udtalelse fra de i § 4, stk. 2, 1. pkt., nævnte selskabers bestyrelser om  

 statsrevisorernes beretning.
Denne udtalelse kommenteres af ministeren og  

 indgår i ministerens redegørelse til statsrevisorerne i henhold til § 18,  

 stk. 2.
 Forslaget til affattelse af § 18, stk. 4, er en konsekvensændring på  

 baggrund af forslaget i stk. 3. Herved bliver rigsrevisor i stand til at  

 orientere sig om såvel ministerens redegørelse som bestyrelsens udtalelse.
 I § 18, stk. 5, foreslås det, at den i stk. 3 nævnte udtalelse fra  

 bestyrelsen efter statsrevisorernes skøn kan indgå i endelig betænkning.
Til § 2 Til nr. 1-5 I forbindelse med de foreslåede ændringer i rigsrevisorloven må der tages  

 højde for eventuelle afledte konsekvenser for indholdet i lov om  

 statsrevisorerne.
I det omfang rigsrevisorloven ændres som foreslået i § 1,  

 bliver der tale om at ændre i §§ 2 og 4 i lov om statsrevisorerne.  

 Begrundelserne for de foreslåede ændringer er anført foran vedrørende  

 forslagene til ændring af rigsrevisorloven.
I den forbindelse bør der også  

 foretages mindre i hovedsagen formelle ændringer i folketingsbeslutningen af  

 20. juni 1975 om statsrevisorernes valg og virksomhed, som ændret ved  

 folketingsbeslutning af 28. maj 1986.
Til § 3 Såfremt lovforslaget vedtages i løbet af foråret 1996 og loven træder i  

 kraft inden udgangen af 1996, vil det sikre kontinuiteten og dermed  

 rigsrevisors revisionsmæssige adgang til de statslige aktieselskaber. Årsagen  

 er, at erhvervsministeren den 1. februar 1996 til ikrafttræden den 1. april  

 1996 har fremsat forslag til lov om ændring af lov om visse selskabers  

 aflæggelse af årsregnskab m.v. og forskellige andre love (L 198). L 198  

 omfatter bl.a. en implementering af Rådets 8. selskabsdirektiv, der stiller  

 krav om, at revisor skal være statsautoriseret eller registreret.
Hvis  

 erhvervsministerens forslag vedtages, kan rigsrevisor ikke længere deltage  

 som selskabsrevisor i statslige aktieselskaber.
L 198 § 16, stk. 3,  

 indeholder dog følgende overgangsbestemmelse: »Indtil 31. december 1996  

 kan rigsrevisor kræve regnskaber til gennemgang direkte fra statslige  

 aktieselskaber, hvori staten ejer 100 pct. af aktiekapitalen.
Ved  

 indkrævningen af regnskaberne underretter rigsrevisor vedkommende  

 minister.« Loven finder anvendelse på regnskaber for perioder, der ligger forud for  

 ikrafttræden.
Det indebærer, at Rigsrevisionen efter forslagets § 1, nr. 2  

 (forslag til § 4, stk. 2, i rigsrevisorloven) også har adgang til regnskaber  

 for tidligere regnskabsår, f.eks. også vedrørende regnskaber for 1995 og for  

 1996. Som tidligere nævnt er rigsrevisor vedtægtsbestemt revisor i fuldt  

 statsejede aktieselskaber.
Lovforslaget forudsætter, at rigsrevisor udtræder  

 som selskabsrevisor, dog således at revisionen af regnskaber for 1995  

 færdiggøres efter den hidtidige ordning.
Det Danske Klasselotteri A/S har  

 regnskabsår 1. april-31. marts, hvilket medfører, at regnskabet for  

 regnskabsåret 1995-96 aflægges i løbet af foråret 1996. Revisionen af  

 årsregnskabet med rigsrevisors medvirken færdiggøres derfor senere for dette  

 selskabs vedkommende.
Bestemmelsen i stk. 2 er indsat for ikke at skabe tvivl  

 om, at de nuværende revisionsordninger i f.eks.
Post Danmark fortsætter.  

 Tilsvarende gælder for f.eks.
TOR I/S, som der ikke er lovgivet for.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om revisionen af statens regnskaber m.m., jf. lovbekendtgørelse nr.  

 489 af 24. juni 1991, foretages følgende ændringer:
 1. § 2 affattes således:
» § 2. Revisionen omfatter 1) statens regnskaber, 2) regnskaber for institutioner, foreninger, fonde m.v., hvis udgifter  

 eller regnskabsmæssige underskud dækkes ved statstilskud eller ved bidrag,  

 afgift eller anden indtægt i henhold til lov, 3) regnskaber for selvstændige forvaltningssubjekter, der er oprettet ved  

 lov, herunder bevillingslov, eller ved Folketingets Finansudvalgs tiltrædelse  

 af en bevillingsansøgning, og 4) regnskaber for interessentskaber og virksomheder, hvori staten, en af  

 de i nr. 2 nævnte institutioner, foreninger, fonde m.v., eller en af de i nr.  

 3 nævnte selvstændige forvaltningssubjekter, deltager som interessent eller  

 personligt ansvarlig virksomhedsdeltager.
 Stk. 2. Revisionen af regnskaber omfattet af stk. 1, nr. 3, kan  

 udføres i samarbejde med andre revisorer, såfremt dette er fastsat ved lov.  

 Revisionen af regnskaber omfattet af stk. 1, nr. 4, kan udføres i samarbejde  

 med andre interessenters revisorer.
Stk. 3. Folketingets regnskab revideres ved foranstaltning af  

 Folketingets Præsidium.« § 2. Revisionen omfatter:
1) statens regnskaber og 2) regnskaber for institutioner, foreninger, fonde m.v., hvis udgifter  

 eller regnskabsmæssige underskud dækkes ved statstilskud eller ved bidrag,  

 afgift eller anden indtægt i henhold til lov.
 Stk. 2. Folketingets regnskab revideres ved foranstaltning af  

 Folketingets Præsidium.
 2. § 4 affattes således:
»§ 4. Rigsrevisor kan direkte eller gennem vedkommende  

 minister kræve forelagt til gennemgang 1) regnskaber fra institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 af de i § 2, stk. 1, nr. 2-4, nævnte institutioner m.v., eller som modtager  

 bidrag, afgift eller anden indtægt i henhold til lov, og 2) regnskaber fra sådanne institutioner m.v. som nævnt i § 2, stk. 1, for  

 hvilke der ved lov er fastsat revisionsbestemmelser, som afviger fra denne  

 lov.
Stk. 2. Rigsrevisor kan direkte fra fuldt statsejede  

 aktieselskaber og aktieselskaber, hvor staten i øvrigt har bestemmende  

 indflydelse, kræve regnskaber til gennemgang.
Regnskaber fra aktieselskaber,  

 der ikke er fuldt statsejede, eller hvor staten ikke i øvrigt har bestemmende  

 indflydelse, indkræves gennem vedkommende minister.
Stk. 3. Ved indkrævning af de i stk. 1 nævnte regnskaber, der  

 foretages direkte fra vedkommende institution m.v. og fra de i stk. 2, 1.  

 pkt., nævnte aktieselskaber, underretter rigsrevisor vedkommende minister  

 herom.« § 4. Rigsrevisor kan gennem vedkommende minister kræve forelagt  

 til gennemgang:
 1. regnskaber fra institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 af de i § 2, stk. 1, nr. 2 nævnte institutioner m.v., eller som modtager  

 bidrag, afgift eller anden indtægt i henhold til lov.
 2. regnskaber fra sådanne institutioner m.v. som nævnt i § 2, stk. 1, for  

 hvilke der ved lov er fastsat en særlig revisionsordning.
 3. I § 6 indsættes efter stk. 1 som nyt stykke:
»Stk. 2. De i § 4 nævnte regnskaber omfatter årsregnskaber  

 med eventuelle koncernregnskaber og årsberetninger, periode- og delregnskaber  

 samt relevant regnskabsmateriale, herunder bogføringsmateriale, ledelsens  

 protokoller og lignende materiale, revisors protokoller og beretninger m.v.,  

 samt andet materiale og oplysninger, som efter rigsrevisors skøn er af  

 betydning for udførelsen af dennes hverv.« § 6. Ved den i §§ 4 og 5 nævnte gennemgang af et regnskab påses  

 navnlig, at regnskabet er undergivet betryggende revision, at vilkårene for  

 tilskud m.v. er opfyldt, at midlerne er anvendt i overensstemmelse med givne  

 bestemmelser, og at der i øvrigt er taget skyldige økonomiske hensyn ved  

 forvaltningen af midlerne.
 4. § 7 affattes således:
»§ 7. Opretter eller deltager staten eller en af de i § 2,  

 stk. 1, nr. 2-4, nævnte institutioner m.v. i en virksomhed gennem  

 kapitalindskud, tilskud, lån, garanti eller anden støtte eller i en  

 virksomhed, der modtager bidrag, afgift eller anden indtægt i henhold til  

 lov, skal vedkommende statsmyndighed eller institution m.v. rådføre sig med  

 rigsrevisor om revisionsspørgsmål af større betydning, som den har  

 indflydelse på, inden der træffes beslutning om de pågældende  

 spørgsmål.« § 7. Deltager staten eller en af de institutioner, der er nævnt i  

 § 2, stk. 1, gennem kapitalindskud i en virksomhed, skal vedkommende  

 statsmyndighed eller institution rådføre sig med rigsrevisor om sådanne  

 revisionsspørgsmål af større betydning, som den har indflydelse på.
 5. § 9 affattes således:
 »§ 9. Rigsrevisor kan med vedkommende minister aftale, at  

 revisionsopgaver i henhold til § 2, stk. 1, nr. 1 og 2, varetages i et  

 nærmere fastlagt samarbejde mellem rigsrevisor og et organ for intern  

 revision.
 Stk. 2. Rigsrevisor kan aftale med vedkommende minister eller,  

 såfremt ministeren ikke har beføjelse hertil, med ledelsen af de i § 2, stk.  

 1, nr. 3, nævnte selvstændige forvaltningssubjekter og en anden revisor, jf.  

 § 2, stk. 2, at revisionsopgaver varetages i et nærmere fastlagt samarbejde  

 mellem rigsrevisor, en anden revisor og et organ for intern revision.
Stk. 3. Rigsrevisor kan med vedkommende minister og andre  

 interessenter samt disse interessenters revisorer aftale, at revisionsopgaver  

 i henhold til § 2, stk. 1, nr. 4, varetages i et nærmere fastlagt samarbejde  

 mellem rigsrevisor, eventuelle medinteressenters revisorer og et organ for  

 intern revision.« § 9. Rigsrevisor og vedkommende minister kan aftale, at  

 revisionsopgaver i henhold til denne lov varetages i et nærmere fastlagt  

 samarbejde mellem rigsrevisor og et organ for intern kontrol og revision  

 under ministeren.
 6. I § 12 indsættes efter stk. 1 som nyt stykke:
»Stk. 2. Såfremt der efter stk. 1 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til rigsrevisor.« § 12. Rigsrevisor kan af enhver offentlig myndighed forlange sig  

 meddelt alle sådanne oplysninger og forelagt alle sådanne aktstykker, som  

 efter rigsrevisors skøn er af betydning for udførelsen af rigsrevisors hverv.  

 Rigsrevisor kan fastsætte en frist herfor.
 7. I § 17 indsættes efter stk. 2 som nyt stykke:
»Stk. 3. Såfremt den pågældende minister eller  

 aktieselskabets bestyrelse, jf. § 4, stk. 2, henviser til bestemmelser om  

 undtagelser fra retten til aktindsigt i lov om offentlighed i forvaltningen  

 eller bestemmelser om tavshedspligt, træffer statsrevisorerne beslutning om,  

 hvorvidt oplysningerne kan offentliggøres.« Stk. 3 og 4 bliver herefter stk. 4 og 5.
 8. § 17, stk. 3, der bliver stk. 4, affattes således:
»Stk. 4. En sag, der optages i rigsrevisors beretning, skal  

 mindst fire uger inden afgivelsen forelægges vedkommende minister.
Vedrører  

 sagen de i § 4, stk. 2, 1. pkt., nævnte aktieselskaber, skal sagen tillige  

 forelægges selskabets bestyrelse.
Forelæggelse skal ikke finde sted, såfremt  

 der tidligere har været brevvekslet om sagen.« § 17. Rigsrevisor afstemmer statsregnskabet med særregnskaberne og  

 sammenholder bevillings- og regnskabstal.
Rigsrevisor afgiver en beretning  

 herom til statsrevisorerne inden en frist, der aftales mellem  

 statsrevisorerne og rigsrevisor.
 Stk. 2. Rigsrevisor afgiver beretning til statsrevisorerne ved  

 afslutningen af sådanne revisionssager, som rigsrevisor under hensyn til  

 deres økonomiske eller principielle betydning finder anledning til at  

 fremdrage.
 Stk. 3. En sag, der optages i rigsrevisors beretning, skal mindst  

 fire uger inden afgivelsen forelægges vedkommende minister, medmindre der  

 tidligere har været brevvekslet om den.
Stk. 4. Rigsrevisor afgiver en årlig beretning til  

 statsrevisorerne om sin virksomhed.
Tidspunktet for afgivelsen aftales med  

 statsrevisorerne.
 9. § 18 affattes således:
 »§ 18. Statsrevisorerne fremsender med deres eventuelle  

 bemærkninger de beretninger, der er nævnt i § 17, til Folketinget og  

 vedkommende minister.
 Stk. 2. Inden fire måneder, for den i § 17, stk. 1, nævnte  

 beretning dog to måneder, efter statsrevisorernes fremsendelse af en  

 beretning afgiver ministeren til statsrevisorerne en redegørelse for de  

 foranstaltninger og overvejelser, som beretningen har givet anledning til.
 Stk. 3. For de i § 4, stk. 2, 1. pkt., nævnte aktieselskaber  

 indhenter ministeren tillige en udtalelse fra selskabets bestyrelse.  

 Ministerens kommentarer til bestyrelsens udtalelse indgår i den i stk. 2  

 nævnte redegørelse til statsrevisorerne.
 Stk. 4. Redegørelsen og den i stk. 3 nævnte udtalelse fra  

 aktieselskabets bestyrelse tilsendes samtidig rigsrevisor, der inden en måned  

 efter modtagelsen fremsender sine bemærkninger til statsrevisorerne.
Stk. 5. Ministrenes redegørelser og rigsrevisors bemærkninger  

 indgår i statsrevisorernes endelige betænkning til Folketinget.
Den i stk. 3  

 nævnte udtalelse kan efter statsrevisorernes skøn tillige indgå i endelig  

 betænkning.« § 18. Statsrevisorerne fremsender med deres eventuelle  

 bemærkninger de beretninger, der er nævnt i § 17, til Folketinget og  

 vedkommende minister.
Stk. 2. Inden fire måneder efter statsrevisorernes fremsendelse af  

 en beretning afgiver ministeren til statsrevisorerne en redegørelse for de  

 foranstaltninger og overvejelser, som beretningen har givet anledning til.  

 Redegørelsen tilsendes samtidig rigsrevisor, der inden en måned efter  

 modtagelsen fremsender sine bemærkninger til statsrevisorerne.
Redegørelserne  

 og rigsrevisors bemærkninger indgår i statsrevisorernes endelige betænkning  

 til Folketinget.
§ 2 Lov nr. 322 af 26. juni 1975 om statsrevisorerne, som ændret ved lov nr.  

 461 af 1. juni 1994, foretages følgende ændringer:
 1. § 2, stk. 4, affattes således:
» Stk. 4. Statsrevisorerne kan foretage undersøgelser og  

 afgive beretninger om 1) alle institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 statsstøttet institution, eller som modtager bidrag, afgift eller anden  

 indtægt i henhold til lov, 2) alle selvstændige forvaltningssubjekter, der er oprettet ved lov,  

 herunder bevillingslov, eller ved Folketingets Finansudvalgs tiltrædelse af  

 en bevillingsansøgning, og 3) alle interessentskaber og virksomheder, hvori staten, en af de i nr. 1  

 nævnte institutioner, foreninger, fonde m.v. eller en af de i nr. 2 nævnte  

 selvstændige forvaltningssubjekter deltager som interessent eller personligt  

 ansvarlig virksomhedsdeltager.« 2. I § 2 indsættes efter stk. 4 som nyt stykke:
» Stk. 5. De i stk. 4 nævnte undersøgelser kan gennemføres,  

 uanset hvilke regler om regnskabsaflæggelse og revision der er gældende for  

 de pågældende institutioner m.v.
Statsrevisorerne kan anmode rigsrevisor om  

 at foretage lignende undersøgelser og afgive beretning herom til  

 statsrevisorerne.« Stk. 5 bliver herefter stk. 6.
 § 2. Statsregnskabet afgives til statsrevisorerne senest 6 måneder  

 efter finansårets udløb.
 Stk. 2. Statsrevisorerne gennemgår det årlige statsregnskab og  

 påser, at samtlige statens indtægter er opført heri, og at ingen udgift er  

 afholdt uden hjemmel i finansloven eller anden bevillingslov.
Stk. 3. Statsrevisorerne kontrollerer, at regnskabet er rigtigt,  

 og at de dispositioner, der er omfattet af regnskabsaflæggelsen, er i  

 overensstemmelse med meddelte bevillinger, love og andre forskrifter samt med  

 indgåede aftaler og sædvanlig praksis.
De vurderer, om der er taget skyldige  

 økonomiske hensyn ved forvaltningen af de midler og driften af de  

 virksomheder, der er omfattet af regnskabet.
Stk. 4. Statsrevisorerne kan foretage undersøgelser og afgive  

 beretninger om alle institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 statsstøttet institution, eller som modtager bidrag, afgift eller anden  

 indtægt i henhold til lov, uanset hvilke regler om regnskabsaflæggelse og  

 revision der er gældende for de pågældende institutioner.
Statsrevisorerne  

 kan anmode rigsrevisor om at foretage lignende undersøgelser og afgive  

 beretning herom til statsrevisorerne.
 Stk. 5. Statsrevisorerne bistår Folketingets udvalg med  

 fremskaffelse af revisionsmæssige oplysninger.
 3. I § 3 ændres »rigsrevisoren« til:  

 »rigsrevisor«.
 § 3. Statsrevisorerne er berettiget til at lægge de beretninger,  

 der i henhold til lov om revision af statens regnskaber m.m. afgives af  

 rigsrevisoren, til grund for deres virksomhed i medfør af § 2.
 4. I § 4 indsættes efter stk. 1 som nyt stykke:
»Stk. 2. De i stk. 1 nævnte regnskaber omfatter årsregnskaber  

 med eventuelle koncernregnskaber og årsberetninger, periode- og delregnskaber  

 samt relevant regnskabsmateriale, herunder bogføringsmateriale, ledelsens  

 protokoller og lignende materiale, revisors protokoller og beretninger m.v.,  

 samt andet materiale og oplysninger, som efter statsrevisorernes skøn er af  

 betydning for udførelsen af deres hverv.« Stk. 2 bliver herefter stk. 3.
 5. I § 4 indsættes efter stk. 2, som bliver stk. 3, som nyt  

 stykke:
»Stk. 4. Såfremt der efter stk. 3 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til  

 statsrevisorerne.« § 4. Statsrevisorerne kan ved besigtigelser og undersøgelser på  

 stedet søge alle regnskabsmæssige oplysninger nærmere uddybet.
 Stk. 2. Enhver, som virker i offentlig tjeneste, har pligt til at  

 meddele statsrevisorerne de oplysninger og aktstykker, som de anser fornødne  

 for udøvelsen af deres hverv.
 Uddrag af Endelig betænkning over statsregnskabet for finansåret 1989,  

 afgivet af de af Folketinget valgte statsrevisorer.
Nr. 6 1989 Beretning om den statslige revisions kompetence i relation til  

 statsaktieselskaber o.l.
JUSTITSMINISTERIET Den 19. august 1991 Ved skrivelse af 5. marts 1991 har Statsrevisoratet i medfør af § 18, stk.  

 2, i lov om revisionen af statens regnskaber m.m. anmodet Justitsministeriet  

 om en redegørelse for de foranstaltninger, som Beretning nr. 6/89 om den  

 statslige revisions kompetence i relation til statsaktieselskaber og lignende  

 giver anledning til.
 Statsrevisoratet har ved skrivelse af 13. juni 1991 meddelt dispensation  

 fra fristen for aflevering af redegørelsen grundet ferieperioden.
 Beretningen behandler navnlig følgende spørgsmål:
 1) Rigsrevisionens mulighed for at indfordre oplysninger fra  

 statsaktieselskaber og fra aktieselskaber med statslig deltagelse, herunder  

 vedkommende ministers mulighed for til brug for Rigsrevisionen at pålægge de  

 af staten udpegede bestyrelsesmedlemmer at foranledige oplysninger udleveret.
 2) Rigsrevisionens mulighed for at videregive oplysninger modtaget  

 i egenskab af medrevisor til statsrevisorerne.
 3) Visse habilitetsspørgsmål i forbindelse med Rigsrevisionens mulige  

 dobbeltrolle som henholdsvis medrevisor og Rigsrevision.
 I den anledning skal Justitsministeriet udtale følgende:
 1. Med hensyn til Rigsrevisionens mulighed for gennem vedkommende minister  

 at indfordre oplysninger fra statsaktieselskaber og fra aktieselskaber med  

 statslig deltagelse antages det i beretningen, at der, for så vidt angår  

 statsaktieselskaber, er adgang for ministeren til at instruere de  

 tjenestemænd, som på ministerens vegne er medlemmer af bestyrelsen, om at  

 tilvejebringe materiale om selskabet, medens instruktionsbeføjelsens  

 rækkevidde er mindre klar, for så vidt angår aktieselskaber med statslig  

 deltagelse (beretningen, side 34 ff.).
 Efter Justitsministeriets opfattelse må det rejste spørgsmål om  

 Rigsrevisionens adgang til at få fortrolige oplysninger om de økonomiske og  

 forretningsmæssige forhold i statsaktieselskaber og aktieselskaber med  

 statslig deltagelse til belysning af selskabets regnskabsmæssige forhold  

 afgøres efter selskabs- og årsregnskabslovgivningens almindelige regler om  

 tavshedspligt.
 Spørgsmålet er ikke i første række et spørgsmål om, hvorvidt en minister  

 kan pålægge bestemte bestyrelsesmedlemmer i bestyrelsen at stemme for at  

 udlevere regnskabsmæssige oplysninger om selskabets forhold eller på egen  

 hånd at udlevere de oplysninger, som den pågældende gennem sit  

 bestyrelsesarbejde er blevet bekendt med (pligtsiden). Spørgsmålet er efter  

 Justitsministeriets opfattelse, hvorvidt et bestyrelsesmedlem, som er valgt  

 af generalforsamlingen eller udpeget af staten til i bestyrelsen at  

 repræsentere og varetage statens interesser i selskabet, af egen drift eller  

 efter anmodning fra vedkommende minister må anses for berettiget til  

 at videregive oplysningerne til ministeren.
 Forinden det overvejes, i hvilke tilfælde en minister kan instruere de  

 tjenestemænd og andre ansatte, som på ministerens (statens) vegne sidder i  

 bestyrelsen, om at udlevere bestemte oplysninger og dokumenter, må det  

 således overvejes, om en eventuel videregivelse er berettiget efter  

 tavshedspligtsreglerne.
a.
Efter aktieselskabslovens § 160, 2. pkt., straffes  

 bestyrelsesmedlemmer, direktører, medlemmer af repræsentantskabet,  

 vurderingsmænd, revisorer og granskningsmænd samt deres suppleanter, dersom  

 de »ubeføjet røber, hvad de under udøvelsen af deres hverv har fået  

 kundskab om«.
Begrebet »ubeføjet røber« skal forstås på samme måde som det  

 tilsvarende begreb i den da gældende straffelovs § 152, jf.
Folketingstidende  

 1972-73, tillæg A, sp. 4555. Begrebet svarer til den gældende straffelovs  

 begreb »uberettiget videregivelse« i § 152, stk. 1.
 Navnlig i retsforhold, hvor den, der overvejer at videregive fortrolige  

 oplysninger, er i et repræsentationsforhold for den, til hvem oplysningerne  

 tænkes videregivet, kan det give anledning til betydelig tvivl, om  

 videregivelsen er berettiget eller uberettiget.
Spørgsmålet er, for så vidt angår videregivelse af fortrolige oplysninger  

 fra repræsentanter i offentlige nævn og råd til de udpegende organisationer,  

 drøftet i betænkning 998/84 om tavshedspligt, side 97. Spørgsmålet om  

 medarbejderrepræsentanters adgang til at videregive oplysninger om et  

 aktieselskabs interne forhold til de øvrige medarbejdere og det offentliges  

 repræsentanter i pengeinstitutters adgang til at videregive oplysninger til  

 industriministeren er nærmere omtalt i en række artikler af Helle Isager og  

 Lars Bo Langsted i Juristen 1988, side 6 ff, 181 ff og 319 ff samt 1989, side  

 70 ff.
I øvrigt ses spørgsmålet ikke mere generelt behandlet i den  

 almindelige strafferetlige litteratur.
Hensynet bag bestemmelsen i aktieselskabslovens § 160 er først og fremmest  

 at sikre den juridiske persons, selskabets drifts- og  

 forretningshemmeligheder mod prisgivelse fra direktørers,  

 bestyrelsesmedlemmers og revisorers (m.v.) side, jf.
Lars Bo Langsted, a. st.  

 side 181.
Efter aktieselskabslovens § 65, stk. 1, udøves aktionærernes ret til at  

 træffe beslutning i selskabet på generalforsamlingen.
I bemærkningerne til  

 bestemmelsen hedder det (Folketingstidende 1972-73, tillæg A sp. 4990-91):  

 »Bestemmelsen indebærer, at aktionæren ikke juridisk kan øve indflydelse  

 på selskabets virksomhed ved at rette henvendelse til bestyrelse eller  

 direktion uden om generalforsamlingen.« Aktionærerne kan således som den almindelige hovedregel ikke udøve deres  

 indflydelse på selskabet uden for generalforsamlingen, herunder meddele  

 bestyrelsen eller direktionen direktiver eller andre instrukser, jf.
Erik  

 Werlauff, Generalforsamling og beslutning, side 65, Kommenteret  

 Aktieselskabslov, Niels Thomsen, 4. udg., side 293 og Gomard, Aktieselskaber  

 og anpartsselskaber, 1990, side 153. Også i selskaber med en dominerende  

 eller eneste hovedaktionær skal beslutninger træffes på generalforsamlingen  

 og ikke som uformelle instruktioner direkte til selskabets medarbejdere, jf.  

 Gomard a. st.
I et enmandsselskab foreligger der imidlertid altid  

 enstemmighed, og udsendelse af indkaldelse og dagsorden er derfor overflødig,  

 men der skal føres generalforsamlingsprotokol, jf.
Gomard a. st.
En indflydelse uden om generalforsamlingen må fordre hjemmel i lov,  

 vedtægter eller aftaler, jf.
Werlauff a. st.
 Bestemmelsen i § 65 skal, for så vidt angår spørgsmålet om  

 tilvejebringelse af oplysninger om selskabets forhold, sammenholdes med  

 bestemmelsen i § 76.
 Efter aktieselskabslovens § 76 skal bestyrelsen og direktionen, når det  

 forlanges af en aktionær og det efter bestyrelsens skøn kan ske uden  

 væsentlig skade for selskabet, meddele til rådighed stående oplysninger på  

 generalforsamlingen om alle forhold, som er af betydning for bedømmelsen af  

 årsregnskabet, årsberetningen samt et eventuelt koncernregnskab og selskabets  

 stilling i øvrigt eller for spørgsmål, hvorom beslutning skal træffes på  

 generalforsamlingen.
Aktionærernes interpellationsret må udøves på generalforsamlingen, ikke  

 uden for denne.
Hverken arbejdstagere, myndigheder eller andre, som måtte  

 have udpeget bestyrelsesmedlemmer ud over de generalforsamlingsvalgte, har af  

 denne grund noget krav på besvarelse af spørgsmål ud over § 76, jf.
Werlauff  

 a. st. side 427.
Ud over adgangen for aktionærerne til på generalforsamlingen at forlange  

 meddelt relevante oplysninger om selskabets regnskabsforhold m.v. må det  

 således som den almindelige hovedregel antages, at der ikke for  

 bestyrelsesmedlemmer m.m. består en adgang til på egen hånd at meddele  

 enkelte aktionærer oplysninger om selskabets fortrolige forhold uden for  

 generalforsamlingen, jf.
Justitsministeriets udtalelse i beretning nr. 2/1982  

 om statens indseende i kryolitselskabet Øresund A/S, pkt. 31, og, for så vidt  

 angår revisors forhold, årsregnskabslovens § 61 l, der har følgende ordlyd:
» § 61 l.
Revisor og dennes medarbejdere må ikke give  

 oplysninger om selskabets forhold til enkelte selskabsdeltagere eller til  

 uvedkommende.« De her nævnte begrænsninger i adgangen til at videregive oplysninger til  

 enkelte aktionærer får dog næppe i praksis i selskaber med kun en aktionær  

 nogen reel betydning, jf.
Gomard a. st. side 46 og 153.
 Også i andre tilfælde, f.eks. hvor der foreligger et særligt  

 repræsentationsforhold for en juridisk person, som ikke alene er udtryk for  

 en interesserepræsentation, vil en videregivelse på egen hånd af fortrolige  

 oplysninger fra et bestyrelsesmedlem til den, som den pågældende handler for,  

 efter Justitsministeriets opfattelse efter omstændighederne være berettiget.
I Folketingets Ombudsmands beretning 1961, side 156 ff. har Folketingets  

 Ombudsmand i en sag vedrørende SAS antaget, at der bestod en ret og en pligt  

 for de statslige medlemmer af selskabet til løbende at holde trafikministeren  

 underrettet om selskabets økonomiske forhold.
Denne forpligtelse fremgik  

 efter ombudsmandens opfattelse dels af beskikkelsesskrivelsernes udformning  

 og ministeriets ret til ifølge vedtægterne at indkalde til ekstraordinær  

 generalforsamling i selskabet (hvilket forudsatte, at ministeren løbende blev  

 holdt orienteret om forholdene i selskabet), dels af den lovgivning om  

 statsgaranti, der var knyttet til selskabet.
I en kommentar til ombudsmandens udtalelse anfører professor, dr. jur.
W.  

 E. von Eyben i Festskrift til Borum bl.a. følgende:
»I den instruks, som af ministeriet for offentlige arbejder gives  

 medlemmer af repræsentantskab og bestyrelse i privatbaner, udtales, at man  

 vedrørende reelle spørgsmål, om hvilke der er uenighed, og i spørgsmål af  

 større rækkevidde forinden afstemningen skal forelægge spørgsmålet for  

 ministeriet for offentlige arbejder og finansministeriet, og man forbeholder  

 sig i det enkelte tilfælde at give meddelelse om, hvilken afgørelse  

 ministeriet ønsker truffet.
Hvis der er tvivl, eller der savnes oplysninger,  

 kan vedkommende repræsentant henvende sig til ministeriet.
Beskikkelsesskrivelserne for bestyrelsesmedlemmer i Luftfartsselskabet er  

 i princippet bygget op på samme måde, jf.
Folketingets ombudsmands beretning  

 for året 1961 s. 158. I denne forbindelse tager ombudsmanden stilling til, om  

 der heri ligger, at medlemmerne har ret og pligt til at orientere  

 ministeren om selskabets udvikling.
I begge henseender tages afstand fra  

 ministerens negative besvarelse heraf, og dette må anses for ubetinget  

 rigtigt. (Fremhævet her). I Folketingstidende 1961-62 sp. 4868-70 udtaler  

 justitsministeren på statsministerens vegne, at ombudsmandens udtalelse næppe  

 har vidtrækkende principiel interesse, fordi den er begrundet i særlige  

 bestemmelser og de særlige beskikkelsesskrivelser.
Dette er ikke rigtigt,  

 allerede fordi det drejer sig om standardkoncepter.
Og det samme må sikkert  

 gælde, selv om der er mere udvandede formuleringer i beskikkelsen, ja, selv  

 om der intet siges om rettigheder og pligter.
Flere ministerier har da også  

 senere givet udtryk for, at underretningspligt følger af sagens natur i de  

 selskaber, der sorterer under dem.
Den begrundelse for det modsatte  

 standpunkt, som refereres s. 162: at indehavelse af aktiepost ikke giver  

 staten anden ret end enhver anden aktionær, rammer ved siden af.
Denne  

 betragtning kan alene gælde forholdet mellem staten og selskabet, men ikke  

 forholdet mellem staten og statens repræsentant.« Efter Justitsministeriets opfattelse må der antages at bestå en mulighed  

 for, at de statslige repræsentanter i aktieselskaber på egen hånd kan  

 videregive oplysninger om selskabets forhold til vedkommende minister, når  

 det følger af anden lovgivning, at en sådan videregivelse kan eller skal  

 finde sted.
Det samme må gælde, hvis de statslige repræsentanter er direkte  

udpeget til selskabets bestyrelse for at varetage statslige interesser  

 (aktieselskabslovens § 49, stk. 2) og de pågældende er udpeget som medlem af  

 bestyrelsen i kraft af deres tjenesteforhold til staten.
Når staten har udpeget medlemmer af bestyrelsen for et aktieselskab  

 til at varetage statens interesser, kan de pågældende ikke sidestilles med  

 repræsentanter for en interessegruppe (f.eks. medarbejdere eller en gruppe af  

 aktionærer), men de er statens faktiske mulighed for at udøve sine beføjelser  

 i overensstemmelse med selskabets vedtægter eller den pågældende særlige  

 lovgivning.
I dette forhold mellem staten og dens repræsentant må der antages  

 at bestå en særlig adgang til at videregive alle fornødne oplysninger med  

 henblik på at få klarlagt, hvad der er statens interesser i den konkrete  

 situation.
 Adgangen til løbende at holde vedkommende minister underrettet om hvervets  

 udførelse og selskabets forhold, herunder de regnskabsmæssige, bør dog af  

 ordensmæssige grunde nærmere fastlægges i selskabets vedtægt eller i en til  

 selskabet knyttet lovgivning, således at der gives selskabets øvrige  

 aktionærer den fornødne information om de udpegede repræsentanters  

 retsstilling i forhold til staten og selskabets ledelse.
 For de forskellige selskabstyper vil det her anførte få følgende  

 betydning:
I statsaktieselskaber ejer staten 100 pct. af aktierne, og der er således  

 ikke modhensyn til andre aktionærer.
I disse tilfælde vil det enkelte  

 bestyrelsesmedlem (såvel udpegede som generalforsamlingsvalgte) efter  

 Justitsministeriets opfattelse være berettigede (og i medfør af et eventuelt  

 tjenesteforhold forpligtede) til at videregive alle de oplysninger og  

 dokumenter om selskabets forhold, som vedkommende minister beder om.
 I aktieselskaber med statslig deltagelse, hvor staten, jf.  

 aktieselskabslovens § 49, udpeger bestyrelsesmedlemmer, må det med hensyn til  

 de af staten udpegede medlemmer, som anført ovenfor side 7, antages,  

 at disse er berettigede til at videregive enhver oplysning til ministeren,  

 når det er af betydning for ministerens varetagelse af statens interesser,  

 herunder når ministerens behandling af et spørgsmål vedrørende selskabet  

 skyldes en henvendelse fra Rigsrevisionen.
I aktieselskaber, hvor staten alene deltager som en blandt flere  

 aktionærer, og hvor der således efter vedtægten ikke er statsligt  

udpegede bestyrelsesmedlemmer, må den, der er indvalgt på  

 generalforsamlingen på statens aktier, derimod være stillet som andre  

 bestyrelsesmedlemmer.
Det vil sige, at den pågældende i almindelighed ikke på  

 egen hånd er berettiget til at videregive oplysninger om selskabets drifts-  

 og forretningsmæssige forhold eller andre fortrolige oplysninger vedrørende  

 selskabets interne forhold.
Det gælder dog ikke, hvis videregivelsen af andre grunde ikke indebærer et  

 brud på tavshedspligten, f.eks. fordi det i anden lovgivning er fastsat eller  

 klart forudsat, at oplysningerne skal videregives til ministeren.
Det følger  

 således af straffelovens § 152 e, at straffelovens almindelige regler om  

 tavshedspligt viger i tilfælde, hvor den pågældende er forpligtet til at  

 videregive oplysningen.
En sådan videregivelse vil ikke være uberettiget.  

 Samme begrænsning må efter Justitsministeriets opfattelse antages at gælde  

 for andre almindelige tavshedspligtsregler som f.eks. reglerne i  

 aktieselskabs- og årsregnskabslovgivningen.
Det må i øvrigt afhænge af udformningen af de regler, der medfører  

 oplysningspligt, i hvilket omfang tavshedspligten fortrænges, jf.
Kommenteret  

 Straffelov, speciel del, side 98. En videregivelsesforpligtelse, som ikke  

 følger af lov eller forskrifter fastsat i medfør af lov, men alene af den  

 instruktionsbeføjelse, som følger af et ansættelsesforhold  

 (tjenestemandsforhold), vil efter Justitsministeriets opfattelse ikke bryde  

 igennem tavshedspligten i aktieselskabsloven.
Det skyldes, at det netop har  

 været et af formålene med reglerne i aktieselskabslovens § 160 at hindre  

 videregivelse af fortrolige oplysninger fra bestyrelsesmedlemmer til enkelte  

 aktionærer.
Efter straffelovens § 152 e, nr. 2, omfatter tavshedspligten endvidere  

 ikke tilfælde, hvor den pågældende handler i berettiget varetagelse af  

 åbenbar almeninteresse eller af eget eller andres tarv.
Denne almindelige  

 begrænsning i tavshedspligten gælder også med hensyn til tavshedspligt efter  

 aktieselskabslovgivningen og indebærer, at et bestyrelsesmedlem på egen hånd  

 kan orientere ministeren om forhold i selskabet, når der er en afgørende  

 offentlig interesse i, at vedkommende minister gøres bekendt med forholdene.
b.
Spørgsmålet om, hvorvidt ministeren kan pålægge et  

 bestyrelsesmedlem at videregive oplysninger, som vedkommende efter  

 tavshedspligtsreglerne ville være berettiget til at videregive (pligtsiden),  

 må afgøres efter de almindelige regler for ministerens  

 instruktionsbeføjelser.
Det følger af disse regler, at ministeren normalt ikke har adgang til at  

 instruere bestyrelsesmedlemmer, som ikke i forvejen er i et tjenesteforhold  

 til staten.
Det gælder f.eks. i tilfælde, hvor der er udpeget medlemmer af  

 Folketinget til at varetage statens interesser i selskabet eller den  

 pågældende er offentlig repræsentant, uden at der ved valget eller  

 udpegningen er lagt vægt på den pågældendes ansættelsesforhold i staten.
En  

 pligt til at holde ministeren løbende orienteret kan dog, for disse gruppers  

 vedkommende, være fastsat eller forudsat i anden lovgivning eller i  

 selskabets vedtægt.
En almindelig (ulovbestemt) instruktionsbeføjelse for vedkommende minister  

 gælder således normalt kun i tilfælde, hvor det pågældende bestyrelsesmedlem  

 varetager bestyrelsesarbejdet som led i sit almindelige tjenesteforhold til  

 staten.
Det er i den forbindelse uden betydning, om den pågældende er  

 tjenestemand eller overenskomstansat.
Det er for tjenestemænd med hele  

 centraladministrationen som ansættelsesområde endvidere uden betydning, om  

 den pågældende gør tjeneste i vedkommende ministerium eller under en anden  

 minister.
c.
Den omstændighed, at ministeren kommer i besiddelse af  

 fortrolige oplysninger om selskabets regnskabsmæssige, forretningsmæssige  

 eller i øvrigt interne forhold betyder ikke, at oplysningerne dermed er  

 prisgivet.
Oplysningerne er omfattet af ministerens tavshedspligt efter  

 straffelovens § 152 og må derfor f.eks. ikke offentliggøres eller på anden  

 måde videregives til offentligheden eller uvedkommende i øvrigt.
 2. Den tavshedspligt, der påhviler ministeren med hensyn til oplysninger,  

 som er modtaget fra selskabet eller enkelte af selskabets  

 bestyrelsesmedlemmer, vil efter Justitsministeriets opfattelse ikke være til  

 hinder for, at oplysningerne videregives til Rigsrevisionen i medfør af  

 oplysningspligtsbestemmelsen i § 12 i lov om revisionen af statens regnskaber  

 m.m., jf. straffelovens § 152 e, nr. 1. Det er dog en forudsætning, at  

 Rigsrevisionen har et sagligt grundlag for at indfordre oplysningerne som led  

 i en gennemgang af selskabets forhold.
 Da Rigsrevisionen og statsrevisorerne også er omfattet af tavshedspligten  

 i straffelovens § 152, kommer de oplysninger, som den statslige repræsentant  

 i bestyrelsen har udleveret, således som udgangspunkt ikke videre end til  

 vedkommende minister og til de statslige revisionsorganer.
Med hensyn til det andet hovedspørgsmål, som omtales i beretningen,  

 antager Rigsrevisionen, at den i tilfælde, hvor den som medrevisor i  

 statsaktieselskaber er underlagt årsregnskabslovens regler om tavshedspligt,  

 ikke vil kunne videregive oplysninger til statsrevisorerne, medmindre  

 aktieselskabsbestyrelsen samtykker heri.
Begrundelsen herfor er, at det er  

 Rigsrevisionen, ikke statsrevisorerne, som er medrevisor.
Rigsrevisionen  

 finder, beretningen side 28, 2. sp., og side 30, 2. sp., at der kan forekomme  

 en kollision mellem reglerne om tavshedspligt og  

 oplysningspligtsbestemmelserne.
Rigsrevisionen synes at ville gøre en undtagelse i de tilfælde, hvor  

 statsrevisorerne eller Rigsrevisionen på grundlag af en konkret vurdering  

 finder, at de hensyn, som selskabsledelsen har påberåbt sig som begrundelse  

 for hemmeligholdelse, klart er uholdbare og må vige for vigtige  

 samfundsmæssige hensyn.
Men bortset herfra antager Rigsrevisionen, at man kan  

 ifalde strafansvar ved at videregive oplysninger til statsrevisorerne.
 Ifølge årsregnskabslovens § 61 l må revisor og dennes medarbejdere ikke  

 give oplysninger om selskabets forhold til enkelte selskabsdeltagere eller  

 til uvedkommende.
 Vurderingen af det rejste spørgsmål må ligesom de øvrige  

 videregivelsesspørgsmål ske med udgangspunkt i en fortolkning af ordet  

 »uvedkommende«.
 I almindelighed indeholder lovgivningens tavshedspligtsbestemmelser, som  

 nævnt overfor under pkt. 1, udtryk som »uvedkommende«,  

 »uberettiget videregiver« og »ubeføjet røber« for derved  

 at angive, at ikke enhver videregivelse af oplysninger er et brud på  

 tavshedspligten.
I det foreliggende tilfælde vil Rigsrevisionens videregivelse af  

 oplysninger til statsrevisorerne efter Justitsministeriets opfattelse ikke  

 være uberettiget efter årsregnskabslovens § 61 l, idet statsrevisorerne på  

 baggrund af opbygningen af den statslige revision og de lovregler, der  

 gælder herom, herunder reglerne om oplysningspligt over for statsrevisorerne,  

 ikke kan anses for »uvedkommende«.
Der består efter  

 Justitsministeriets opfattelse ikke en regelkonflikt mellem  

 tavshedspligtsreglerne i selskabs- og årsregnskabslovgivningen og  

 oplysningspligten efter statsrevisorloven og grundloven, idet  

 tavshedspligtsreglerne efter sit eget indhold viger for modstående  

 oplysningspligtsbestemmelser, jf. også princippet i straffelovens § 152 e,  

 nr. 1. I øvrigt måtte en eventuel tavshedspligt utvivlsomt vige for  

 grundlovens § 47.
Videregivelse af oplysninger, som Rigsrevisionen er kommet i besiddelse af  

 gennem sin virksomhed som medrevisor eller gennem vedkommende minister, vil  

 således efter Justitsministeriets opfattelse frit kunne ske til  

 statsrevisorerne.
Dette gælder ikke alene i de tilfælde, hvor  

 statsrevisorerne har udbedt sig oplysningerne, men også i øvrigt, når  

 oplysningerne må anses for at være af betydning for statsrevisorernes  

 virksomhed.
 Det bemærkes i denne forbindelse, at statsrevisorerne, som nævnt ovenfor,  

 i lighed med andre, der virker i offentlig tjeneste eller hverv, f.eks.  

 folketingsmedlemmer, er omfattet af tavshedspligten efter straffelovens §  

 152.
De fortrolige oplysninger, som Rigsrevisionen videregiver til  

 statsrevisorerne, kommer således som udgangspunkt ikke videre.
I denne  

 forbindelse er det væsentligt, at Rigsrevisionen ved fremsendelse til  

 statsrevisorerne af oplysninger, som efter deres karakter ikke umiddelbart  

 fremtræder som fortrolige, med et stempel eller lignende markerer, at  

 oplysningerne efter Rigsrevisionens opfattelse er omfattet af lovgivningens  

 regler om tavshedspligt, for derved at undgå eventuelt utilsigtet brud på  

 fortroligheden.
 Der kan i øvrigt om beslægtede former for videregivelse af oplysninger til  

 andre offentlige myndigheder uanset regler om tavshedspligt henvises til  

 Kommenteret Forvaltningslov side 269 om videregivelse af oplysninger til  

 Folketingets Ombudsmand og til Vogter og Stausbøll, Juristen 1990, side 353,  

 om videregivelse af oplysninger til Folketinget.
 3. Med hensyn til det tredje hovedspørgsmål antages det i beretningen,  

 side 29, 1. sp., at der kan opstå habilitetsspørgsmål, hvis Rigsrevisionen på  

 et tidspunkt, efter begæring fra statsrevisorerne, skal indhente supplerende  

 oplysninger fra et statsaktieselskab, som man i egenskab af medrevisor  

 tidligere har meddelt blank revisionspåtegning, eller en påtegning, som ikke  

 omtaler det forhold, som statsrevisorerne nu ønsker undersøgt.
 Industriministeriet har udtalt, »at hvis sagen stilles på spidsen, må  

 Rigsrevisionen vælge, om man vil optræde som medrevisor eller som  

 Rigsrevision«, jf. beretningen side 29.
 Efter Justitsministeriets opfattelse kan der være grund til at fremhæve,  

 at Rigsrevisionens pligt til at bistå statsrevisorerne er fastslået i  

 rigsrevisorlovens § 8. Pligtens opfyldelse kan umuliggøres af andre  

 retsregler, herunder almindelige retsgrundsætninger, men Rigsrevisionen kan  

 ikke vælge sig ud af pligten.
 I øvrigt er Justitsministeriet efter en nærmere gennemgang af  

 problemstillingen af den opfattelse, at der ikke består noget reelt problem,  

 uanset om sagen anskues med udgangspunkt i almindelige retsgrundsætninger om  

 inhabilitet eller med udgangspunkt i forvaltningsretlige regler om  

 tilbagekaldelse af begunstigende forvaltningsakter.
 Med hensyn til inhabilitetssynspunkter bemærkes, at selv om  

 Rigsrevisionens rolle som medrevisor skulle være egnet til at vække tvivl om  

 Rigsrevisionens upartiskhed i forbindelse med rigsrevisionssagen, hvilket i  

 sig selv er tvivlsomt, er det almindeligt antaget, at en myndighed, som efter  

 almindelige regler om myndighedsinhabilitet vil være inhabil, alligevel skal  

 behandle sagen, hvis der ikke er andre (sideordnede eller overordnede  

 myndigheder med samme saglige kompetence) til at gøre det.
 Denne almindelige retsgrundsætning har, for den personlige, specielle  

 inhabilitets vedkommende, fundet udtryk i forvaltningslovens § 4, stk. 1.
 Med hensyn til synspunktet om tilbagekaldelse af begunstigende  

 forvaltningsakter bemærkes, at Rigsrevisionens behandling af regnskabet som  

 medrevisor og rigsrevisionssagen sker efter helt forskellige regelsæt.  

 Rigsrevisionens rolle som medrevisor følger af selskabets vedtægter, og  

 revisionspåtegningen er meddelt i medfør af årsregnskabsloven.  

 Rigsrevisionssagen derimod behandles i medfør af rigsrevisorloven.
Rigsrevisionssagen er således en selvstændig »ny« sag, og den  

 afgørelse eller udtalelse, den munder ud i, anfægter ikke de af årsregnskabs-  

 og aktieselskabsloven følgende juridiske konsekvenser af den blanke  

 revisionspåtegning.
Revisionspåtegningen forbliver uanfægtet af eventuel  

 kritik i rigsrevisionssagen.
Der er ikke hjemmel til, at Rigsrevisionen  

 (eller statsrevisorerne) kan ændre revisionspåtegningen.
 Justitsministeriet finder derfor ikke, at der er noget til hinder for, at  

 Rigsrevisionen optræder som Rigsrevision, selv om man på et tidligere  

 tidspunkt har revideret det pågældende selskabs regnskaber som  

 vedtægtsbestemt medrevisor.
4. Bemærkninger til de enkelte dele i Rigsrevisionens supplerende  

 notat til beretningen A.
Statsaktieselskaber Rigsrevisionen antager i beretningen side 33, at man som vedtægtsbestemt  

 medrevisor er omfattet af bestemmelserne i henholdsvis aktieselskabs- og  

 årsregnskabsloven i lighed med, hvad der gælder for generalforsamlingsvalgte  

 revisorer.
Der er som udgangspunkt ikke forskel på de rettigheder og pligter,  

 som gælder for Rigsrevisionen og selskabets anden revisor.
Denne antagelse  

 fører Rigsrevisionen til den konklusion, at man som medrevisor har krav på at  

 få alle de oplysninger stillet til rådighed, som man måtte ønske.
Dette er  

 Justitsministeriet ikke uenig i.
Antagelsen fører imidlertid også  

 Rigsrevisionen til den konklusion, at Rigsrevisionen på grund af bestemmelsen  

 om tavshedspligt kun kan videregive de oplysninger, der enten er offentlige,  

 eller som selskabet tillader offentliggjort (notatet, pkt. 7).
 En yderligere adgang til at videregive og i givet fald offentliggøre  

 oplysninger end ønsket af et selskabs bestyrelse må efter Rigsrevisionens  

 opfattelse i givet fald opnås gennem den minister, der forvalter aktieposten,  

 dvs. at ministeren må »instruere« bestyrelsesmedlemmerne om at  

 efterkomme Rigsrevisionens ønsker (pkt. 8). Endelig antager Rigsrevisionen  

 (pkt. 9), at ministeren/selskabet med henvisning til bestemmelserne i  

 årsregnskabsloven om især tavshedspligt for revisorer vil kunne modsætte sig  

 videregivelse - og eventuel offentliggørelse - af oplysninger til  

 statsrevisorerne.
Justitsministeriet er som anført ovenfor under pkt. 2 ikke enig i, at der  

 gælder sådanne begrænsninger i Rigsrevisionens muligheder for at videregive  

 oplysninger til statsrevisorerne.
Tavshedspligten i aktieselskabslovens § 160  

 og årsregnskabslovens § 61 l gælder alene den uberettigede videregivelse af  

 oplysninger.
Efter grundlovens § 47 og statsrevisorlovens § 4, stk. 2, har  

 statsrevisorerne adgang til at afkræve alle, som virker i offentlig tjeneste,  

 de oplysninger og aktstykker, som de anser for fornødne for udførelsen af  

 deres hverv.
Bestemmelserne har følgende ordlyd:
 » § 47. . . . . .
Stk. 2. Folketinget vælger et antal revisorer . . . . . De kan  

 fordre sig alle fornødne oplysninger og aktstykker meddelt . . . .« » § 4. . . . . .
Stk. 2. Enhver, som virker i offentlig tjeneste, har pligt til at  

 meddele statsrevisorerne de oplysninger og aktstykker, som de anser for  

 fornødne for udøvelsen af deres hverv.« Retsstillingen i forhold til statsrevisorerne er på den baggrund efter  

 Justitsministeriets opfattelse den, at statsrevisorerne kan kræve alle  

 oplysninger om selskabets forhold forelagt.
Oplysningerne kan kræves direkte  

 af vedkommende minister.
Denne har, jf. ovenfor under pkt. 1 (side 7), adgang  

 til at indfordre oplysningerne fra selskabet.
Oplysningerne kan også kræves stillet til rådighed af Rigsrevisionen.  

 Rigsrevisor er således efter Justitsministeriets opfattelse efter  

 statsrevisorlovens § 4, stk. 2, forpligtet til at videregive de oplysninger,  

 som han er i besiddelse af som medrevisor, eller som han har fået gennem  

 vedkommende minister.
En sådan videregivelse af oplysninger vil ikke være i  

 strid med de tavshedspligtsregler, som gælder for rigsrevisor efter  

 aktieselskabslovens § 160 og årsregnskabslovens § 61 l, jf. princippet i  

 straffelovens § 152 e, 1. led.
B.
Statsaktieselskaber, hvor Rigsrevisionen ikke er medrevisor I forhold til disse selskaber kan der efter Rigsrevisionens opfattelse,  

 jf. beretningen side 35 (notatet, pkt. 10), opstå et problem, såfremt  

 ministeren modsætter sig at udlevere de ønskede oplysninger - eventuelt med  

 henvisning til, at selskabernes forhold er endeligt reguleret i henholdsvis  

 aktieselskabs- og årsregnskabsloven.
Rigsrevisionen mener da ikke at kunne  

 komme i besiddelse af de relevante oplysninger og giver i beretningen udtryk  

 for, at forholdet i praksis tænkes løst gennem en aftale mellem  

 Rigsrevisionen og ministeren om retningslinier for Rigsrevisionens  

 videregivelse af oplysninger.
Efter Justitsministeriets opfattelse opstår det nævnte problem ikke.  

 Ministeren kan efter § 12 i rigsrevisorloven ikke modsætte sig at udlevere de  

 ønskede oplysninger med henvisning til selskabslovgivningen.
Ministeren har,  

 jf. ovenfor under pkt. 1 og 4A, adgang til alle selskabets oplysninger og vil  

 være forpligtet til at stille disse til rådighed for rigsrevisor og  

 statsrevisorerne, i det omfang det i øvrigt følger af loven om revision af  

 statens regnskaber.
 Spørgsmålet er derfor reelt, om det pågældende selskab er omfattet af  

 Rigsrevisionens kompetence.
Justitsministeriet er enig med Rigsrevisionen i, at det i forbindelse med  

 oprettelsen af et statsaktieselskab bør afklares, hvilken kompetence  

 Rigsrevisionen skal have, jf. beretningen, side 36, notatet pkt. 14.  

 Justitsministeriet vil i den forbindelse være indstillet på under den  

 lovtekniske gennemgang af lovforslag at henlede andre ministeriers  

 opmærksomhed på, at Rigsrevisionen, for så vidt angår revisionsspørgsmål, bør  

 inddrages såvel i forbindelse med udarbejdelsen af lovforslaget som ved  

 stiftelsen eller indtrædelsen i et selskab.
En tilsvarende ordning kunne  

 efter Justitsministeriets opfattelse i givet fald overvejes etableret i  

 Finansministeriet i forbindelse med Budgetdepartementets behandling af  

 aktstykker om oprettelse af statsaktieselskaber.
Derimod er der efter  

 Justitsministeriets opfattelse ikke ved siden heraf behov for ved særlig lov  

 at fastsætte, at der i vedtægterne for aktieselskaber med statslig deltagelse  

 skal optages bestemmelse om den statslige revisions kompetence.
C.
Aktieselskaber med statslig deltagelse, hvor staten har bestemmende  

 indflydelse Efter Justitsministeriets opfattelse kan vedkommende minister efter  

 aktieselskabslovens § 76 i forbindelse med en generalforsamling forlange  

 meddelt alle oplysninger om selskabets forhold, som ikke kan skade selskabet.  

 I det omfang det er reguleret i anden lovgivning eller i selskabets vedtægt,  

 eller staten efter vedtægten (aktieselskabslovens § 49, stk. 2) har udpeget  

 medlemmer af bestyrelsen, kan ministeren i overensstemmelse med det ovenfor  

 under pkt. 1 anførte også forlange oplysninger og dokumenter direkte af  

 bestyrelsen eller det af ministeren udpegede medlem.
 Efter Justitsministeriets opfattelse skulle der således heller ikke i  

 forbindelse med disse selskaber kunne opstå nogen vanskeligheder i  

 forbindelse med videregivelsen af oplysninger fra selskabet til vedkommende  

 minister og fra ministeren til rigsrevisor og statsrevisorerne, for så vidt  

 det ligger inden for tilsynsrevisionen efter rigsrevisorlovens § 6, jf. § 4.
D.
Aktieselskaber med statslig deltagelse, hvor staten ikke har  

 bestemmende indflydelse.
Rigsrevisionen giver i betænkningen, side 35, (notatet, pkt. 12), udtryk  

 for, at det er en forudsætning for, at ministeren kan efterkomme en anmodning  

 fra Rigsrevisionen om fremskaffelse af oplysninger, at ministeren kan  

 foranledige selskabets bestyrelse til at udlevere det ønskede materiale.  

 Dette problem bliver større, jo mindre statens aktieandel er.
I selskaber,  

 hvor staten er mindretalsaktionær, vil bestyrelsen og generalforsamlingen  

 efter Rigsrevisionens opfattelse kunne modsætte sig en udlevering af  

 oplysninger.
Justitsministeriet er enig heri.
Det gælder dog ikke i de tilfælde, hvor  

 ministerens adgang til løbende at holde sig orienteret om alle selskabets  

 forhold er fastsat eller klart forudsat i anden lovgivning, direkte  

 foreskrevet i selskabets vedtægter, eller det følger af vedtægterne, at  

 staten udpeger en repræsentant i bestyrelsen.
I disse tilfælde har ministeren  

 i overensstemmelse med det ovenfor under pkt. 1 anførte adgang til at få  

 oplysningerne og skal, hvis selskabet omfattes af Rigsrevisionens kompetence,  

 videregive oplysningerne til Rigsrevisionen.
 5. Et særligt spørgsmål er, hvorvidt Rigsrevisionen eller statsrevisorerne  

 kan offentliggøre de oplysninger, som man kommer i besiddelse af vedrørende  

 selskabets forhold.
 Rigsrevisionen og statsrevisorerne er undergivet de almindelige regler om  

 tavshedspligt efter straffelovens § 152. Dette indebærer, at  

 revisionsmyndighederne ikke må prisgive oplysninger, som er undergivet  

 tavshedspligt som følge af statens og selskabets økonomiske interesser, jf.  

 tilsvarende for ansatte i den offentlige forvaltning, forvaltningslovens §  

 27, stk. 1, nr. 5-7.
 I det omfang revisionsmyndighederne i statsaktieselskaber bliver bekendt  

 med oplysninger om selskabets drifts- og forretningsforhold, som ikke fremgår  

 af det offentliggjorte regnskab, eller som i øvrigt ikke er offentligt  

 tilgængelige, må oplysningerne ikke offentliggøres.
 For så vidt angår aktieselskaber med statslig deltagelse, må  

 revisionsmyndighederne ikke offentliggøre oplysninger om selskabets interne,  

 herunder økonomiske, forhold vedrørende drifts- og forretningsforhold, som  

 ikke i forvejen er offentligt tilgængelige.
Hans Engell / John Vogter Nr. 6 1989 RIGSREVISIONEN Den 14. oktober 1991 Notat til statsrevisorerne i henhold til § 18, stk. 2.
 Vedrører:
 Statsrevisorernes beretning nr. 6/1989 om den statslige revisions  

 kompetence i relation til statsaktieselskaber og lignende.
 Justitsministerens redegørelse af 19. august 1991.
 Trafikministerens redegørelse af 2. august 1991.
 Kommunikationsministerens redegørelse af 31. juli 1991.
 Industriministerens redegørelse af 11. juli 1991.
 Finansministerens redegørelse af 26. marts 1991.
 Arbejdsministerens redegørelse af 17. juli 1991.
 Energiministerens redegørelse af 17. september 1991.
1. Justitsministeren har i sin redegørelse givet en udførlig  

 gennemgang af de juridiske aspekter, der er omhandlet i beretningen.  

 Ministerens redegørelse er opdelt i 3 hovedafsnit vedrørende henholdsvis - Rigsrevisionens mulighed for via vedkommende minister at få oplysninger.
 - Rigsrevisionens mulighed for at videregive oplysninger.
 - Visse habilitetsspørgsmål.
2. Det første spørgsmål om at få oplysningerne behandler justitsministeren  

 ud fra overvejelser, om vedkommende bestyrelsesmedlem efter anmodning er  

 berettiget til at videregive oplysninger til ministeren.
Med udgangspunkt i  

 aktieselskabslovens § 160, 2. punktum, hvorefter bestyrelsesmedlemmer  

 straffes for ubeføjet at røbe, hvad de under udøvelsen af deres hverv  

 har fået kundskab om, og ud fra en betragtning om, at dette begreb skal  

 forstås ligesom straffelovens begreb uberettiget videregivelse,  

 fastslår justitsministeren, at der må antages at bestå en mulighed for, at de  

 statslige repræsentanter i aktieselskaber på egen hånd kan videregive  

 oplysninger om selskabets forhold til vedkommende minister.
Dette gælder, når  

 det følger af anden lovgivning, at en videregivelse kan eller skal finde  

 sted, eller hvis de statslige repræsentanter er direkte udpeget til  

 selskabets bestyrelse for at varetage statslige interesser  

 (aktieselskabslovens § 49, stk. 2) og de pågældende er udpeget som medlem af  

 bestyrelsen i kraft af deres tjenesteforhold til staten.
 I 100 pct. statsejede aktieselskaber vil det enkelte bestyrelsesmedlem  

 herefter være berettiget - og i medfør af et eventuelt tjenesteforhold  

 forpligtet - til at videregive alle de oplysninger og dokumenter om  

 selskabets forhold, som vedkommende minister beder om.
 Tilsvarende gælder for aktieselskaber med statslig deltagelse (under 100  

 pct.), at bestyrelsesmedlemmer, der er udpeget af staten i medfør af  

 aktieselskabslovens § 49, vil være berettigede til at videregive enhver  

 oplysning til brug for vedkommende ministers behandling af eksempelvis en  

 henvendelse fra Rigsrevisionen.
I aktieselskaber, hvor staten alene deltager som en blandt flere  

 aktionærer, vil bestyrelsesmedlemmer, der alene er indvalgt af staten som  

 aktionær via generalforsamlingsbeslutning, være stillet som andre  

 bestyrelsesmedlemmer.
Der vil i disse tilfælde kun kunne ske videregivelse af  

 oplysninger om selskabets forhold til ministeren, når der er en afgørende  

 offentlig interesse i, at vedkommende minister gøres bekendt med forholdene.
 Med hensyn til spørgsmålet om, hvorvidt en minister kan pålægge et  

 bestyrelsesmedlem at videregive oplysninger, antager justitsministeren bl.a.,  

 at den almindelige - ulovbestemte - instruktionsbeføjelse for en minister  

 normalt kun gælder tilfælde, hvor et bestyrelsesmedlem varetager  

 bestyrelsesarbejdet som led i sit almindelige tjenesteforhold til staten.
For ministeren gælder også tavshedspligt.
Straffelovens § 152 er dog under  

 hensyn til rigsrevisorlovens § 12 ikke til hinder for en videregivelse af  

 oplysningerne til Rigsrevisionen til brug for en revisionssag.
 Da Rigsrevisionen og statsrevisorerne ligeledes er omfattet af  

 straffelovens bestemmelser om tavshedspligt, indebærer det imidlertid, at de  

 oplysninger, som er indhentet gennem en minister, som udgangspunkt ikke må  

 offentliggøres.
3. Justitsministeren har om Rigsrevisionens muligheder for at videregive  

 oplysninger til statsrevisorerne om forhold, som er konstateret som  

 medrevisor af aktieselskaber, oplyst, at der frit vil kunne ske en sådan  

 videregivelse.
Statsrevisorerne anses dels ikke som »uvedkommende«  

 i henhold til årsregnskabslovens § 61 1, dels vil en bestemmelse om  

 tavshedspligt under alle omstændigheder skulle vige for grundlovens § 47.  

 Videregivelsen kan ske, ikke alene når statsrevisorerne har bedt om  

 oplysninger, men også, når disse må anses for at være af betydning for  

 statsrevisorernes virksomhed.
Det forudsættes dog, at de fortrolige  

 oplysninger, som videregives til statsrevisorerne, som udgangspunkt ikke  

 bliver offentliggjort.
4. Justitsministeren har om det habilitetsspørgsmål, som kunne tænkes at  

 opstå, hvor Rigsrevisionen efterfølgende iværksætter en undersøgelse af  

 regnskaber, som man tidligere i egenskab af medrevisor har givet blank  

 revisionspåtegning, udtalt, at der ikke består et sådant problem, hverken  

 hvis sagen betragtes efter reglerne om myndighedsinhabilitet, eller hvis  

 sagen betragtes ud fra synspunktet om tilbagekaldelse af begunstigende  

 forvaltningsakter.
Særligt om sidstnævnte er det anført, at der skal sondres  

 mellem behandlingen af regnskabet som medrevisor og som Rigsrevision.  

 Rigsrevisionssagen er at betragte som en selvstændig »ny« sag.
 5. Ministeren har til beretningens punkt 49 om Industriministeriets  

 udtalelse påpeget, at Rigsrevisionens pligt til at bistå statsrevisorerne er  

 fastslået i rigsrevisorlovens § 8. Denne pligts opfyldelse kan umuliggøres af  

 andre retsregler, men Rigsrevisionen kan ikke - som anført af  

 Industriministeriet - vælge sig ud af pligten.
6. Justitsministeren er ikke enig i beretningens supplerende notat, hvor  

 det er anført, at der for Rigsrevisionen som medrevisor i statsaktieselskaber  

 gælder særlige begrænsninger i adgangen til at videregive fortrolige  

 oplysninger til statsrevisorerne.
Ministeren begrunder dette med henvisning  

 til grundlovens § 47 og statsrevisorlovens § 4, stk. 2. Ministeren finder  

 tværtimod, at Rigsrevisionen i medfør af statsrevisorlovens § 4, stk. 2, er  

 forpligtet til at videregive oplysninger til statsrevisorerne, uanset  

 hvorledes oplysningerne er fremkommet.
For så vidt angår statsaktieselskaber, hvor Rigsrevisionen ikke er  

 medrevisor, anfører ministeren, at den pågældende minister ikke med  

 henvisning til selskabslovgivningen kan modsætte sig en anmodning efter  

 rigsrevisorlovens § 12 om at udlevere de ønskede oplysninger.
Ministeren vil  

 være forpligtet til at stille disse oplysninger til rådighed for rigsrevisor  

 og statsrevisorerne.
 Ministeren har i den forbindelse anført, at Justitsministeriet vil være  

 indstillet på under den lovtekniske gennemgang af lovforslag at henlede andre  

 ministeriers opmærksomhed på, at Rigsrevisionen i relation til  

 revisionsspørgsmål bør inddrages såvel i forbindelse med udarbejdelsen af  

 lovforslaget som ved stiftelsen eller indtrædelsen i et selskab.  

 Justitsministeriet finder derimod ikke behov for en særlig lov om dette  

 område.
7. I aktieselskaber med statslig deltagelse, hvor staten har bestemmende  

 indflydelse, vil ministeren kunne forlange meddelt alle oplysninger om  

 selskabets forhold på generalforsamlingen.
Endvidere vil oplysninger kunne  

 forlanges meddelt, hvis forholdet i øvrigt er reguleret ved eksempelvis lov,  

 eller hvis staten har udpeget bestyrelsesmedlemmer i medfør af  

 aktieselskabslovens § 49.
 8. I aktieselskaber med statslig deltagelse, hvor staten ikke har  

 bestemmende indflydelse, vil ministeren kun kunne forlange sig meddelt  

 oplysninger i det omfang, ministerens adgang til løbende at holde sig  

 orienteret om alle selskabets forhold er fastsat eller klart forudsat i anden  

 lovgivning, fremgår af vedtægterne m.m.
 9. Ministeren har endelig anført, at Rigsrevisionen og statsrevisorerne er  

 undergivet de almindelige regler om tavshedspligt efter straffelovens § 152.  

 Dette indebærer, at ikke allerede offentliggjorte oplysninger om selskabernes  

 forhold ikke må offentliggøres.
 10. Trafikministeren har i sin redegørelse bl.a. anført, at de  

 fremdragne konfliktsituationer i beretningen i praksis alene vil være  

 forekommende, i det omfang staten ikke er eneaktionær.
I disse tilfælde findes det i høj grad betænkeligt at indrømme staten en  

 øget adgang til via Rigsrevisionens afrapportering til statsrevisorerne at få  

 oplysninger om selskabernes forhold og aktiviteter.
Staten vil herved opnå en  

 fortrinsstilling i forhold til øvrige aktionærer samt til offentligheden, som  

 ikke findes at stå i et rimeligt forhold til det behov, som ønskes  

 tilgodeset.
Ministeren er derfor af den opfattelse, at staten på dette område må  

 indordne sig under de regler, der gælder for sådanne selskabers virksomhed.
I  

 modsat fald må der forventes nogen tilbageholdenhed fra private investorer,  

 såfremt der skabes en fortrinsstilling for staten.
11. Kommunikationsministeren har ligeledes tilkendegivet som sin  

 opfattelse, at der ikke bør gælde særlige regler for selskaber med statslig  

 deltagelse.
Disse selskaber bør følge den almindelige selskabslovgivning.
 Ministeren finder på den baggrund, at der i hvert enkelt tilfælde i  

 forbindelse med udarbejdelsen af lovforslag om dannelse af et  

 statsaktieselskab tages stilling til spørgsmålet om, hvorledes revisionen  

 skal tilrettelægges.
 12. Industriministeren har dels henvist til tidligere udtalelse  

 gengivet i beretningens punkt 41 og dels påpeget, at en lovmæssig  

 særregulering af selskaber med staten som aktionær findes uhensigtsmæssig, da  

 en sådan regulering vil være et dårligt signal til erhvervslivet.
 Ministeren er i øvrigt af den opfattelse, at Rigsrevisionens behov for  

 oplysninger vil kunne tilgodeses ved, at ministrene drager omsorg for at  

 skaffe vedtægtsmæssig hjemmel for informationspligt for selskabet over for  

 ministrene med henblik på at opfylde rigsrevisorlovens tilsynsbestemmelser.  

 Denne opgave har dog intet med den lovpligtige selskabsrevision efter  

 årsregnskabsloven at gøre, og ministrene kan ikke via instruks fra  

 Rigsrevisionen pålægges instruktionspligt over for selskabet.
En vedtægtsmæssig ordning vil ikke løse konflikten mellem rigsrevisors  

 funktioner som henholdsvis medrevisor efter selskabslovgivningen og  

 rigsrevisor efter rigsrevisorloven.
Ministeren henviser herved til  

 beretningens punkt 49, hvori Industriministeriet er citeret for, at  

 Rigsrevisionen må vælge, om man vil optræde som medrevisor eller som  

 Rigsrevision.
 13. Finansministeren har bl.a. konstateret, at han er enig i, at  

 Rigsrevisionens virke som medrevisor i statslige aktieselskaber sker på  

 vilkår, der er anderledes end de normalt for Rigsrevisionen gældende vilkår.
 14. Arbejdsministeren har vedrørende beretningens punkt 38 om ATP  

 bl.a. oplyst, at det oprettede datterselskab må antages at kunne revideres  

 som et akcessorium til ATP, idet ATP i modsat fald ville kunne unddrage sig  

 Rigsrevisionens tilsyn ved at henlægge aktiviteter og kapital i et sådant  

 datterselskab.
 Ministeren er i øvrigt indstillet på fremover i lignende tilfælde at følge  

 Rigsrevisionen, så det enten af loven eller bemærkningerne klart fremgår,  

 hvilken kompetence den statslige revision har.
15. Energiministeren har bl.a. peget på vigtigheden af, at  

 statsaktieselskaber følger den almindelige selskabslovgivning, så  

 erhvervslivet ikke får den opfattelse, at der gælder særlige regler for  

 selskaber med statslig deltagelse.
Endvidere nævnes, at der bag henlæggelsen  

 af statslige forretningsområder til aktieselskaber ligger et politisk ønske  

 om at give statslige virksomheder mulighed for at drive virksomhed på  

 principielt samme vilkår som privatejede aktieselskaber.
Vedrørende D.O.N.G.
A/S oplyses, at aktieselskabsformen blev anset som  

 mest velegnet, da selskabets aktiviteter forudsatte kommerciel handlefrihed,  

 fleksibilitet og en vis grad af fortrolighed.
Ledelsen af disse selskaber er  

 ikke underlagt de begrænsninger i friheden til at disponere, som ligger i de  

 statslige bevillings- og budgetregler m.v.
I øvrigt henvises til, at  

 samarbejdet mellem D.O.N.G.
A/S og Rigsrevisionen hidtil har forløbet  

 tilfredsstillende.
 Ministeren, der er bekendt med justitsministerens foran under pkt. 1  

 omtalte redegørelse til beretningen, kan på den baggrund tilslutte sig  

 beretningens synspunkt om, at spørgsmålet om konflikt mellem rigsrevisorloven  

 og årsregnskabsloven bør søges løst konkret ved forhandling mellem  

 Rigsrevision, statsaktieselskabets ledelse og pågældende minister.
 16. Jeg har bemærket mig, at ministerredegørelserne er baseret på  

 forskellige opfattelser om Rigsrevisionens muligheder for at indfordre og  

 videregive oplysninger fra aktieselskaber til statsrevisorerne.
 Justitsministeren giver således på flere punkter udtryk for, at  

 Rigsrevisionen har en videre adgang til at indfordre og videregive  

 oplysninger til statsrevisorerne, end hvad trafikministeren og  

 industriministeren tilkendegiver i deres redegørelser.
Rigsrevisionen har for sit vedkommende hidtil anlagt en restriktiv  

 fortolkning med hensyn til dens muligheder for at indfordre og videregive  

 oplysninger til statsrevisorerne, da der i værste fald kunne blive tale om  

 straffelovsansvar for Rigsrevisionens chef og medarbejdere.
Jeg vil  

 imidlertid nu - med statsrevisorernes indforståelse - lægge  

 justitsministerens synspunkter til grund for min fremtidige behandling af  

 spørgsmål af den omhandlede karakter.
 For at imødekomme justitsministerens afsluttende bemærkning om, at  

 Rigsrevisionen og statsrevisorerne ikke må offentliggøre oplysninger om  

 selskabernes drifts- og forretningsforhold, som ikke allerede er  

 offentliggjort eller tillades offentliggjort af de pågældende selskaber, vil  

 jeg naturligvis markere, at sådanne oplysninger er fortrolige.
17. Den nuværende statslige revisionsordning bygger på den forudsætning,  

 at grundlaget for statsrevisorernes indstillinger til Folketinget i henhold  

 til grundlovens § 47, stk. 3, tilvejebringes gennem de beretninger, som  

 statsrevisorerne modtager fra rigsrevisor, jf. § 3 i lov nr. 322 af 26. juni  

 1975 om statsrevisorerne.
Statsrevisorernes varetagelse af deres hverv kunne  

 derfor på dette område blive svækket, såfremt de - som følge af tavshedspligt  

 - var afskåret fra at give Folketinget revisionsmæssige oplysninger om  

 sådanne selskaber.
Ministeren har dog i sin redegørelse bl.a. henvist til en  

 artikel af kontorchef John Vogter, Justitsministeriet, m.fl., i Juristen  

 1990, side 353 ff, om videregivelse af oplysninger til Folketinget.
Det  

 fremgår heraf, at Justitsministeriet i et notat af 11. maj 1970 bl.a. har  

 anført, at »En minister vil formentlig ikke kunne straffes for  

 overtrædelse af denne bestemmelse (spørgsmål om overtrædelse af straffelovens  

 bestemmelser om tavshedspligt), hvis han - være sig på eget initiativ eller  

 efter begæring fra udvalget (Folketingsudvalg) - videregiver oplysninger, der  

 er omfattet af hans tavshedspligt, til et Folketingsudvalg, fordi han  

 skønner, at det vil være et naturligt led i udvalgets arbejde at få disse  

 oplysninger.« Det konkluderes i artiklen, at lovgivningens almindelige regler om  

 tavshedspligt sædvanligvis ikke er til hinder for, at en minister videregiver  

 fortrolige oplysninger til et Folketingsudvalg, når oplysningerne skønnes at  

 have betydning for udvalgets behandling af en sag.
Folketingsudvalgene er  

 ikke offentligt tilgængelige, og medlemmerne er omfattet af bestemmelserne om  

 tavshedspligt.
Normalt er det dog ikke ministeren, men udvalgets formand, der  

 eventuelt pålægger medlemmerne tavshedspligten.
Ministeren kan dog markere  

 over for udvalget, at materialet efter hans opfattelse er omfattet af  

 lovgivningens regler om tavshedspligt.
Jeg må på den baggrund mene, at statsrevisorerne som kollegium vil være  

 berettigede til at videregive fortrolige oplysninger om selskabernes forhold  

 til et af Folketingets udvalg - f.eks.
Finansudvalget - når statsrevisorerne  

 beslutter, at dette er relevant.
 18. Jeg har med tilfredshed bemærket, at det af flere af  

 ministerredegørelserne fremgår, at man fremover vil have opmærksomheden  

 henledt på særlige revisionsmæssige spørgsmål i forbindelse med etableringen  

 af nye aktieselskaber.
19. Der er med justitsministerens besvarelse af de her omtalte spørgsmål  

 skabt en afklaring for den statslige revision.
Dette har ikke alene betydning  

 for de selskaber, der er omtalt her i notatet.
Muligheden for at videregive  

 oplysninger må også gælde andre institutioner, som Rigsrevisionen reviderer  

 eller på anden måde fører tilsyn med, f.eks.
DR og TV 2.
Dette principielle udgangspunkt skal dog ikke forhindre, at jeg i  

 tilrettelæggelsen af min fremtidige praksis med hensyn til at videregive  

 oplysninger om statslige aktieselskaber vil være opmærksom på karakteren af  

 de oplysninger, der indhentes fra de berørte selskaber.
Jeg vil som hidtil  

 give ministeren mulighed for indsigelser inden videregivelse af oplysninger  

 og over for statsrevisorerne redegøre for indsigelserne og for, i hvilket  

 omfang jeg finder, at revisionsmæssige hensyn bør vige for modstående  

 forhold.
J.
Mohr Statsrevisorerne henleder Folketingets opmærksomhed på justitsministerens  

 redegørelse og rigsrevisors konklusioner i hans notat af 15. oktober 1991.
Efter 2. behandling den 29. maj 1996 § 1 I lov om revisionen af statens regnskaber m.m., jf. lovbekendtgørelse nr.  

 489 af 24. juni 1991, foretages følgende ændringer:
 1. § 2 affattes således:
» § 2. Revisionen omfatter 1) statens regnskaber, 2) regnskaber for institutioner, foreninger, fonde m.v., hvis udgifter  

 eller regnskabsmæssige underskud dækkes ved statstilskud eller ved bidrag,  

 afgift eller anden indtægt i henhold til lov, 3) regnskaber for selvstændige forvaltningssubjekter, der er oprettet ved  

 lov, herunder bevillingslov, eller ved Folketingets Finansudvalgs tiltrædelse  

 af en bevillingsansøgning, og 4) regnskaber for interessentskaber og virksomheder, hvori staten, en af  

 de i nr. 2 nævnte institutioner, foreninger, fonde m.v., eller en af de i nr.  

 3 nævnte selvstændige forvaltningssubjekter, deltager som interessent eller  

 personligt ansvarlig virksomhedsdeltager.
 Stk. 2. Revisionen af regnskaber omfattet af stk. 1, nr. 3, kan  

 udføres i samarbejde med andre revisorer, såfremt dette er fastsat ved lov.  

 Revisionen af regnskaber omfattet af stk. 1, nr. 4, kan udføres i samarbejde  

 med andre interessenters revisorer.
 Stk. 3. Rigsrevisors virksomhed omfatter ikke Danmarks  

 Nationalbank i dens egenskab af centralbank.
Stk. 4. Folketingets regnskab revideres ved foranstaltning af  

 Folketingets Præsidium.« 2. § 4 affattes således:
» § 4. Rigsrevisor kan direkte eller gennem vedkommende  

 minister kræve forelagt til gennemgang 1) regnskaber fra institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 af de i § 2, stk. 1, nr. 2-4, nævnte institutioner m.v., eller som modtager  

 bidrag, afgift eller anden indtægt i henhold til lov, og 2) regnskaber fra sådanne institutioner m.v. som nævnt i § 2, stk. 1, for  

 hvilke der ved lov er fastsat revisionsbestemmelser, som afviger fra denne  

 lov.
Stk. 2. Rigsrevisor kan direkte fra fuldt statsejede  

 aktieselskaber og aktieselskaber, hvori staten i øvrigt har bestemmende  

 indflydelse, kræve regnskaber til gennemgang, dog ikke fra aktieselskaber,  

 der har aktier optaget til notering på en fondsbørs.
Regnskaber fra andre  

 aktieselskaber, som staten ejer aktier i, herunder børsnoterede  

 aktieselskaber, indkræves gennem vedkommende minister.
Stk. 3. Ved indkrævning af de i stk. 1 nævnte regnskaber, der  

 foretages direkte fra vedkommende institution m.v. og fra de i stk. 2, 1.  

 pkt., nævnte aktieselskaber, underretter rigsrevisor vedkommende minister  

 herom.« 3. I § 6 indsættes efter stk. 1 som nye stykker:
 »Stk. 2. De i § 4 nævnte regnskaber, jf. dog stk. 3, omfatter  

 årsregnskaber med eventuelle koncernregnskaber og årsberetninger, periode- og  

 delregnskaber samt relevant regnskabsmateriale, herunder bogføringsmateriale,  

 ledelsens protokoller og lignende materiale, revisors protokoller og  

 beretninger m.v., samt andet materiale og oplysninger, som efter rigsrevisors  

 skøn er af betydning for udførelsen af dennes hverv.
Stk. 3. For de i § 4, stk. 2, 2. pkt., nævnte aktieselskaber  

 omfatter regnskaber ud over årsregnskaber m.v., der er aflagt i henhold til  

 lov om visse selskabers aflæggelse af årsregnskab m.v., tillige andet  

 materiale af betydning for regnskabsgennemgangen, som ministeren kan komme i  

 besiddelse af.« 4. § 7 affattes således:
» § 7. Opretter eller deltager staten eller en af de i § 2,  

 stk. 1, nr. 2-4, nævnte institutioner m.v. i en virksomhed gennem  

 kapitalindskud, tilskud, lån, garanti eller anden støtte eller i en  

 virksomhed, der modtager bidrag, afgift eller anden indtægt i henhold til  

 lov, skal vedkommende statsmyndighed eller institution m.v. rådføre sig med  

 rigsrevisor om revisionsspørgsmål af større betydning, som den har  

 indflydelse på, inden der træffes beslutning om de pågældende  

 spørgsmål.« 5. § 9 affattes således:
 » § 9. Rigsrevisor kan med vedkommende minister aftale, at  

 revisionsopgaver i henhold til § 2, stk. 1, nr. 1 og 2, varetages i et  

 nærmere fastlagt samarbejde mellem rigsrevisor og et organ for intern  

 revision.
 Stk. 2. Rigsrevisor kan aftale med vedkommende minister eller,  

 såfremt ministeren ikke har beføjelse hertil, med ledelsen af de i § 2, stk.  

 1, nr. 3, nævnte selvstændige forvaltningssubjekter og en anden revisor, jf.  

 § 2, stk. 2, at revisionsopgaver varetages i et nærmere fastlagt samarbejde  

 mellem rigsrevisor, en anden revisor og et organ for intern revision.
Stk. 3. Rigsrevisor kan med vedkommende minister og andre  

 interessenter samt disse interessenters revisorer aftale, at revisionsopgaver  

 i henhold til § 2, stk. 1, nr. 4, varetages i et nærmere fastlagt samarbejde  

 mellem rigsrevisor, eventuelle medinteressenters revisorer og et organ for  

 intern revision.« 6. I § 12 indsættes efter stk. 1 som nyt stykke:
»Stk. 2. Såfremt der efter stk. 1 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til rigsrevisor.« 7. § 17, stk. 3, affattes således:
»Stk. 4. En sag, der optages i rigsrevisors beretning, skal  

 mindst fire uger inden afgivelsen forelægges vedkommende minister.
Vedrører  

 sagen de i § 4, stk. 2, 1. pkt., nævnte aktieselskaber, skal sagen tillige  

 forelægges selskabets bestyrelse.
Forelæggelse skal ikke finde sted, såfremt  

 der tidligere har været brevvekslet om sagen.« 8. § 18 affattes således:
 »§ 18. Statsrevisorerne fremsender med deres eventuelle  

 bemærkninger de beretninger, der er nævnt i § 17, til Folketinget og  

 vedkommende minister.
 Stk. 2. Inden fire måneder, for den i § 17, stk. 1, nævnte  

 beretning dog to måneder, efter statsrevisorernes fremsendelse af en  

 beretning afgiver ministeren til statsrevisorerne en redegørelse for de  

 foranstaltninger og overvejelser, som beretningen har givet anledning til.
 Stk. 3. For de i § 4, stk. 2, 1. pkt., nævnte aktieselskaber  

 indhenter ministeren tillige en udtalelse fra selskabets bestyrelse.  

 Ministerens kommentarer til bestyrelsens udtalelse indgår i den i stk. 2  

 nævnte redegørelse til statsrevisorerne.
 Stk. 4. Redegørelsen og den i stk. 3 nævnte udtalelse fra  

 aktieselskabets bestyrelse tilsendes samtidig rigsrevisor, der inden en måned  

 efter modtagelsen fremsender sine bemærkninger til statsrevisorerne.
Stk. 5. Ministrenes redegørelser og rigsrevisors bemærkninger  

 indgår i statsrevisorernes endelige betænkning til Folketinget.
Den i stk. 3  

 nævnte udtalelse kan efter statsrevisorernes skøn tillige indgå i endelig  

 betænkning.« § 2 I lov nr. 322 af 26. juni 1975 om statsrevisorerne, som ændret ved lov nr.  

 461 af 1. juni 1994, foretages følgende ændringer:
 1. § 2, stk. 4, affattes således:
»Stk. 4. Statsrevisorerne kan foretage undersøgelser og  

 afgive beretninger om 1) alle institutioner, foreninger, fonde m.v., der modtager  

 kapitalindskud, tilskud, lån, garanti eller anden støtte fra staten eller en  

 statsstøttet institution, eller som modtager bidrag, afgift eller anden  

 indtægt i henhold til lov, 2) alle selvstændige forvaltningssubjekter, der er oprettet ved lov,  

 herunder bevillingslov, eller ved Folketingets Finansudvalgs tiltrædelse af  

 en bevillingsansøgning, og 3) alle interessentskaber og virksomheder, hvori staten, en af de i nr. 1  

 nævnte institutioner, foreninger, fonde m.v. eller en af de i nr. 2 nævnte  

 selvstændige forvaltningssubjekter deltager som interessent eller personligt  

 ansvarlig virksomhedsdeltager.« 2. I § 2 indsættes efter stk. 4 som nye stykker:
 »Stk. 5. Statsrevisorernes virksomhed omfatter ikke Danmarks  

 Nationalbank i dens egenskab af centralbank.
Stk. 6. De i stk. 4 nævnte undersøgelser kan gennemføres, uanset  

 hvilke regler om regnskabsaflæggelse og revision der er gældende for de  

 pågældende institutioner m.v.
Statsrevisorerne kan anmode rigsrevisor om at  

 foretage lignende undersøgelser og afgive beretning herom til  

 statsrevisorerne.« Stk. 5 bliver herefter stk. 7.
 3. I § 3 ændres »rigsrevisoren« til:  

 »rigsrevisor«.
 4. I § 4 indsættes efter stk. 1 som nyt stykke:
»Stk. 2. De i stk. 1 nævnte regnskaber omfatter årsregnskaber  

 med eventuelle koncernregnskaber og årsberetninger, periode- og delregnskaber  

 samt relevant regnskabsmateriale, herunder bogføringsmateriale, ledelsens  

 protokoller og lignende materiale, revisors protokoller og beretninger m.v.,  

 samt andet materiale og oplysninger, som efter statsrevisorernes skøn er af  

 betydning for udførelsen af deres hverv.« Stk. 2 bliver herefter stk. 3.
 5. I § 4 indsættes efter stk. 2, som bliver stk. 3, som nyt  

 stykke:
»Stk. 4. Såfremt der efter stk. 3 afgives dokumenter, der er  

 omfattet af bestemmelser om undtagelse af interne dokumenter fra retten til  

 aktindsigt i lov om offentlighed i forvaltningen, vil sådanne dokumenter  

 fortsat være undtaget fra aktindsigt efter afgivelsen til  

 statsrevisorerne.« § 3 Stk. 1. Loven træder i kraft dagen efter bekendtgørelsen i  

 Lovtidende, men finder også anvendelse på regnskaber for perioder, der ligger  

 forud for ikrafttrædelsen.
 Stk. 2. § 1, nr. 1 og 2, gælder ikke regnskaber, for hvilke der  

 ved allerede gældende lov er fastsat særlige revisionsbestemmelser.
