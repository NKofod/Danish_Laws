Fremsat den 13. oktober 1999 af erhvervsministeren (Pia  

 Gjellerup) Forslag til Lov om ændring af  

 lov om markedsføring1)  og lov om  

 en rejsegarantifond (Sammenlignende reklame, regel om særtilbud,  

 Forbrugerombudsmandens ansættelse og adgang til at forlange oplysninger  

 samt styrkelse af Rejsegarantifondens indgrebsmuligheder) § 1 I lov om markedsføring, jf. lovbekendtgørelse nr. 545 af 1.  

 juli 1999, foretages følgende ændringer:
 1. Efter § 2 indsættes før overskriften  

 til § 3:
»Sammenlignende reklame § 2 a.
Sammenlignende reklame omfatter enhver reklame, som  

 direkte eller indirekte henviser til en konkurrent eller til varer eller  

 tjenesteydelser, som udbydes af en konkurrent.
Stk. 2. Sammenlignende reklame, jf. stk. 1, er tilladt  

 efter denne lov, når sammenligningen 1)	ikke er vildledende, 2)	angår varer eller tjenesteydelser, der opfylder samme behov  

 eller tjener samme formål, 3)	er objektiv og sammenligner en eller flere konkrete og relevante  

 egenskaber, der kan dokumenteres, og som er repræsentative for disse  

 varer eller tjenesteydelser, herunder prisen, 4)	ikke skaber forveksling på markedet mellem annoncøren  

 og en konkurrent eller mellem annoncørens og en konkurrents  

 varemærker, firmanavne, andre karakteristiske kendetegn, varer eller  

 tjenesteydelser, 5)	ikke miskrediterer eller nedvurderer en konkurrents  

 varemærker, firmanavne, andre karakteristiske kendetegn, varer,  

 tjenesteydelser, aktiviteter eller øvrige forhold, 6)	for produkter med oprindelsesbetegnelse i hvert enkelt  

 tilfælde vedrører produkter med samme betegnelse, 7)	ikke drager utilbørlig fordel af den anseelse, der er knyttet  

 til en konkurrents varemærke, firmanavn eller andre karakteristiske  

 kendetegn, eller af konkurrerende produkters oprindelsesbetegnelser og 8)	ikke fremstiller en vare eller tjenesteydelse som en imitation eller  

 en kopi af en vare eller tjenesteydelse, der er dækket af et beskyttet  

 varemærke eller firmanavn.
Stk. 3. I enhver sammenlignende reklame, som indeholder  

 særtilbud, skal det klart fremgå, hvornår tilbudet  

 ophører eller efter omstændighederne, at tilbudet kun  

 gælder, så længe de pågældende varer og  

 tjenesteydelser er til rådighed.
Gælder særtilbudet endnu  

 ikke, skal det tillige oplyses, hvornår perioden for den særlige  

 pris eller for andre særlige betingelser begynder.«.
 2. I §15, stk. 2, indsættes som 2. pkt.:
 »Oplysningerne kan kræves meddelt inden for en kort  

 frist, når det gælder sammenlignende reklame, eller når det  

 efter omstændighederne skønnes påkrævet.«.
 3. I § 15, stk. 3, 1. pkt., indsættes efter  

 »6 år«: »og kan kun afskediges uden ansøgning, såfremt  

 afskeden er begrundet i helbredsmæssige årsager, eller  

 såfremt den pågældende som følge af strafbart  

 forhold, tjenesteforseelse eller mislighed er uskikket til at forblive i  

 stillingen.«.
 4. I § 15, stk. 3, indsættes efter 1.  

 pkt.:
 »Ansættelsen ophører automatisk ved udgangen  

 af den måned, hvori den pågældende fylder 70  

 år.«.
 5. I § 22, stk. 3, indsættes efter  

 »§ 2, stk. 1-3,«: »§ 2 a,«.
§ 2 I lov om en rejsegarantifond, jf. lov nr. 315 af 14. maj 1997, foretages  

 følgende ændring:
 1. I § 17, stk. 1, indsættes efter  

 »§ 8, stk. 5 og 6,«: »eller § 19,«.
§ 3 Stk. 1. Loven træder i kraft den 1. april 2000, jf. dog  

 stk. 2.
 Stk. 2. § 2 træder i kraft dagen efter  

 bekendtgørelse i Lovtidende.
Bemærkninger til lovforslaget Almindelige bemærkninger A.
Lovforslagets indhold Ved lovforslaget ændres lov om markedsføring,  

 jf. lovbekendtgørelse nr. 545 af 1. juli 1999 om bekendtgørelse  

 af lov nr. 428 af 1. juni 1994 om markedsføring, FT 1993-94 (2.  

 saml.): 7871, 11999, 12319; A 7249; B 1795; C 1395, som ændret ved lov  

 nr. 342 af 2. juni 1999, FT 1998-99 (2. saml.) 2735, 7134, 7379; A 3216; B  

 1193; C 772.
 Endvidere foretages en lovteknisk ændring af  

 § 17, stk. 1, i lov om en rejsegarantifond, jf. lov nr. 315 af 14.  

 maj 1997, FT 1996-97 (2. saml.): 3045, 6470, 6594; A 2718; B 710, 842; C  

 399.
Ændringen af markedsføringsloven  

 vedrører gennemførelse af Europa-Parlamentets og Rådets  

 direktiv 97/55/EF af 6. oktober 1997 om ændring af direktiv  

 84/450/EØF om vildledende reklame for at medtage sammenlignende  

 reklame.
Herudover indeholder lovforslaget en bestemmelse om  

 Forbrugerombudsmandens ansættelsesforhold som konsekvens af lov nr. 346  

 af 2. juni 1999 om ændring af tjenestemandspensionsloven,  

 tjenestemandsloven mv.
Endelig indføres hjemmel til at slette  

 rejsearrangører og formidlere for udenlandske arrangører, der  

 ikke efterkommer Rejsegarantifondens krav om forhøjet  

 garantistillelse, som oprindeligt forudsat i lov om en rejsegarantifond, jf.  

 lov nr. 315 af 14. maj 1997. De nævnte ændringer søges  

 gennemført ved at medtage:
-	betingelserne i markedsføringsloven, der skal iagttages, for  

 at sammenlignende reklame er tilladt, -	betingelserne for særtilbud, -	adgang for Forbrugerombudsmanden til med kort frist at kræve  

 oplysninger, når det gælder sammenlignende reklame mv., -	Forbrugerombudsmandens ansættelsesforhold og -	en lovteknisk ændring af lov om en rejsegarantifond.
Det overordnede mål med direktivændringen er  

 at gøre sammenlignende reklame lovlig i alle medlemsstater og at  

 harmonisere, under hvilke betingelser sammenlignende reklame er tilladt, da  

 de enkelte medlemsstaters love og administrative bestemmelser er meget  

 forskellige, og derved kan skabe hindringer for varer og tjenesteydelsers  

 frie bevægelighed.
Direktivet skal derved medvirke til at fremme  

 konkurrencen og mindske konkurrenceforvridning.
Gennemførelsen af  

 harmoniseringen vil ikke medføre væsentlige ændringer i  

 den gældende danske retsstilling om sammenlignende reklame.
Reklame er et vigtigt middel til at sikre et effektivt  

 marked og konkurrence.
Gennemsigtigheden for forbrugerne er imidlertid  

 afhængig af typen og mængden af den information, der gives i  

 reklamen.
Af direktivets betragtninger fremgår således, at  

 sammenlignende reklame kan være et legitimt oplysningsmiddel i  

 forbrugernes interesse, når sammenligningen vedrører konkrete,  

 relevante, dokumenterbare og repræsentative træk og ikke er  

 vildledende.
 De betingelser, direktivet opstiller for at anvende  

 sammenligning i reklame, omfatter navnlig, at reklamen ikke må  

 være vildledende, at sammenligningen skal angå  

 varer eller tjenesteydelser, der opfylder samme behov eller formål,  

at reklamen angår konkrete og relevante egenskaber, der er  

 repræsentative og kan dokumenteres, at reklamen ikke  

 giver anledning til forveksling med konkurrenter, at  reklamen  

 ikke miskrediterer konkurrenter, varemærker mv., at reklame for  

 produkter med oprindelsesbetegnelse skal angå produkter med samme  

 betegnelse, at reklamen ikke snylter på en konkurrents  

 varemærke el. lign. og at reklamen ikke fremstiller en vare som  

 en kopi af en anden vare, der er beskyttet af et varemærke.
 Endvidere opstiller direktivet betingelser for  

 reklamesammenligninger i forbindelse med tilbud.
 Endelig skal domstolene eller en administrativ myndighed  

 ifølge direktivet kunne forlange dokumentation for rigtigheden af den  

 sammenlignende reklames oplysninger inden for kort tid.  

 Sidstnævnte gennemføres ved forslaget til ændring af  

 § 15, stk. 2, 2. pkt.
Som følge af de specifikke betingelser, der skal  

 sikre, at sammenlignende reklame er tilladt på ensartede vilkår i  

 medlemsstaterne, har direktivet karakter af totalharmonisering.
Da der ikke  

 findes en samlet detaljeret regulering om sammenlignende reklame, og da  

 retspraksis på området er sparsom og konkret begrundet, er det  

 fundet hensigtsmæssigt at lægge sig tæt op ad direktivets  

 ordlyd for at sikre en korrekt gennemførelse i lovgivningen.
Den reklame, som sædvanligvis benævnes  

 sammenlignende reklame, og som ikke er omfattet af direktivets definition,  

 må bedømmes efter de gældende regler og praksis.
Disse  

 regler findes i de generelle bestemmelser i markedsføringsloven om god  

 markedsføringsskik samt forbudene mod vildledning og forveksling,  

 specifikke bestemmelser i særlovgivningen, herunder  

 varemærkeloven, samt praksis på området.
Om den  

 nærmere afgrænsning af direktivets anvendelsesområde  

 henvises til de specielle bemærkninger til nr. 1, ad § 2 a,  

 stk. 1.
Efter de gældende regler har Rejsegarantifonden i  

 dag ikke mulighed for at slette en arrangør, der ikke efterlever  

 fondens krav om at stille forhøjet sikkerhed.
Mulighed for at slette  

 en arrangørs registrering i fonden i denne situation var forudsat i  

 lovforslaget, men ved en lovteknisk fejl i forbindelse med lovens vedtagelse  

 fik fonden ikke denne sanktionsmulighed.
Erhvervsministeren har orienteret  

 Folketingets Erhvervsudvalg herom og tilkendegivet, at denne lovtekniske fejl  

 ville blive søgt rettet ved et lovforslag.
 Den foreslåede ændring af  

 rejsegarantifondloven giver Rejsegarantifonden mulighed for at slette en  

 arrangørs registrering i fonden, hvis arrangøren ikke inden for  

 en kort frist efterkommer fondens krav om forhøjet garantistillelse.  

 Sletning af registeret indebærer, at den pågældende  

 arrangør ikke længere lovligt kan sælge  

 rejsearrangementer, som er omfattet af loven.
B.
Lovforslagets administrative og økonomiske konsekvenser Økonomiske og administrative konsekvenser for det offentlige I henhold til markedsføringsloven skal  

 Forbrugerombudsmanden føre tilsyn med, at loven overholdes navnlig ud  

 fra hensynet til forbrugerne.
Forbrugerombudsmanden har således  

 allerede i dag mulighed for at behandle sager om sammenlignende reklame.  

 Gennemførelsen af forslaget skønnes derfor ikke at  

 medføre øgede omkostninger for Forbrugerombudsmandens tilsyn  

 efter markedsføringsloven.
Forslaget til ændring af loven om en  

 rejsegarantifond skønnes ikke at medføre øgede  

 omkostninger til Rejsegarantifondens administration af loven.
Forslaget  

 sikrer mere effektivt fonden mod tab ved rejsearrangørers konkurser,  

 og forbrugerne mod rejsearrangører, der udgør en særlig  

 risiko.
Erhvervsøkonomiske konsekvenser og administrative konsekvenser  

 for virksomheder Reglerne om sammenlignende reklame skønnes ikke at  

 indebære økonomiske eller administrative konsekvenser for  

 virksomhederne.
 Kataloget over de specifikke kriterier, der skal  

 være opfyldt, for at sammenlignende reklame er tilladt, vil gøre  

 det lettere for de erhvervsdrivende, som ønsker at benytte sig af  

 denne reklameform, at tage højde for de forskellige lovgivningers  

 krav.
 Forslaget til ændring af loven om en garantifond er  

 til gavn for de virksomheder, der driver solid rejsevirksomhed.
C.
Lovforslagets miljømæssige konsekvenser Lovforslaget skønnes ikke at indebære  

 miljømæssige konsekvenser.
D.
Forholdet til EU-retten Lovforslaget gennemfører direktiv 97/55/EF, der  

 udvider anvendelsesområdet for direktiv 84/450/EØF om  

 vildledende reklame (vildledningsdirektivet) og dets kontrol- og  

 sanktionssystemer til også at omfatte sammenlignende reklame.  

 Direktivet er vedtaget med hjemmel i EF-traktatens artikel 100 A, og  

 direktivet skal være gennemført i national ret senest den 23.  

 april 2000. Der henvises til bemærkningerne ovenfor under pkt.
A.
 I overensstemmelse med traktaten overlades det til  

 medlemsstaterne at bestemme form og midler til gennemførelse af  

 ændringsdirektivet om sammenlignende reklame, for så vidt disse  

 ikke allerede er fastlagt i direktivet.
Af det ændrede vildledningsdirektiv artikel 7,  

 stk. 2, jf. stk. 1, fremgår, at medlemsstaterne ikke kan  

 fastsætte en mere vidtgående beskyttelse, når det  

 gælder sammenlignende reklame.
Derimod berører direktivet ikke  

 medlemsstaternes mulighed for at fastsætte mere vidtgående regler  

 om vildledning i medfør af vildledningsdirektivet, som er et  

 minimumsdirektiv.
Efter artikel 7, stk. 3, skal det ændrede  

 vildledningsdirektiv anvendes i overensstemmelse med gældende  

 fællesskabsregler om reklame for specifikke produkter eller  

 tjenesteydelser.
Tilsvarende gælder begrænsninger eller forbud  

 vedrørende reklame i specifikke medier.
En sammenlignende reklame i  

 tv, der er tilladt ifølge direktivet, skal således opfylde de  

 yderligere betingelser, som fx fremgår af direktiv 89/552/EØF  

 som ændret ved direktiv 97/36/EF vedrørende udøvelse af  

 tv-spredningsvirksomhed.
Medlemsstaterne kan herudover i deres lovgivning  

 opretholde eller indføre forbud mod reklame for specifikke  

 varer eller tjenesteydelser.
Direktivets betragtning 22 nævner i denne  

 sammenhæng forbud mod markedsføringsmetoder eller reklame med  

 sårbare forbrugere som målgruppe.
Dette kan efter artikel 7,  

 stk. 4, ske enten ved lov eller af en myndighed eller organisation, der  

 i henhold til medlemsstaternes lovgivning har ansvaret for reguleringen  

 på det pågældende område.
Endelig giver artikel 7, stk. 5, herudover mulighed  

 for at opretholde eller indføre forbud mod eller begrænsninger i  

 brugen af sammenlignende reklame, uanset disse pålægges direkte  

 eller af et organ, der i henhold til medlemsstaternes lovgivning har ansvaret  

 for at regulere udøvelsen af tjenesteydelser inden for et liberalt  

 erhverv.
Som eksempel herpå kan nævnes reglerne om god  

 advokatskik vedtaget af Advokatrådet.
E.
Høring Lovforslagets § 1 har været sendt i  

 høring hos Advokatrådet, Akademikernes  

 Centralorganisation, Amtsrådsforeningen, Arbejderbevægelsens  

 Erhvervsråd, Brancheorganisationen Forbrugerelektronik,  

 Brancheforeningen for Kontor og Data, Bryggeriforeningen, Centralforeningen  

 af Autoreparatører i Danmark, Danmarks Automobilforhandlerforening,  

 Danmarks Fotohandlerforening, Danmarks Nationalbank, Danmarks  

 Optikerforening, Danmarks Rederiforening, Danmarks Rejsebureau Forening,  

 Danmarks Sportshandler-Forening, Dansk Annoncørforening, Dansk  

 Dagligvareleverandørforening, Dansk Ejendomsmæglerforening,  

 Dansk Fagpresse, Dansk Handel & Service, Dansk Industri, Dansk  

 Magasinpresse, Dansk Markedsføringsforbund, Dansk Postordreforening,  

 Dansk Standard, Dansk Textil Union, Dansk Tipstjeneste, Danske  

 Andelsselskaber, Danske Biludlejere, Danske Dagblades Forening, Danske  

 Finansieringsselskabers Forening, Danske Reklamebureauers Brancheforening,  

 DDK   Dansk Detailkreditråd, De Danske Bilimportører, De  

 Samvirkende Købmænd, Den Danske Dommerforening, Det Danske  

 Handelskammer, FEHA/Markedsføringsnævnet, Finansrådet,  

 Forbrugerklagenævnets Forretningsudvalg, Forbrugerombudsmanden,  

 Forbrugerrådet, Foreningen af Dagligvare Grossister, Foreningen af  

 Danske Internetleverandører, Foreningen af Registrerede Revisorer,  

 Foreningen af Rejsearrangører i Danmark, Foreningen af  

 Statsautoriserede Revisorer, Foreningen for Dansk Internet Handel, Forsikring  

 og Pension, Fællesforeningen for Danmarks Brugsforeninger, HORESTA,  

 Håndværksrådet, IT-Brancheforeningen, Kommunernes  

 Landsforening, Landbrugsrådet, Landsforeningen for Danske  

 Distriktsblade og Lokalaviser, Liberale Erhvervsråd,  

 Motorcykel-Forhandler Forening, Møbelhandlernes Centralforening,  

 Oliebranchens Fællesrepræsentation, Præsidenten for  

 Sø- og Handelsretten, Radio- og TV Reklamenævnet, Radiobranchens  

 Reklameudvalg, Radiofaghandelens Brancheorganisation, Realkreditrådet,  

 Statens Husholdningsråd, Telekommunikationsindustrien i Danmark, TV 2  

 Reklame A/S, TVDanmark A/S, TV 3 og Vin og Spiritus Organisationen i Danmark.  

 Endvidere er Finansministeriet, Forskningsministeriet, Justitsministeriet,  

 Kulturministeriet, Miljø- og Energiministeriet, Ministeriet for  

 fødevarer, landbrug og fiskeri, Sundhedsministeriet,  

 Undervisningsministeriet og Økonomiministeriet blevet hørt.
F.
Skema over konsekvenser Positive Konsekvenser/mindreudgifter Negative Konsekvenser/merudgifter Økonomiske konsekvenser for stat, kommuner og  

 amtskommuner Bedre midler for Rejsegarantifonden til at sikre sig mod tab  

 ved rejsearrangørers konkurser Ingen Administrative konsekvenser for stat, kommuner og  

 amtskommuner Mere effektiv indgrebsmulighed over for  

 rejsearrangører, der ikke stiller forhøjet garanti Ingen Økonomiske konsekvenser for erhvervslivet Rejsegarantifondens indgrebsmulighed er til gavn for de  

 virksomheder, der driver solid rejsevirksomhed Ingen Administrative konsekvenser for erhvervslivet Tillader at virksomhederne anvender sammenlignende reklame i  

 alle medlemsstaterne og medvirker til øget konkurrence.
De ensartede  

 betingelser vil sikre en mere overskuelig lovgivning for  

 virksomhederne Ingen Miljømæssige konsekvenser Ingen Ingen Administrative konsekvenser for borgerne Medvirke til en mere relevant information til  

 forbrugerne.
Bedre beskyttelse af forbrugerne mod usolide rejsearrangørers  

 konkurser Ingen Forholdet til EU-retten Forslaget gennemfører Europa-Parlamentets og  

 Rådets direktiv 97/55/EF af 6. oktober 1997 om ændring af  

 direktiv 84/450/EØF om vildledende reklame for at medtage  

 sammenlignende reklame (EF-Tidende 1997 nr.
L 290 s. 18) Bemærkninger til lovforslagets  

 enkelte bestemmelser Til § 1 Til nr. 1 Gældende regulering Sammenlignende reklame er i dag reguleret af de generelle  

 bestemmelser i markedsføringslovens § 1 om god  

 markedsføringsskik, § 2 om vildledning og § 5 om  

 forretningskendetegn.
Ud over disse bestemmelser i markedsføringsloven  

 er også anden erhvervsregulering af betydning for sammenlignende  

 reklame.
Inden for immaterialretten drejer det sig bl.a. om  

 varemærkeretten, men også den navneretlige beskyttelse eller  

 principperne herfor, der kan udledes af selskabslovgivningen eller anden  

 lovgivning kan være af betydning for bedømmelsen af lovligheden  

 af en sammenlignende reklame.
Endvidere findes der specifikke regler om  

 reklamering for sundhedsydelser.
Disse er fastsat i loven om reklamering for  

 sundhedsydelser, og reklamering er tilladt med de begrænsninger, der  

 følger af loven.
Retspraksis om sammenlignende reklame er sparsom, ligesom  

 afgørelserne er konkret begrundede.
Efter gængs opfattelse  

 antages, med udgangspunkt i Det Internationale Handelskammers Kodeks for  

 reklamepraksis, at sammenlignende reklame skal være korrekt, relevant  

 og loyal.
 Herudover findes der retningslinier forhandlet af  

 Forbrugerombudsmanden i medfør af markedsføringsloven, samt den  

 af Forbrugerombudsmanden udarbejdede vejledning om prismarkedsføring  

 fra december 1997, der specifikt behandler spørgsmålet om  

 sammenlignende reklame.
Som udtryk for selvregulering er der inden for visse  

 brancher udarbejdet brancheetiske kodeks, der også vedrører  

 sammenlignende reklame.
Disse brancheetiske kodeks udgør samtidig  

 fortolkningsbidrag til udfyldning af markedsføringslovens  

 bestemmelser.
Som eksempel herpå kan nævnes Det Internationale  

 Handelskammers Kodeks for reklamepraksis.
I Danmark har ReklameRådets  

 responsumudvalg, det nuværende Reklameforums Responsumudvalg, udsendt  

 en vejledning om sammenlignende reklame, der bl.a. bygger på denne  

 kodeks.
I lovgivningen er der oprettet tilsynsmyndigheder og  

 nævn med henblik på at sikre overholdelse af lovgivningen,  

 herunder regler om sammenlignende reklame.
Som eksempler herpå kan  

 nævnes Forbrugerombudsmanden, Sundhedsstyrelsen og Radio- og  

 TV-Reklamenævnet.
I tilknytning til de brancheetiske kodeks er der  

 endvidere oprettet private branchenævn, fx Advokatrådet og  

 Reklameforums Responsumudvalg, som tager stilling til tvister forelagt af  

 erhvervsdrivende i form af klager over konkurrenter.  

 Markedsføringsnævnet/Fabrikanter og importører af  

 elektriske husholdningsapparater (FEHA) er et eksempel på et  

 nævn, der behandler sager vedrørende reklame på  

 prismarkedsføringsområdet på grundlag af bl.a.  

 markedsføringsloven.
Forbrugerombudsmanden fører tilsyn med, at reglerne  

 i markedsføringsloven overholdes, navnlig ud fra hensynet til  

 forbrugerne.
Forbrugerombudsmanden kan som led i sin tilsynsvirksomhed over  

 for virksomhederne vejlede og forhandle, henstille, afgive  

 forhåndsbeskeder, og i sidste instans meddele påbud,  

 anlægge forbudssag, nedlægge foreløbigt forbud eller rejse  

 tiltale efter de særlige regler herom.
 Sundhedstyrelsen er tilsynsmyndighed for så vidt  

 angår reglerne om reklamering for sundhedsydelser.
 Radio- og TV-Reklamenævnet træffer på  

 baggrund af bekendtgørelse nr. 489 af 11. juni 1997 om reklamer og  

 sponsorering i radio og tv afgørelse i konkrete sager i radio og  

 tv.
 Endelig kan enhver med retlig interesse deri anlægge  

 sag ved domstolene om forbud, påbud og erstatning efter  

 markedsføringslovens § 13. Herudover kan fogedretterne efter  

 begæring fra rekvirenten nedlægge fogedforbud efter  

 bestemmelserne i retsplejeloven.
Ad § 2 a, stk. 1 Bestemmelsen svarer til det ændrede  

 vildledningsdirektiv artikel 2, nr. 2 a, hvori sammenlignende reklame  

 defineres som »reklame, som direkte eller indirekte henviser til en  

 konkurrent eller til varer eller tjenesteydelser, som udbydes af en  

 konkurrent«.
 Reklame skal forstås i overensstemmelse med  

 definitionen heraf i vildledningsdirektivets artikel 2, nr. 1. Reklame  

 omfatter herefter enhver form for tilkendegivelse i forbindelse med  

 udøvelse af virksomhed som handlende, håndværker eller  

 industridrivende eller udøvelse af et liberalt erhverv, som har til  

 formål at fremme afsætningen af varer eller tjenesteydelser,  

 herunder fast ejendom, rettigheder og forpligtelser.
 Der skal således være tale om tilkendegivelser  

 fra erhvervsdrivende, som har til formål at fremme afsætningen.  

 Endvidere er der i modsætning til definitionen på vildledende  

 reklame ikke krav om, at reklamen objektivt skal være egnet til at  

 påvirke efterspørgslen.
For at være omfattet af bestemmelsen skal reklamen  

 henvise direkte eller indirekte til en konkurrent eller dennes varer eller  

 tjenesteydelser.
Der må således som minimum antages at skulle  

 foreligge en konkurrencerelation mellem annoncøren og den eller de  

 virksomheder, sammenligningen angår, jf. udtrykket »konkurrent« i  

 bestemmelsen.
Som et eksempel, hvor der ikke foreligger en  

 konkurrencerelation, kan nævnes en reklame fra en annoncør, der  

 anvender en anden erhvervsdrivendes kendte varemærke som  

 kvalitetsbetegnelse for sine produkter, når produkterne vedrører  

 et helt andet vareområde.
Sådanne forhold er ikke omfattet af  

 direktivet, og skal som hidtil bedømmes efter varemærkelovens og  

 markedsføringslovens gældende bestemmelser.
 Omvendt vil der foreligge en konkurrencerelation, hvis en  

 sammenlignende reklame omfatter personbiler af forskellige fabrikater.
 Spørgsmålet om, hvornår en reklame  

 indirekte kan siges at identificere en konkurrent eller dennes produkter,  

 eller i hvilket omfang generelle anprisninger er omfattet af bestemmelsen, er  

 ikke afklaret i direktivet.
Som eksempel på indirekte identifikation af  

 konkurrenter, som er omfattet af direktivet, kan nævnes de  

 såkaldte systemsammenligninger.
Disse er kendetegnet ved, at de  

 produkter, den erhvervsdrivende sammenligner med, opfylder samme eller  

 lignende behov for forbrugeren.
Almindeligvis fremhæver den  

 erhvervsdrivende sit eget produkt i forhold til den anden type eller gruppe  

 af produkter, uden at disse nævnes ved firma- eller varenavn.
 En erhvervsdrivende, der i sin sammenlignende reklame  

 omtaler eller gengiver resultater af sammenlignende produkttest foretaget af  

 tredjemand, fx en uafhængig forbrugerorganisation, er ikke omfattet af  

 direktivet, jf. betragtning 10. I disse tilfælde gælder reglerne  

 om ophavsret og dansk rets almindelige regler om erstatning i og uden for  

 kontraktforhold.
Udarbejdelse og offentliggørelse af sammenlignende  

 produkttest i form af forbrugerundersøgelser, der foretages af  

 uafhængige organisationer, myndigheder mv., falder ligeledes uden for  

 direktivets anvendelsesområde, da der ikke er tale om reklame.
I disse  

 situationer vil der i øvrigt normalt ikke foreligge en  

 konkurrencerelation, endsige en konkurrent i direktivets forstand.
Ad § 2 a, stk. 2 Den foreslåede bestemmelse er i overensstemmelse med  

 det ændrede vildledningsdirektivs artikel 3a, stk. 1, og opstiller  

 betingelserne for, hvornår sammenligningen er tilladt, men regulerer  

 ikke reklameindholdet i øvrigt.
En reklame, der er omfattet af direktivet, og som opfylder  

 de opstillede betingelser, vil ikke   når bortses fra de særlige  

 undtagelser, der er nævnt under de almindelige bemærkninger i  

 afsnit D - i relation til selve sammenligningen kunne mødes med andre  

 indsigelser.
Reklamen skal dog overholde lovgivningen i øvrigt, og  

 bestemmelsen udelukker således ikke, at en reklame, der opfylder de  

 nedenfor opregnede betingelser, af andre årsager kan være  

 retsstridig.
Eksempelvis kan reklamen være køns- eller  

 racediskriminerende eller i strid med markedsføringslovens  

 specialforbud i §§ 6-9, fx forbudet mod reklamering med tilgift.
En reklame, der er i strid med en af de opstillede  

 betingelser, er således ikke tilladt.
Der henvises til direktivets  

 betragtning 11, hvoraf det fremgår, at betingelserne for sammenlignende  

 reklame bør være kumulative og overholdes fuldt ud.
 Forslagets § 2 a, stk. 2, nr. 1-3, angår  

 basale betingelser, som sammenligningen skal opfylde, mens bestemmelserne i  

 nr. 4-8 vedrører en række betingelser eller begrænsninger  

 på det immaterialretlige område, som sammenligningen skal  

 respektere.
Det antages i almindelighed ikke at være en  

 krænkelse af eneretten til et varemærke, kendetegn mv. at  

 nævne en konkurrents varemærke eller kendetegn i forbindelse med  

 sammenlignende reklame, når reklamen er korrekt, loyal og relevant.
Den  

 sammenlignende reklame kan karakteriseres som en indskrænkning i  

 eneretten, men angiver samtidig en standard for, hvorledes denne  

 indskrænkning kan ske.
 Der kan imidlertid være konflikt mellem på den  

 ene side ønsket om øget konkurrence og forbrugeroplysning  

 gennem adgangen til at foretage sammenlignende reklame, og på den anden  

 side hensynet til beskyttelsen af eneretten efter de gældende regler om  

 forretningskendetegn, varemærker, firmanavne, oprindelsesbetegnelser  

 mv.
Under hensyn til direktivets formål og de  

 begrænsninger og henvisninger, der fremgår af forslaget til  

 § 2 a, stk. 2, nr. 4-8, må det antages, at direktivet ikke  

 indskrænker beskyttelsen efter de gældende regelsæt om  

 varemærker, kendetegn mv.
Muligheden for anvendelse af sammenligning  

 kan derfor variere inden for de enkelte områder, idet reklameformen  

 skal anvendes med respekt af de gældende regler om beskyttelse af  

 varemærker, forretningskendetegn mv.
Tilsvarende må det antages,  

 at direktivet ikke begrænser adgangen til at foretage sammenligning  

 mere end, hvad der følger af varemærkeretten mv., medmindre  

 direktivet giver særlige holdepunkter herfor.
 Overtrædelse af bestemmelsen er strafsanktioneret  

 med bøde, jf. forslagets § 1, nr. 5. Endvidere er bestemmelsen  

 omfattet af markedsføringslovens almindelige sanktionssystem, jf. de  

 almindelige bemærkninger.
Ad § 2 a, stk. 2, nr. 1 Den foreslåede bestemmelse svarer til artikel 3a,  

 stk. 1, litra a, hvorefter en sammenlignende reklame kun er tilladt,  

 hvis den ikke er vildledende.
Som anført i de almindelige bemærkninger til  

 punkt D berører det ændrede vildledningsdirektiv ikke  

 medlemsstaternes mulighed for at opretholde eller fastsætte mere  

 vidtgående regler om vildledning, da vildledningsdirektivet er et  

 minimumsdirektiv.
Gennemførelsen af vildledningsdirektivet gav ikke  

 anledning til ændring af markedsføringsloven.
Begrebet  

 vildledning i nr. 1 skal derfor forstås i overensstemmelse med  

 markedsføringslovens § 2 og den form for vildledning, der er  

 omfattet af generalklausulen i markedsføringslovens § 1.
Et særligt problem kan opstå, når en  

 reklame, der på annonceringstidspunktet opfylder betingelserne i den  

 foreslåede § 2 a, under den efterfølgende kampagne viser  

 sig ikke længere at være korrekt.
Dette vil være  

 tilfældet som følge af konkurrenternes ændrede  

 markedsføringstiltag, bl.a. i form af prisnedsættelser eller  

 andre justeringer ved det sammenlignede produkt.
Sådanne tilfælde  

 skal som hidtil bedømmes efter markedsføringslovens §§ 1  

 og 2.
Ad § 2 a, stk. 2, nr. 2 Bestemmelsen svarer til ordlyden af artikel 3a,  

 stk. 1, litra b, og skal ifølge direktivets betragtning 9 sikre,  

 at sammenlignende reklame ikke bruges på en illoyal måde, der  

 hindrer den frie konkurrence.
Det er således kun tilladt at sammenligne  

 konkurrerende varer og tjenesteydelser, der opfylder samme formål eller  

 tjener samme behov.
 Efter bestemmelsen vil det således være muligt  

 at sammenligne fx fødevarer af samme art eller af forskellig art, hvis  

 de tjener samme formål eller behov, og der består en  

 konkurrencerelation.
Tilsvarende gælder de såkaldte  

 systemsammenligninger, hvor man fremhæver sit eget produkts fordele i  

 forhold til en anden type produkter, fx mellem forskellige  

 personbefordringsmetoder.
Det kan eksempelvis være en sammenligning af  

 fordelen ved at benytte togservice fra DSB fremfor bus eller fly mellem to  

 destinationer, hvor der foreligger en konkurrencerelation, forudsat de  

 øvrige betingelser er opfyldt.
Efter praksis er det i dag ikke helt afklaret, i hvilket  

 omfang systemsammenligning er tilladt.
Bestemmelsen vil derfor skabe  

 større klarhed herover ved at tillade systemsammenligning.
Ad § 2 a, stk. 2, nr. 3 Bestemmelsen svarer til ordlyden af artikel 3a,  

 stk. 1, litra c.
Efter bestemmelsen skal reklamen på objektiv  

 måde sammenligne konkrete, relevante og repræsentative egenskaber  

 ved produkterne, som er dokumenterbare.
 Af direktivets betragtning 7 fremgår, at  

 bestemmelsen har til formål at sikre objektive kriterier for  

 sammenligning af varers og tjenesteydelsers karakteristiske træk.  

 Bestemmelsen indebærer, at sammenligningen ikke må bygge på  

 subjektive vurderinger og holdningsbaserede udsagn, der ikke kan  

 dokumenteres.
Med bestemmelsen lægges op til en helhedsvurdering,  

 hvori de nævnte kriterier skal indgå.
Bestemmelsen kan sammen med  

 de øvrige betingelser betragtes som en konkretisering af de  

 traditionelle kriterier, hvorefter en sammenlignende reklame skal være  

 korrekt, relevant og loyal.
 Kravet om, at sammenligningen skal angå en eller  

 flere konkrete og relevante egenskaber, vil være opfyldt ved en  

 sammenlignende reklame, der anfører oplysninger om fx vægt,  

 produktionsmetode, miljøvenlighed, funktioner, eftersalgsservice,  

 pris, mv.
 Endvidere skal egenskaberne være  

 repræsentative, dvs. karakteristiske eller typiske for de produkter,  

 der indgår i sammenligningen.
I bestemmelsen er det præciseret, at angivelse af  

 prisen alene efter omstændighederne kan opfylde bestemmelsens kriterier  

 og være tilladt.
I direktivets betragtning 8 anføres, at dette  

 bør være muligt under visse betingelser, især at reklamen  

 ikke er vildledende.
 Bestemmelsen skønnes at harmonere med den hidtidige  

 praksis på området.
Ad § 2 a, stk. 2, nr. 4 Bestemmelsen svarer til artikel 3a, stk. 1, litra d,  

 og fastslår, at en sammenlignende reklame ikke må skabe  

 forveksling mellem annoncøren og dennes konkurrent eller disses  

 varemærker, kendetegn, firmanavne, varer eller tjenesteydelser.
Ifølge direktivets betragtning 13, 14 og 15 giver  

 artikel 5 i Rådets første direktiv 89/104/EØF af 21.  

 december 1988 om varemærker indehaveren af et registreret  

 varemærke en eneret, som indebærer, at han kan forbyde tredjemand  

 at gøre erhvervsmæssig brug af et tegn, der er identisk med  

 eller ligner et givent varemærke, når der er tale om identiske  

 varer eller tjenesteydelser, eller endog når der er tale om varer af  

 anden art.
For at gøre sammenlignende reklame effektiv, kan det  

 være nødvendigt at identificere en konkurrents produkter eller  

 tjenesteydelser ved at henvise til hans firmanavn eller til et  

 varemærke, som han er indehaver af.
En sådan anvendelse af en  

 andens varemærke, firmanavn eller andre karakteristiske kendetegn er  

 ikke nogen krænkelse af den pågældendes eneret, hvis dette  

 direktivs bestemmelser er overholdt, idet det eneste formål er at  

 sætte forskellene objektivt i relief.
 Der henvises til bemærkningerne til § 2 a,  

 stk. 2, om fortolkningen af eventuelle regelkonflikter mellem direktivet  

 og beskyttelsen af enerettighederne.
Som eksempel på en mulig konflikt i relation til  

 bestemmelsen kan nævnes varemærkelovens § 4, stk. 1, nr. 2, der  

 bl.a. stiller krav om, at der end ikke må være risiko for  

 forveksling.
Efter nr. 4 må sammenligningen ikke skabe forveksling,  

 hvilket må antages at skulle fortolkes i overensstemmelse med den  

 nævnte varemærkebestemmelse, således at der ikke må  

 foreligge risiko for forveksling.
 Bestemmelsen skønnes ikke at medføre  

 ændringer i forhold til gældende praksis.
Ad § 2 a, stk. 2, nr. 5 Bestemmelsen svarer til artikel 3a, stk. 1, litra e,  

 i direktivet og indeholder et forbud mod miskredittering og nedvurdering af  

 konkurrenter og disses varemærker, firmanavne, kendetegn, varer,  

 tjenesteydelser mv.
Efter dansk ret er skadelige og nedsættende  

 udtalelser hidtil blevet opfattet som en særlig del af den vildledende  

 reklame og har følgelig været omfattet af  

 markedsføringslovens § 2 om vildledning mv.
Bestemmelsen må  

 antages at harmonere med den eksisterende praksis på området.
 Nedsættende udsagn, der fx gør konkurrenter  

 eller deres produkter til genstand for foragt eller latterliggørelse  

 mv., må ikke forekomme.
Som et eksempel på miskredittering og nedvurdering,  

 der må antages ikke at være tilladt efter bestemmelsen, kan  

 nævnes »Mine kunder er nu mere tilfredse - efter jeg ikke længere  

 sælger XX-biler, men er gået over til salg af YY-biler.
Kom ud og  

 få en prøvetur og forstå, hvorfor jeg skiftede  

 mærke.« Ad § 2 a, stk. 2, nr. 6 Bestemmelsen svarer til artikel 3a, stk. 1, litra f,  

 og fastslår, at sammenlignende reklame vedrørende produkter med  

 oprindelsesbetegnelse skal angå produkter med samme betegnelse.
 Af direktivets betragtning 12 fremgår, at der i de  

 betingelser, der skal være opfyldt for, at en sammenligning er tilladt,  

 navnlig bør tages hensyn til Rådets forordning (EØF) nr.  

 2081/92 af 14. juli 1992 om beskyttelse af geografiske betegnelser og  

 oprindelsesbetegnelser for landbrugsprodukter og levnedsmidler, særligt  

 dennes artikel 13, og andre fællesskabsbestemmelser, der er vedtaget  

 på landbrugsområdet.
 Forordningens artikel 13 fastslår bl.a., at de  

 betegnelser, der er registreret efter forordningen, er beskyttet mod direkte  

 eller indirekte kommerciel anvendelse for produkter, der ikke er registreret,  

 hvis disse produkter er sammenlignelige med de registrerede produkter, eller  

 anvendelsen indebærer udnyttelse af den registrerede betegnelses  

 omdømme.
Artikel 3a, stk. 1, litra f, har været genstand  

 for omfattende drøftelser for at klargøre dens  

 anvendelsesområde i forhold til forordningen.
Danmark afgav sammen med  

 andre medlemsstater en erklæring til Rådsmødeprotokollen.  

 Protokollen, der er offentligt tilgængelig, antages ikke at have nogen  

 retlig status.
Protokollen henviser til Kommissionens og formandsskabets  

 bemærkninger på Rådsmødet den 9. november 1995 samt  

 til betragtning 12. Medlemsstaterne går i erklæringen ud fra, at  

 litra f blot viderefører den beskyttelse, der allerede gælder  

 efter forordningens artikel 13 og andre fællesskabsbestemmelser, og at  

 bestemmelsens indhold ikke afviger herfra.
I relation til artikel 13, stk. 1, litra a, i  

 nævnte landbrugsforordning vil sammenligning mellem fx  

 kødprodukter være begrænset til produkter med samme  

 registrerede oprindelsesbetegnelse.
Det vil således kun være  

 tilladt at sammenligne en skinke registreret under betegnelsen »Bayonne« med  

 en anden skinke registret under samme betegnelse.
Der er således tale  

 om en meget begrænset adgang til at foretage sammenlignende  

 reklame.
Med ordlyden af litra f ydes oprindelsesbetegnelser en  

 generel beskyttelse.
Det må dog på baggrund af bestemmelsens  

 forhistorie og direktivets betragtning 12 antages, at beskyttelsen efter  

 litra f alene gælder for geografiske betegnelser og  

 oprindelsesbetegnelser, der er reguleret gennem fællesskabsbestemmelser  

 på landbrugsområdet.
Det bemærkes, at den endelige  

 afgørelse af bestemmelsens rækkevidde henhører under  

 domstolene.
Ad § 2 a, stk. 2, nr. 7 Bestemmelsen svarer til artikel 3a, stk. 1, litra g,  

 og indeholder et forbud mod, at reklamen drager utilbørlig fordel af  

 den anseelse, der er knyttet til en konkurrents varemærker, firmanavn,  

 karakteristiske kendetegn, eller oprindelsesbetegnelser.
Centralt for bestemmelsen er reklamering, hvor  

 annoncøren udnytter en kendt konkurrent eller dennes produkters  

 position på markedet til egen fordel.
Der snyltes derved på  

 andres renommé og goodwill.
Rennomésnyltning giver den  

 snyltende en uberettiget fordel og kan samtidig påføre det  

 velanskrevne produkt skadevirkninger i form af udvanding af anseelse.
 Direktivets forbud mod renommésnyltning  

 skønnes ikke at afvige fra, hvad der i dag er praksis.
Uden for bestemmelsen falder de tilfælde, hvor en  

 virksomhed anvender en anden erhvervsdrivendes kendte varemærke som  

 kvalitetsbetegnelse for sine egne produkter, som vedrører et helt  

 andet vareområde fx »vækkeurenes Rolls Royce«.
Efter  

 bemærkningerne til § 2 a, stk. 1, skal sådanne  

 tilfælde bedømmes efter de hidtil gældende regler.
Ad § 2 a, stk. 2, nr. 8 Bestemmelsen svarer til artikel 3a, stk. 1, litra h,  

 og indeholder forbud mod at præsentere produkter som en imitation eller  

 kopi af varer eller tjenesteydelser med et beskyttet varemærke eller  

 firmanavn.
 Bestemmelsen kan betragtes som en særlig variant af  

 nr. 7 om snyltning og er udtryk for et forbud mod, at efterligninger og  

 kopier kan optræde i en reklame sammen med det originale produkt, selv  

 om det af reklamen klart fremgår, at der er tale om en efterligning  

 eller kopi.
 Det må antages, at bestemmelsen har som  

 forudsætning, at sammenligningen samtidig efter de gældende  

 regler om varemærker og firmanavne konstituerer et retsbrud, jf.  

 bemærkningerne til § 2 a, stk. 2.
Forbudet er udtryk for en præcisering af, hvad der  

 allerede må antages at gælde efter markedsføringsloven.  

 Normalt betragtes en sådan markedsføring som en krænkelse  

 af varemærkeretten.
Fra svensk retspraksis kan nævnes to domme  

 fra Hovrätterna. 1990:68 angående butikken La Copie og 1991:31  

 angående Dior kopier, der begge omhandlede salg af kopier af velkendte  

 varemærker, hvilket fandtes i strid med varemærkeretten, selvom  

 produkterne var tydeligt annonceret som kopier.
Som et eksempel på hvad, der under forhandlingerne  

 fra parfumebranchens side ønskedes forbudt, er en reklame, hvori der  

 er afbilledet en parfumeflacon, der indeholder en efterligning af Chanel no.  

 5, og hvor følgende tekst anføres »Chanel no. 5 - 500 kr. -  

 Vores Chanel no. 5 - 100 kr.«.
Det vil tilsvarende være i strid med  

 bestemmelsen i en reklame at vise en efterligning af originalproduktet med  

 teksten »Vores version af Chloé«.
Ad § 2 a, stk. 3 Bestemmelsen svarer til artikel 3a, stk. 2, og  

 fastsætter nogle yderligere krav til oplysningspligten, når der  

 er tale om sammenlignende reklame i forbindelse med annoncering af  

 særtilbud.
Udtrykket særtilbud er ikke særskilt defineret  

 i dansk ret.
Ved særtilbud forstås enhver form for fordelagtige  

 tilbud, fx gunstige leveringsbetingelser og prisnedsættelser, i forhold  

 til konkurrenterne, der gives i den sammenlignede reklame.
Udtrykket er ikke  

 identisk med aftalelovens tilbudsbegreb, men omfatter både opfordring  

 til at afgive tilbud og bindende tilbud.
Fx vil særtilbud om  

 prisangivelser i annoncer, reklamer og kataloger, som er rettet mod en  

 større kreds, som udgangspunkt blive betragtet som opfordring til at  

 afgive tilbud og ikke som et bindende tilbud, som giver alle, der får  

 kendskab til annoncen mv., krav på at købe varen til den  

 annoncerede pris.
 De i forslaget opstillede betingelser vil i vidt omfang  

 allerede følge af markedsføringslovens § 2 om vildledende,  

 urigtige eller urimeligt mangelfulde angivelser, således som  

 bestemmelsen er blevet anvendt i retspraksis og beskrevet i  

 Forbrugerombudsmandens vejledning for prismarkedsføring.
 Da der i direktivet ikke gælder et krav om, at  

 særtilbudet objektivt skal være egnet til at fremme  

 omsætningen, er der tale om en skærpelse af de gældende  

 betingelser i markedsføringslovens § 2. Det er derfor fundet  

 nødvendigt at gennemføre bestemmelsen.
Efter forslaget skal annoncøren angive,  

 hvornår perioden for tilbudet slutter, og hvis tilbudet endnu ikke  

 gælder på tidspunktet for annonceringen, hvornår  

 tilbudsperioden begynder.
Fx kan det være en overtrædelse af  

 bestemmelsen at benytte udsagnet »Vores pris 250 kr. på xx elartikel,  

 vores konkurrenters pris 500 kr.«, når det ikke anføres,  

 hvornår tilbudet ophører, eller hvis det ikke gælder  

 på annonceringstidspunktet, hvornår tidspunktet for den  

 særlige pris begynder.
Bestemmelsen skal fortolkes i overensstemmelse med  

 Forbrugerombudsmandens vejledning om prismarkedsføring, hvorefter der  

 altid skal være varer nok til at imødekomme en efter varens og  

 forretningens art forventelig efterspørgsel.
Der skal herved bl.a.  

 tages hensyn til, hvor mange forbrugere, der har modtaget tilbudet.
Er der  

 tale om en begrænset mængde varer i forhold til den  

 efterspørgsel, der med rimelighed kan forventes, skal der tages  

 udtrykkeligt forbehold, der klart og på iøjnefaldende måde  

 fremgår af markedsføringsmaterialet.
Forbehold kan fx være  

 »så længe lager haves« eller »begrænset mængde«.
Til nr. 2 Efter artikel 1, nr. 8, i direktivet tillægger  

 medlemsstaterne domstolene eller de administrative myndigheder  

 beføjelse til at kunne kræve dokumentation for rigtigheden af  

 oplysninger i en sammenlignende reklame inden for kort tid.
Med den foreslåede regel sikres det, at  

 Forbrugerombudsmanden kan kræve oplysninger vedrørende  

 sammenlignende reklamer inden for en kort frist.
Der er derimod ikke fundet  

 behov for at ændre på reglerne i retsplejeloven om  

 nedlæggelse af fogedforbud i forbindelse med en tvist mellem  

 erhvervsdrivende om sammenlignende reklame.
 Efter markedsføringslovens § 15, stk. 2,  

 kan Forbrugerombudsmanden kræve meddelt alle oplysninger, som  

 skønnes nødvendige for sin virksomhed, herunder til  

 afgørelse af, om et forhold falder ind under lovens bestemmelser.  

 Bestemmelsen, som hidrører fra markedsføringsloven af 1974,  

 skal sikre, at nødvendige oplysninger bliver stillet til  

 Forbrugerombudsmandens rådighed.
Bestemmelsen angiver ikke efter sin ordlyd nogen frist  

 eller mulighed for at fastsætte en frist for meddelelse af de relevante  

 oplysninger.
I praksis har fristen for den erhvervsdrivende til at meddele  

 oplysninger konkret været fastsat ud fra mængden af de  

 ønskede oplysninger, oplysningernes tilgængelighed for  

 virksomheden og sagens omstændigheder i øvrigt.
Fristen for  

 meddelelse af oplysninger varierer således alt efter sagens karakter  

 fra ca. 1 måned til korte frister, fx i forbindelse med overvejelser om  

 meddelelse af et foreløbigt forbud.
Der kan dog ikke, som krævet  

 i direktivet, udledes et krav om, at Forbrugerombudsmanden altid kan forlange  

 oplysninger meddelt med kort frist, når det gælder sammenlignende  

 reklame.
 Det er derfor fundet korrekt at indføre en  

 bestemmelse, der sikrer Forbrugerombudsmanden en klar hjemmel til at forlange  

 dokumentation vedrørende sammenlignende reklame fremlagt inden for en  

 kort frist.
Direktivet giver ingen vejledning om længden af  

 tidsfristen.
Ved fastlæggelsen af tidsfristen må det  

 forudsættes, at annoncøren ligger inde med den fornødne  

 dokumentation for sit markedsføringsudsagn således, at der alene  

 tages hensyn til den tid, det almindeligvis vil tage at fremfinde og sende de  

 pågældende oplysninger.
 Forslaget tager samtidig højde for den  

 gældende praksis, således at det af forslaget fremgår, at  

 Forbrugerombudsmanden i andre sager, når hensynet til den konkrete sag  

 gør det påkrævet, kan fastsætte en efter sagens  

 omstændigheder kort frist.
Som eksempler på behovet for anvendelsen af en kort  

 frist kan nævnes påtænkte eller igangsatte  

 markedsføringstiltag, som Forbrugerombudsmanden bliver bekendt med, og  

 som skader væsentlige forbrugerinteresser, hvis de ikke hurtigt bringes  

 til ophør.
Der kan således være behov for at anvende en  

 kort frist på timer i forbindelse med nedlæggelse af et  

 foreløbigt forbud.
 Bestemmelsen foreslås strafsanktioneret i § 22,  

 stk. 2.
Til nr. 3 og 4 Forslaget er en konsekvens af lov nr. 346 af 2. juni 1999  

 om ændring af tjenestemandspensionsloven, tjenestemandsloven og en  

 række andre love, hvor tjenestemandslovens § 30 blev  

 ophævet.
Ved lov nr. 342 af 2. juni 1999 om ændring af  

 markedsføringsloven blev reglerne for Forbrugerombudsmandens udpegelse  

 ændret for at tilføre forbrugerombudsmandsinstitutionen den  

 fornødne dynamik, således at Forbrugerombudsmanden fremover  

 udnævnes for et tidsrum af 6 år.
For samtidig at sikre en  

 større uafhængighed i den tidsbegrænsede ansættelse  

 blev det i bemærkningerne til lovforslag L 136 (1998-99) forudsat, at  

 uansøgt afsked alene kunne ske under omstændigheder svarende til  

 den dagældende § 30 i tjenestemandsloven.
 For at sikre fremtidige stillingsindehavere, der bliver  

 omfattet af åremålsansættelsen, den beskyttelse mod  

 uansøgt afskedigelse, som er forudsat i lov nr. 342 om ændring  

 af markedsføringsloven, indsættes en bestemmelse, der svarer til  

 princippet i den tidligere tjenestemandslovs § 30. Stillingsindehaveren  

 kan således alene afskediges uden ansøgning, såfremt  

 afskeden er begrundet i helbredsmæssige årsager eller  

 stillingsindehaveren er uskikket til at forblive i stillingen, jf.  

 principperne i tjenestemandsloven.
Videre fastsættes det, at ansættelsen  

 automatisk ophører, når Forbrugerombudsmanden fylder 70  

 år, uanset at dette sker i udnævnelsesperioden.
Bestemmelsen  

 svarer til princippet i tjenestemandslovens § 29, hvorefter  

 tjenestemænd afskediges ved udgangen af den måned, hvori de  

 fylder 70 år.
 Bestemmelsen finder anvendelse både ved  

 ansættelse på tjenestemandsvilkår og ansættelse  

 på overenskomstvilkår.
 Forslaget berører ikke ansættelsesforholdet  

 for den nuværende Forbrugerombudsmand, der ikke er ansat på  

 åremål.
Til nr. 5 Forslaget er en konsekvensrettelse til ændringen  

 under nr. 1. Bestemmelsen sikrer, at ulovlig sammenlignende reklame kan  

 straffes med bøde.
Til § 2 I de følgende bemærkninger dækker  

 betegnelsen »arrangør« også over betegnelsen »formidler for en  

 udenlandsk arrangør«.
 Hvis en arrangør ikke opfylder de generelle  

 garantikrav efter rejsegarantifondlovens § 8, stk. 5 og 6, eller  

 hvis en arrangør ikke opfylder sin oplysnings- og dokumentationspligt  

 efter lovens § 13 eller dokumentationspligten efter § 22,  

 stk. 3, kan Rejsegarantifonden umiddelbart slette arrangøren af  

 fondens register.
 Som anført i punkt A, sidste afsnit i de  

 almindelige bemærkninger medfører en sletning af registret, at  

 den pågældende arrangør ikke længere lovligt kan  

 sælge rejsearrangementer, der er omfattet af loven.
Rejsegarantifonden kan efter § 19 kræve  

 forhøjet garantistillelse af en arrangør, hvis der er tale om,  

 at der i en arrangørvirksomhed er personsammenfald med  

 arrangører, der tidligere har påført fonden tab,  

 såkaldt »genganger«.
Om personsammenfald henvises til den  

 gældende § 19, stk. 1. Det samme er tilfældet, hvis en  

 arrangør modtager forudbetalinger, der væsentligt afviger fra  

 det sædvanlige for rejsearrangementer af den pågældende  

 art.
 I den eksisterende lov er der imidlertid som følge  

 af en lovteknisk fejl i forbindelse med vedtagelsen af rejsegarantifondloven  

 ikke hjemmel til, at en arrangør, som ikke efterlever fondens krav om  

 forhøjelse af garantien efter lovens § 19, umiddelbart kan  

 slettes af registret, i modsætning til hvad der gælder efter de  

 generelle garantikrav.
 Da lov nr. 315 af 14. maj 1997 var udtryk for en stramning  

 af rejsegarantifondsordningen over for arrangørerne, er en sådan  

 forskel i fondens indgrebsmuligheder uhensigtsmæssig.
§ 19 er begrundet i et ønske fra lovgivers  

 side om særligt at styrke fondens muligheder over for  

 arrangører, der enten var »gengangere« eller modtog usædvanlige  

 forudbetalinger.
Såfremt fonden ikke har mulighed for umiddelbart at  

 slette en arrangør, der ikke stiller en forhøjet garanti efter  

 § 19, vil stramningen af loven på dette punkt ikke have den  

 ønskede effekt.
Den foreslåede ændring af § 17,  

 stk. 1, vil give fonden de af lovgiver forudsatte muligheder for at  

 skride ind over for sådanne arrangører.
Fonden får dermed  

 mulighed for at begrænse sit eget tab på arrangørers  

 konkurser og i højere grad sikre forbrugerne mod arrangører,  

 der er omfattet af § 19.
Til § 3 Det foreslås, at ændringerne af  

 markedsføringsloven træder i kraft den 1. april 2000, og at  

 ændringen af lov om en rejsegarantifond træder i kraft dagen  

 efter bekendtgørelse i Lovtidende.
Undlader en arrangør at efterkomme  

 Rejsegarantifondens krav efter § 19, kan fonden slette en arrangør  

 efter den foreslåede ændring til § 17, når fondens krav er  

 fremsat efter lovens ikrafttræden.
Er krav fremsat før lovens  

 ikrafttræden, kan fonden efter § 17 give arrangøren en ny frist  

 til at efterkomme kravet med den virkning, at arrangøren kan slettes,  

 hvis kravet ikke efterkommes inden udløbet af den nye frist.
BILAG Lovforslaget sammenholdt med gældende lov Gældende formulering Lovforslaget §1 I lov om markedsføring, jf. lovbekendtgørelse nr. 545 af 1.  

 juli 1999, foretages følgende ændringer:
 1. Efter § 2 indsættes før overskriften  

 til § 3:
»Sammenlignende reklame § 2 a.
Sammenlignende reklame omfatter enhver reklame, som  

 direkte eller indirekte henviser til en konkurrent eller til varer eller  

 tjenesteydelser, som udbydes af en konkurrent.
Stk. 2. Sammenlignende reklame, jf. stk. 1, er tilladt  

 efter denne lov, når sammenligningen 1)	ikke er vildledende, 2)	angår varer eller tjenesteydelser, der opfylder samme behov  

 eller tjener samme formål, 3)	er objektiv og sammenligner en eller flere konkrete og relevante  

 egenskaber, der kan dokumenteres, og som er repræsentative for disse  

 varer eller tjenesteydelser, herunder prisen, 4)	ikke skaber forveksling på markedet mellem annoncøren  

 og en konkurrent eller mellem annoncørens og en konkurrents  

 varemærker, firmanavne, andre karakteristiske kendetegn, varer eller  

 tjenesteydelser, 5)	ikke miskrediterer eller nedvurderer en konkurrents  

 varemærker, firmanavne, andre karakteristiske kendetegn, varer,  

 tjenesteydelser, aktiviteter eller øvrige forhold, 6)	for produkter med oprindelsesbetegnelse i hvert enkelt  

 tilfælde vedrører produkter med samme betegnelse, 7)	ikke drager utilbørlig fordel af den anseelse, der er knyttet  

 til en konkurrents varemærke, firmanavn eller andre karakteristiske  

 kendetegn, eller af konkurrerende produkters oprindelsesbetegnelser og 8)	ikke fremstiller en vare eller tjenesteydelse som en imitation eller  

 en kopi af en vare eller tjenesteydelse, der er dækket af et beskyttet  

 varemærke eller firmanavn.
Stk. 3. I enhver sammenlignende reklame, som indeholder  

 særtilbud, skal det klart fremgå, hvornår tilbudet  

 ophører eller efter omstændighederne, at tilbudet kun  

 gælder, så længe de pågældende varer og  

 tjenesteydelser er til rådighed.
Gælder særtilbudet endnu  

 ikke, skal det tillige oplyses, hvornår perioden for den særlige  

 pris eller for andre særlige betingelser begynder.«.
 2. I §15, stk. 2, indsættes som 2. pkt.:
 § 15. Forbrugerombudsmanden fører tilsyn med, at loven  

 overholdes, navnlig ud fra hensynet til forbrugerne.
 Stk. 2. Forbrugerombudsmanden kan kræve meddelt alle  

 oplysninger, som skønnes nødvendige for dennes virksomhed,  

 herunder til afgørelse af, om et forhold falder ind under lovens  

 bestemmelser.
 »Oplysningerne kan kræves meddelt inden for en kort frist, når  

 det gælder sammenlignende reklame, eller når det efter  

 omstændighederne skønnes påkrævet.«.
 3. I § 15, stk. 3, 1. pkt., indsættes efter  

 »6 år«:
Stk. 3. Forbrugerombudsmanden udnævnes af  

 erhvervsministeren for et tidsrum af 6 år.
Forlængelse eller  

 genansættelse kan ikke finde sted.
Forbrugerombudsmanden skal opfylde  

 de almindelige betingelser for at blive dommer.
 »og kan kun afskediges uden ansøgning, såfremt afskeden er  

 begrundet i helbredsmæssige årsager, eller såfremt den  

 pågældende som følge af strafbart forhold,  

 tjenesteforseelse eller mislighed er uskikket til at forblive i  

 stillingen.«.
 4. I § 15, stk. 3, indsættes efter 1. pkt.:
 »Ansættelsen ophører automatisk ved udgangen  

 af den måned, hvori den pågældende fylder 70  

 år.«.
 Stk. 4. Forbrugerombudsmandens afgørelser efter denne  

 lov kan ikke indbringes for anden administrativ myndighed.
 Stk. 5. Erhvervsministeren fastsætter nærmere  

 regler om Forbrugerombudsmandens virksomhed.
§ 22. Tilsidesættelse af et af retten nedlagt forbud  

 eller påbud eller et af Forbrugerombudsmanden i henhold til § 16,  

 stk. 2, eller § 19, stk. 2, meddelt påbud straffes med  

 bøde eller hæfte.
Tilsidesættelse af et påbud om at  

 tilbagebetale en modtaget pengeydelse straffes dog ikke.
 7. I § 22, stk. 3, indsættes efter  

 »§ 2, stk. 1-3,«: »§ 2 a,«.
 Stk. 2. Den, som undlader at meddele oplysninger, der  

 afkræves efter § 15, stk. 2, eller som i forhold, der  

 omfattes af loven, meddeler Forbrugerombudsmanden urigtige eller vildledende  

 oplysninger, straffes med bøde, medmindre højere straf er  

 forskyldt efter anden lovgivning.
Stk. 3. Overtrædelse af bestemmelserne i § 2,  

 stk. 1-3, §§ 6-9 og forsætlig overtrædelse af § 5  

 straffes med bøde, medmindre højere straf er forskyldt efter  

 anden lovgivning.
Overtrædelser af § 2, stk. 2 og 3, der  

 består i skadelig omtale af en anden erhvervsdrivende eller af forhold,  

 der særligt angår den pågældende, er undergivet  

 privat påtale.
Stk. 4. Overtrædelse af § 10 straffes med  

 bøde, hæfte eller fængsel indtil 2 år.
Påtale  

 finder kun sted efter den forurettedes begæring.
 Stk. 5. I forskrifter, der udstedes i medfør af  

 §§ 11 og 12, kan der fastsættes straf af bøde for  

 overtrædelse af bestemmelser i forskrifterne.
 Stk. 6. Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
§ 2 I lov om en rejsegarantifond, jf. lov nr. 315 af 14. maj 1997, foretages  

 følgende ændring:
 § 17. Undlader en registreret arrangør eller formidler  

 for en udenlandsk arrangør at betale bidrag til fonden eller at bringe  

 garantistillelse i overensstemmelse med § 8, stk. 5 og 6, eller  

 modtager fonden ikke på forlangende de i §§ 13 og 22, stk. 3,  

 nævnte oplysninger, kan fondens bestyrelse beslutte, at registreringen  

 i fonden slettes, hvis forpligtelserne ikke er opfyldt inden en fastsat  

 frist.
 1. I § 17, stk. 1, indsættes efter  

 »§ 8, stk. 5 og 6,«: »eller § 19,«.
 Stk. 2. Slettes en arrangør eller formidler for en  

 udenlandsk arrangør i medfør af stk. 1, kan den stillede  

 garanti først frigives, når det må anses for udelukket, at  

 krav fra kunder vil fremkomme, og kun i det omfang garantien ikke måtte  

 være anvendt af fonden til dækning af krav på  

 arrangøren eller formidleren for den udenlandske arrangør for  

 ikke indbetalte bidrag med påløbne renter.
1)   Loven  

 indeholder bestemmelser, der gennemfører Europa-Parlamentets og  

 Rådets direktiv 97/55/EF af 6. oktober 1997 om ændring af  

 direktiv 84/450/EØF om vildledende reklame for at medtage  

 sammenlignende reklame (EF-Tidende 1997 nr.
L 290, s. 18).
