FINANSTILSYNET Bekendtgørelse om børsmæglerselskabers regnskabsaflæggelse I medfør af §§ 36 og 44 i lov om Københavns Fondsbørs, jf.  

 lovbekendtgørelse nr. 536 af 8. september 1988, fastsættes:
Indledende bestemmelser § 1.  For hvert kvartal skal børsmæglerselskaberne  

 udarbejde et kvartalsregnskab bestående af balance (status),  

 resultatopgørelse og eventuelt noter.
§ 2.  For hvert regnskabsår skal børsmæglerselskaberne  

 udarbejde et årsregnskab bestående af balance (status), resultatopgørelse og  

 noter.
Der udarbejdes endvidere årsberetning.
Disse dele udgør en helhed.
Stk. 2.  Regnskabsåret er kalenderåret.
Et selskabs  

 første regnskabsperiode kan omfatte et kortere eller længere tidsrum, dog højst  

 atten måneder.
Stk. 3.  Årsregnskab og årsberetning skal underskrives  

 af direktionen og bestyrelsen.
Mener en direktør eller et bestyrelsesmedlem,  

 at årsregnskabet eller årsberetningen ikke bør godkendes, eller har han andre  

 indvendinger mod disse, som han ønsker at gøre aktionærerne bekendt med, skal han gøre rede  

 herfor i sin påtegning.
 § 3.  Kvartals- og årsregnskabet skal give et  

 retvisende billede af selskabets aktiver og passiver, dets økonomiske  

 stilling samt resultat og skal være affattet i overensstemmelse med  

 forskrifterne i bekendtgørelsen med bilag samt fællesformerne BK og BÅ.
 Stk. 2.  Hvis anvendelsen af de i stk. 1 nævnte  

 forskrifter ikke er tilstrækkelig til at give et retvisende billede, skal der  

 i kvartals- eller årsregnskabet gives yderligere oplysninger i form af noter.  

 Der må ikke oprettes nye poster eller underposter udover de i fællesformerne  

 BK eller BÅ angivne, medmindre dette foreskrives af tilsynet.
 § 4.  I kvartals- og årsregnskabet må modregning  

 mellem aktiv- og passivposter eller mellem udgifts- og indtægtsposter ikke  

 foretages, medmindre det direkte er foreskrevet.
 § 5.  I kvartals- og årsregnskabet skal forretninger i  

 danske kroner samt værdipapirforretninger i fremmed valuta bogføres på  

 afviklingsdagen. Øvrige forretninger i fremmed valuta skal bogføres på  

 handelsdagen.
 § 6.  Alle ændringer i egenkapitalen skal passere  

 resultatopgørelsen, medmindre det modsatte direkte er foreskrevet.
Bestemmelser om værdiansættelse § 7.  Posterne i kvartals- og årsregnskabet skal  

 værdiansættes i overensstemmelse med følgende almindelige principper:
 1. Selskabet formodes at fortsætte sin virksomhed.
 2. Værdiansættelsen skal i alle tilfælde ske under  

 udvisning af behørig forsigtighed og især således:
 3. Der skal tages hensyn til indtægter og udgifter  

 vedrørende den periode, som regnskabet omfatter, uanset betalingstidspunktet.
 4. Aktiv- og passivposterne skal værdiansættes hver  

 for sig.
 5. Åbningsbalancen for hver periode skal svare til  

 balancen for den foregående periode.
Stk. 2.  Disse almindelige principper kan fraviges i  

 undtagelsestilfælde.
Eventuelle fravigelser skal anføres i noterne og  

 behørigt begrundes tillige med angivelse af deres indvirkning på selskabets  

 aktiver og passiver, dets økonomiske stilling og resultatet.
 § 8.  Omkostninger ved et børsmæglerselskabs  

 stiftelse, ved forhøjelse af aktiekapitalen eller ved erhvervelse af  

 ansvarlig indskudskapital må ikke opføres som aktiv i kvartals- eller  

 årsregnskabet.
 § 9.  I kvartals- og årsregnskabet skal aktiver og  

 passiver i fremmed valuta optages til de pr. balancedagen af Danmarks  

 Nationalbank ved den officielle notering fastsatte kurser (middelkurser). For  

 ikke dagligt noterede valutaer anvendes en skønnet kurs.
 § 10.  Værdipapirer skal i kvartals- og årsregnskabet  

 optages til den pr. balancetidspunktet gældende børskurs.
 Stk. 2.  Spot- og terminsforretninger, futures og  

 optioner skal optages til markedsværdien på balancetidspunktet.
 § 11.  Fordringer skal optages i balancen i kvartals-  

 og årsregnskabet efter fradrag af hensættelser, der udtrykker tabsrisikoen på  

 fordringerne.
§ 12.  Goodwill, der er erhvervet mod vederlag, og som  

 vedrører børsmæglerrelevante forhold, kan aktiveres.
Det samme gælder  

 indretning af lejede lokaler samt investering i edb-programmer (software).  

 Herudover må børsmæglerselskabets balance ikke indeholde immaterielle  

 aktiver.
 Stk. 2.  Aktiveret goodwill, indretning af lejede  

 lokaler og edb-programmer skal afskrives over højst fire år.
§ 13.  Materielle anlægsaktiver må i kvartals- og  

 årsregnskabet ikke optages til en højere værdi end anskaffelsesprisen.  

 Anskaffelsesprisen fås ved til købsprisen at lægge de omkostninger, der er  

 foranlediget af anskaffelsen indtil det tidspunkt, på hvilket aktivet tages i  

 brug.
Til anskaffelsesprisen kan endvidere medregnes beløb, som er anvendt  

 til forbedringer og er afholdt i regnskabsperioden eller tidligere  

 regnskabsperioder.
 Stk. 2.  Anskaffelsesprisen for anlægsaktiver med en  

 begrænset brugstid skal formindskes ved afskrivninger, der tilsigter en  

 systematisk afskrivning af aktiverne over deres brugstid.
 Stk. 3.  Er værdien af anlægsaktiver lavere end den  

 værdi, hvortil de kan opføres efter bestemmelserne ovenfor, af årsager, som  

 ikke kan antages at være forbigående, skal de pågældende aktiver nedskrives  

 til den lavere værdi.
 Stk. 4.  Ansættelse til den i stk. 3 nævnte lavere værdi  

 kan ikke opretholdes, når begrundelsen for nedskrivningen ikke længere  

 består.
Stk. 5.  Uanset foranstående bestemmelser kan fast  

 ejendom, hvis værdi er væsentlig højere end det beløb, hvortil den er optaget  

 i balancen for det foregående regnskabsår, dog i årsregnskabet optages til  

 den højere værdi, såfremt værdiforøgelsen må antages at være af varig  

 karakter.
Fast ejendom må dog ikke opskrives over ejendomsværdien ifølge den  

 senest foretagne offentlige vurdering.
Det ved opskrivningen indvundne beløb  

 må kun anvendes til:
 Stk. 6.  Af- og nedskrivninger skal hvert år beregnes på  

 grundlag af den værdi, der er opført for det pågældende regnskabsår, og  

 udgiftsføres i resultatopgørelsen.
Stk. 7.  Opskrivningshenlæggelsen skal opløses, hvis den  

 opskrevne ejendom realiseres, eller hvis forudsætningen for opskrivningen  

 ikke længere er til stede.
Opskrivningshenlæggelsem kan kun indtægtsføres,  

 hvis den udgør en realiseret fortjeneste.
 § 14.  Egne aktier må i kvartals- og årsregnskabet  

 hverken optages til over anskaffelsesværdien eller over indre værdi.
 Bestemmelser om indberetning til tilsynet  

 samt offentliggørelse.
§ 15.  Kvartalsregnskabet indberettes til tilsynet  

 senest 15 arbejdsdage efter udløbet af kvartalet.
Selskabets direktion skal  

 have godkendt det indberettede regnskab.
 Stk. 2.  Når de indberettede poster fra  

 kvartalsregnskabets balance er offentliggjort, jf. § 16, kan de på  

 forlangende gennemses i tilsynet.
§ 16.  Posterne fra kvartalsregnskabets balance skal  

 senest 30 arbejdsdage efter kvartalets afslutning offentliggøres af selskabet  

 i et eller flere dagblade, som udkommer på selskabets hjemsted.
Opstillingen  

 på BK4-5 skal anvendes.
Poster, som ikke indeholder noget beløb, skal ikke  

 medtages.
§ 17.  En foreløbig udgave af årsregnskabet  

 indberettes til tilsynet senest to måneder efter regnskabsårets udløb.  

 Selskabets direktion skal have godkendt det indberettede regnskab.
Såfremt  

 selskabet foretager ændringer i årsregnskabet i forhold til det allerede  

 indberettede, skal disse ændringer straks indberettes.
 Stk. 2.  Tilsynet vil senest 10 arbejdsdage efter at  

 have modtaget den foreløbige udgave af årsregnskabet tage kontakt med  

 selskabet, såfremt der skal foretages ændringer i årsregnskabet.
Stk. 3.  Samtidig med den foreløbige udgave af  

 årsregnskabet indsendes en oversigt over selskabets beholdning af aktier og  

 investeringsforeningsandele m.v.
For hver fondskode skal angives nominelt  

 beløb, børskurs, eventuel valutakurs samt bogført beløb.
Aktier og  

 investeringsforeningsandele m.v. noteret på Københavns Fondsbørs skal angives  

 i fondskodeorden.
§ 18.  Følgende skal indsendes til tilsynet inden ti  

 dage efter generalforsamlingens godkendelse af årsregnskabet og senest fire  

 måneder efter regnskabsårets udløb: Det reviderede og godkendte årsregnskab i  

 to eksemplarer, årsberetningen, kopi af revisionsprotokollen vedrørende  

 årsregnskabet samt et eventuelt trykt regnskab eller lignende i to  

 eksemplarer.
Sammen med dette indsendes en af direktionen underskrevet  

 erklæring om, at det reviderede og godkendte årsregnskab er i  

 overensstemmelse med det indberettede foreløbige årsregnskab.
Såfremt dette  

 ikke er tilfældet, indsendes i stedet en redegørelse for hvilke ændringer,  

 der er foretaget, med angivelse af dato for rettelsen.
 Stk. 2.  Selskabet kan i det indsendte reviderede og  

 godkendte årsregnskab undlade at foretage en opdeling af kurtager og  

 kursreguleringer på obligationer og aktier.
 Stk. 3.  Det indsendte reviderede og godkendte  

 årsregnskab og årsberetningen kan på forlangende gennemses i tilsynet.
§ 19.  Såfremt selskabet lader årsregnskabet trykke  

 eller på anden måde mangfoldiggør det med henblik på fordeling til  

 aktionærer, kunder, korrespondenter eller andre, skal dette regnskab omfatte  

 hele årsregnskabet og årsberetningen.
Balance og resultatopgørelse skal være  

 stillet op som angivet i fællesform BÅ, og sammenlignende tal fra det  

 foregående år skal anføres.
De anførte tal kan afrundes til hele tusinde  

 kroner.
Poster i balance og resultatopgørelse, som ikke indeholder noget  

 beløb, skal kun medtages, hvis det foregående årsregnskab indeholder en sådan  

 post.
 Stk. 2.  Selskabet kan i det trykte regnskab undlade at  

 foretage en opdeling af kurtager og kursreguleringer på obligationer og  

 aktier.
§ 20.  Årsregnskabets resultatopgørelse og balance  

 skal senest fem måneder efter regnskabsårets udløb offentliggøres af  

 selskabet i et eller flere dagblade, som udkommer på selskabets hjemsted.  

 Resultatopgørelse og balance skal være stillet op som angivet i fællesform  

 BÅ.
De anførte tal kan afrundes til hele tusinde kroner.
Poster i balance og  

 resultatopgørelse, som ikke indeholder noget beløb, skal ikke medtages.
 Stk. 2.  Selskabet kan i det i dagspressen  

 offentliggjorte årsregnskab undlade at foretage en opdeling af kurtager og  

 kursreguleringer på obligationer og aktier.
 Stk. 3.  Ønsker et selskab, efter at have opfyldt lovens  

 krav om offentliggørelse af årsregnskabet i dagspressen, herudover at give  

 regnskabsoplysninger i forkortet form, er dette tilladt under forudsætning  

 af, at det af såvel overskriften som offentliggørelsens helhedsindtryk klart  

 fremgår, at der er tale om sammendrag af regnskabstal.
 Stk. 4.  Offentliggørelse af regnskabet på fremmed sprog  

 skal ske i overensstemmelse med en af tilsynet godkendt form.
 § 21.  Tilsynet kan træffe bestemmelse om, at  

 oplysninger i kvartals- og årsregnskaber skal indberettes på edb-læsbart  

 medium.
§ 22.  I kvartals- og årsregnskabet gælder følgende om  

 posternes fortegn: Poster, der enten altid indeholder en indtægt eller altid  

 indeholder en udgift, skal anføres uden fortegn eller med positivt fortegn.  

 Dette gælder eksempelvis afgivne kurtager, renteindtægter, renteudgifter og  

 omkostninger.
For poster, der både kan indeholde en indtægt og en udgift,  

 gælder følgende: Er der tale om en indtægt, anføres posten uden fortegn eller  

 med positivt fortegn.
Er der tale om en udgift, anføres posten med negativt  

 fortegn.
Som eksempler på denne type poster kan nævnes i alt ekstraordinære  

 indtægter og udgifter og ændring i udskudt skat.
Straffebestemmelser § 23.  Overtrædelse af § 1, § 2, stk. 1-2, §§ 3-14, §  

 15, stk. 1, § 16, § 17, stk. 1 og stk. 3, § 18, stk. 1, § 19, stk. 1 og § 20,  

 stk. 1, 3 og 4 straffes med bøde.
Ikrafttrædelsesbestemmelser § 24.  Indberetning af kvartalsregnskab i den her  

 foreskrevne form finder første gang sted for 1. kvartal 1990.
 Stk. 2.  Årsregnskabet i den her foreliggende form  

 aflægges første gang for regnskabsåret 1989.
 § 25.  Denne bekendtgørelse træder i kraft dem 24.  

 december 1989.
 Stk. 2.  Bekendtgørelse om børsmæglerselskabers  

 regnskabsaflæggelse m.v. af 12. august 1988 ophæves samtidig.
Finanstilsynet, den 5. december 1989 Eigil Mølgaard Thomas Kjøller Bilag til bekendtgørelse om børsmæglerselskabers regnskabsaflæggelse.
A.
Resultatopgørelse.
 1.1 Kurtager og kursregulering vedrørende obligationer.
 1.1.1 Modtagne kurtager ved obligationshandler og kursregulering af  

 obligationer.
 1.1.2 Afgivne kurtager ved obligationshandler.
 I det indsendte reviderede og godkendte årsregnskab, i det trykte  

 årsregnskab samt i det i dagspressen offentliggjorte årsregnskab kan  

 børsmæglerselskabet sammenlægge post 1.1.1 og post 1.2.1 Modtagne kurtager  

 ved aktiehandler og kursregulering af aktier.
Posten skal i så fald benævnes »Modtagne kurtager og kursregulering  

 af værdipapirer«.
Vælger selskabet denne mulighed, skal post 1.1.2  

 endvidere sammenlægges med post 1.2.2 Afgivne kurtager ved aktiehandler.
Den  

 fremkomne post benævnes »Afgivne kurtager«.
 Ovennævnte poster fremgår af BÅ1a, der i givet fald afløser BÅ1 for det  

 indsendte reviderede og godkendte årsregnskab, det trykte årsregnskab samt  

 det i dagspressen offentliggjorte årsregnskab.
 I kvartalsregnskabet og i den foreløbige udgave af årsregnskabet nævnt i  

 bekendtgørelsens § 17 må den ovennævnte sammenlægning af poster ikke  

 forekomme.
 ad 1.1.1 Denne post omfatter modtagne kurtager ved handel med obligationer  

 samt modtagne kurtager ved terminsforretninger, futures og optioner baseret  

 på obligationer.
 Endvidere føres her periodens samlede kursregulering af obligationer i  

 danske kroner incl. løbetidsafhængig kursregulering og indeksregulering.  

 Såvel realiseret som urealiseret gevinst eller tab er omfattet.
Posten omfatter desuden den samlede kursregulering af spot- og  

 terminsforretninger med obligationer i danske kroner samt den samlede  

 kursregulering af futures og optioner baseret på obligationer i danske  

 kroner.
Opgørelsen af kursreguleringen af spot- og terminsforretninger samt  

 futures og optioner sker ud fra disses markedsværdi på balancetidspunktet.  

 Også for disse forretninger og instrumenter medtages såvel samlet realiseret  

 som samlet urealiseret gevinst eller tab baseret på markedsværdier.
Terminstillæg/-fradrag skal periodiseres og føres under driftspost 2.  

 Renteindtægter eller driftspost 3. Renteudgifter.
Er modparten et penge-  

 eller kreditinstitut, føres beløbet under driftspost 2.2 Rente af  

 tilgodehavender i penge- og kreditinstitutter m.v. eller driftspost 3.1 Rente  

 til penge- og kreditinstitutter m.v.
I alle øvrige tilfælde føres beløbet  

 under driftspost 2.3 Øvrige renteindtægter eller driftspost 3.2 Øvrige  

 renteudgifter.
For obligationer i fremmed valuta, spot- og terminsforretninger med  

 obligationer i fremmed valuta samt futures og optioner baseret på  

 obligationer i fremmed valuta gælder samme regler som angivet ovenfor.
Dog  

 skal den del af kursreguleringen, der skyldes ændring i valutakursen, føres  

 under driftspost 5.2 Øvrige ordinære indtægter eller under driftspost 5.3  

 Øvrige ordinære udgifter.
 ad 1.1.2 Denne post omfatter afgivne kurtager ved handel med obligationer  

 samt afgivne kurtager ved terminsforretninger, futures og optioner baseret på  

 obligationer.
 1.2. Kurtager og kursregulering vedrørende aktier.
 1.2.1 Modtagne kurtager ved aktiehandler og kursregulering af aktier.
 1.2.2 Afgivne kurtager ved aktiehandler.
 Foruden aktier omfatter posterne noterede investeringsforeningsandele og  

 noteret ansvarlig indskudskapital i andre selskaber.
 For posterne skal anvendes samme principper som angivet ovenfor vedrørende  

 obligationer under posterne 1.1.1-1.1.2.
 2. Renteindtægter.
 2.1 Rente af obligationer.
 2.2 Rente af tilgodehavender i penge- og kreditinstitutter m.v.
 2.3 Øvrige renteindtægter.
 ad 2.1 Denne post indeholder direkte rente af obligationer, hvorimod  

 løbetidsafhængig kursregulering og indeksregulering af obligationer føres  

 under post 1.1.1 Modtagne kurtager ved obligationshandler og kursregulering  

 af obligationer.
 ad 2.2 Herunder føres alle renteindtægter vedrørende aktivposterne 1.  

 Kassebeholdning og anfordringstilgodehavender i Danmarks Nationalbank, 2.  

 Tilgodehavender i pengeog kreditinstitutter og 3. Tilgodehavender i  

 børsmæglerselskaber.
 ad 2.3 Her føres renteindtægter fra selskabets marginkonti i andre  

 selskaber end børsmæglerselskaber, penge- og kreditinstitutter og iøvrigt  

 alle renteindtægter bortset fra de under posterne 2.1 og 2.2 angivne.
 3. Renteudgifter.
 3.1 Rente til penge- og kreditinstitutter m.v.
 3.2 Øvrige renteudgifter.
 ad 3.1 Under denne post føres alle renteudgifter vedrørende passivposterne  

 1. Gæld til penge- og kreditinstitutter og 2. Gæld til børsmæglerselskaber.
ad 3.2 Her føres renter af prioritetsgæld i selskabets ejendomme samt  

 renteudgifter vedrørende ansvarlig indskudskapital.
Såfremt der i forbindelse  

 med tilbagebetalingen af den ansvarlige indskudskapital skal ydes et tillæg,  

 skal en forholdsmæssig andel af dette tillæg udgiftsføres under driftspost  

 3.2. Iøvrigt føres her alle renteudgifter bortset fra de under post 3.1  

 angivne.
 4. Udbytte af aktier m.v.
Herunder føres udbytte og lignende indtægter vedrørende aktivpost 5.  

 Beholdning af noterede aktier og investeringsforeningsandele.
Udbyttet kan  

 først indtægtsføres, når det er forfaldent.
 5. Andre ordinære indtægter og udgifter.
 5.1 Indtægter fra porteføljepleje m.v. samt indtægter i forbindelse med  

 børsemissioner.
 5.2 Øvrige ordinære indtægter.
 5.3 Øvrige ordinære udgifter.
 ad 5.1 Denne post omfatter indtægter i forbindelse med porteføljepleje af  

 kunders værdipapirbeholdninger bortset fra kurtager og lignende, der føres  

 under driftspost 1.1 Kurtager og kursregulering vedrørende obligationer eller  

 driftspost 1.2 Kurtager og kursregulering vedrørende aktier.
 Endvidere omfatter posten indtægter fra rådgivning af kunder om  

 investering og finansiering.
 Endelig føres her indtægter i forbindelse med børsemission og  

 børsintroduktion.
 ad 5.2 Posten omfatter alle årligt tilbagevendende indtægter ved  

 børsmæglervirksomhed, der ikke kan placeres under andre poster.
 Posten indeholder blandt andet indtægter fra provisioner, depoter,  

 boksudlejning og gebyrer.
 Under post 5.2 føres endvidere en nettogevinst ved kursregulering af  

 aktiver, passiver og off-balance poster i fremmed valuta.
 Kursreguleringen omfatter samtlige aktiver og passiver i fremmed valuta.
 For værdipapirer i fremmed valuta, spot- og terminsforretninger med  

 værdipapirer i fremmed valuta samt futures og optioner baseret på  

 værdipapirer i fremmed valuta medtages den del af kursreguleringen, der  

 skyldes ændring i valutakursen, mens den resterende kursregulering føres  

 under driftspost 1.1.1 Modtagne kurtager ved obligationshandler og  

 kursregulering af obligationer eller driftspost 1.2.1 Modtagne kurtager ved  

 aktiehandler og kursregulering af aktier.
Kursreguleringen omfatter endvidere valutaterminsforretninger samt futures  

 og optioner baseret på fremmed valuta.
Opgørelsen af kursreguleringen af  

 forretningerne og instrumenterne sker ud fra disses markedsværdi på  

 balancetidspunktet.
Såvel realiseret som urealiseret gevinst og tab medtages.
 Terminstillæg/-fradrag skal periodiseres og føres under driftspost 2.  

 Renteindtægter eller driftspost 3. Renteudgifter.
 Et nettotab ved kursregulering af aktiver, passiver og off-balance poster  

 i fremmed valuta skal føres under driftspost 5.3.
 Post 5.2 omfatter ikke rente af tilgodehavender i fremmed valuta, der  

 føres under driftspost 2. Renteindtægter.
 ad 5.3 Posten indeholder udgifter til provisioner og gebyrer incl.  

 VP-gebyrer.
Endvidere føres her et nettotab ved kursregulering af aktiver, passiver og  

 off-balance poster i fremmed valuta.
Kursreguleringen gøres op som angivet  

 under driftspost 5.2.
 Post 5.3 omfatter ikke rente af gæld i fremmed valuta, der føres under  

 driftspost 3. Renteudgifter.
 6. Omkostninger.
 6.1 Lønninger og vederlag til bestyrelse og direktion.
 6.2 Personaleomkostninger.
6.2.1 Lønninger 6.2.2 Pensioner 6.2.3 Andre udgifter til social sikring 6.3 Edb-omkostninger.
 6.4 Øvrige omkostninger.
ad 6.1 Denne post omfatter lønninger og vederlag, incl. pensioner og andre  

 udgifter til social sikring, til selskabets bestyrelse og direktion.
Posten  

 skal indeholde tantieme til de nævnte.
 ad 6.2.1 Her føres lønninger til personale, incl. ferieløn, eventuelle  

 lønsurrogater samt jubilæumsgratiale.
 ad 6.2.2 Under denne post føres præmier til tjenstgørende medarbejderes  

 pensionsordninger samt forøgelser af selskabets pensionsforpligtelser, jf.  

 passivpost 6.1 Hensættelser til pensioner og lignende forpligtelser.
 Beløb, som arbejdsgiver efter aftale med medarbejderen tilbageholder og  

 betaler som medarbejderens bidrag til pensionspræmien, skal ikke medtages.
 ad 6.2.3 Denne post omfatter selskabets ATP-bidrag, udgifter til syge- og  

 ulykkesforsikring, arbejdsmarkedsbidrag og lignende.
ad 6.3 Herunder føres udgifter til edb-servicekørsel, leje af edb-anlæg og  

 lignende.
Afskrivninger på selskabets eget edb-anlæg føres under driftspost  

 7.1 Afskrivninger på maskiner, inventar og fast ejendom.
Afskrivninger på  

 edb-programmer (soft-ware) føres under driftspost 7.2 Afskrivninger på  

 immaterielle aktiver.
 ad 6.4 Under denne post føres omkostninger/bilag til Københavns Fondsbørs,  

 Reuter, de valgte revisorer, organisationer, Finanstilsynet, husleje,  

 forsikring, kontorartikler, porto, telefon, telex, reparation og  

 vedligeholdelse, repræsentation, reklame, annoncer og i øvrigt alle  

 omkostninger bortset fra de under driftsposterne 6.1-6.3 angivne.
 7. Afskrivninger på materielle og immaterielle  

 aktiver.
 7.1 Afskrivninger på maskiner, inventar og fast ejendom.
 7.2 Afskrivninger på immaterielle aktiver.
 I kvartalsregnskabet kan under denne post eventuelt anføres skønnede  

 beløb.
 Foruden afskrivninger omfatter posten nedskrivninger af ordinær karakter.  

 Ekstraordinære nedskrivninger føres under driftspost 9.2 Ekstraordinære  

 udgifter.
ad 7.1 Posten omfatter afskrivninger m.v. på aktivpost 7.1 Grunde og  

 bygninger og aktivpost 7.2 Maskiner og inventar m.v.
Afskrivningsprincipperne  

 er nærmere beskrevet i bekendtgørelsens § 13.
ad 7.2 Her posteres afskrivninger m.v. på aktivpost 6. Immaterielle  

 aktiver.
Principperne for afskrivning er nærmere beskrevet i bekendtgørelsens  

 § 12.
 8. Afskrivninger og hensættelser på tilgodehavender.
 Under denne post føres afskrivninger og hensættelser på tilgodehavender i  

 børsmæglerselskaber, penge- og kreditinstitutter samt afskrivninger og  

 hensættelser på tilgodehavender i forbindelse med værdipapirforretninger.
 I kvartalsregnskabet kan eventuelt anføres skønnede beløb.
 9. Ekstraordinære indtægter og udgifter.
 9.1 Ekstraordinære indtægter.
 9.2 Ekstraordinære udgifter.
 Her posteres alle indtægter og udgifter, som hidrører fra andet end  

 selskabets ordinære drift, samt indtægter og udgifter, der hører til et andet  

 regnskabsår, og som er opstået som følge af fejl eller udeladelser ved  

 regnskabsaflæggelsen i de foregående år.
 ad 9.1 Posten omfatter alle indtægter, der ikke er årligt tilbagevendende.
 Herunder hører fortjeneste ved salg af fast ejendom eller driftsmidler.
 Ikke realiserede fortjenester som følge af opskrivning af fast ejendom  

 skal ikke optages i resultatopgørelsen, men posteres direkte på  

 egenkapitalen, jf. bekendtgørelsens § 13. Når ejendommen sælges, og  

 opskrivningsbeløbet i givet fald bliver en konstateret fortjeneste, må det,  

 men skal ikke indtægtsføres.
 ad 9.2 Herunder føres tab ved salg af fast ejendom eller driftsmidler,  

 nedskrivning af erhvervet goodwill, der kan tilskrives børsmæglerfremmede  

 aktiviteter, øvrige ekstraordinære nedskrivninger samt omkostninger i  

 forbindelse med børsmæglerselskabets jubilæum, excl. jubilæumsgratiale.
Posten omfatter endvidere selskabsretlige etableringsomkostninger og  

 omkostninger ved forhøjelse af aktiekapitalen.
Hvor der er tale om  

 kapitalforhøjelse til overkurs, kan omkostninger, der relateres til  

 forhøjelsen, udlignes direkte i overkursbeløbet, således at dette kun optages  

 med nettobeløbet i egenkapitalen, uden at de pågældende omkostninger  

 udgiftsføres.
 I øvrigt indeholder posten alle udgifter, der ikke er årligt  

 tilbagevendende.
 10. Skat.
 10.1 Beregnet skat af årets indkomst.
 18.2 Ændring i udskudt skat.
 10.3 Efterregulering af tidligere års beregnet skat.
 Denne post er ikke indeholdt i kvartalsregnskabet.
 ad 10.1 Herunder føres beregnet indkomstskat af årets indkomst.
 ad 10.2 Denne post omfatter årets ændring i udskudt skat, jf. passivpost  

 6.2 Hensættelser til eventualskat.
 ad 10.3 Herunder posteres efterregulering af skat, som følge af, at der i  

 tidligere år er afsat et for lille eller et for stort beløb.
B.
Balance (status).
 Aktiver.
 1. Kassebeholdning og anfordringstilgodehavender i  

 Danmarks Nationalbank.
 Under denne post føres sedler og mønt i danske kroner og fremmed valuta,  

 checks, kuponer og udtrukne, forfaldne obligationer.
Endvidere føres her anfordringstilgodehavender i Danmarks Nationalbank og  

 indestående på postgirokonti.
Kun beløb, som til enhver tid kan hæves uden  

 opsigelse, eller for hvilke der er aftalt en løbetid eller et  

 opsigelsesvarsel på højst 24 timer eller en arbejdsdag, anses som værende på  

 anfordring.
 Tilskrevne renter på postens aktiver er indeholdt i aktivpost 10.  

 Periodeafgrænsningsposter.
 Tilgodehavender i Danmarks Nationalbank, der ikke er på anfordring, skal  

 føres under aktivpost 2. Tilgodehavender i penge- og kreditinstitutter.
 2. Tilgodehavender i penge- og kreditinstitutter.
Under denne post medtages tilgodehavender i danske pengeinstitutter og  

 kreditinstitutter med særlig tilladelse, jf. § 4b i lov om visse  

 kreditinstitutter, samt tilgodehavender i tilsvarende udenlandske  

 institutter.
Herunder hører blandt andet børsmæglerselskabets marginkonti i  

 penge- og kreditinstitutter i forbindelse med terminsforretninger, futures og  

 optioner.
Den uafregnede del af nettokursgevinsten på futures, spot- og  

 terminsforretninger med penge- og kreditinstitutter skal ikke medtages under denne post, men under aktivpost 9. Andre aktiver.
 Aktivpost 2 indeholder endvidere tilgodehavender i Danmarks Nationalbank  

 bortset fra anfordringstilgodehavender, som føres under aktivpost 1.  

 Kassebeholdning og anfordringstilgodehavender i Danmarks Nationalbank.
 Endelig omfatter posten den ansvarlige lånekapital ydet til Garantifonden  

 for Danske Optioner og Futures samt børsmæglerselskabets marginkonto i  

 Garantifonden for Danske Optioner og Futures.
 Tilskrevne renter på postens aktiver er indeholdt i aktivpost 10.  

 Periodeafgrænsningsposter.
 3. Tilgodehavender i børsmæglerselskaber.
Her posteres tilgodehavender i danske børsmæglerselskaber og i tilsvarende  

 udenlandske selskaber.
Herunder hører blandt andet børsmæglerselskabets  

 marginkonti i andre børsmæglerselskaber i forbindelse med  

 terminsforretninger, futures og optioner.
 Den uafregnede del af nettokursgevinsten på futures, spot- og  

 terminsforretninger med børsmæglerselskaber skal ikke medtages under denne  

 post, men under aktivpost 9. andre aktiver.
 Tilskrevne renter på aktivpost 3's aktiver er indeholdt i aktivpost 10.  

 Periodeafgrænsningsposter.
 4. Beholdning af noterede obligationer.
 4.1 Obligationer noteret på Københavns Fondsbørs.
 4.2 Obligationer noteret på udenlandsk børs.
 Posten omfatter blandt andet konvertible obligationer bortset fra  

 konvertible obligationer, der er udstedt som ansvarlig indskudskapital, og  

 som føres under aktivpost 5. Beholdning af noterede aktier og  

 investeringsforeningsandele.
 Obligationer, der både er noteret på Københavns Fondsbørs og på udenlandsk  

 børs, medtages under post 4.1.
Obligationer skal medtages i balancen efter afviklingsprincippet.
Dette  

 betyder, at erhvervede obligationer skal indgå fra afviklingsdagen, mens  

 solgte obligationer skal fratrækkes beholdningen fra afviklingsdagen.
Obligationer noteret på Københavns Fondsbørs skal optages til den  

 officielle kurs.
Obligationer noteret på udenlandsk børs skal optages til den  

 gældende børskurs.
Obligationer i fremmed valuta skal endvidere optages til  

 de gældende officielle valutakurser.
Obligationerne skal værdiansættes uafhængigt af indgåede spot- og  

 terminsforretninger, futures og optioner.
Værdiansættelsen af disse  

 forretninger er beskrevet i bekendtgørelsens § 10 samt under aktivpost 9.  

 Andre aktiver og passivpost 4. Andre passiver.
Udtrukne, ikke-forfaldne obligationer skal optages til en værdi, der  

 bestemmes som det udtrukne beløb tilbagediskonteret fra forfaldstidspunktet  

 til balancetidspunktet med en rentefod, der svarer til den gennemsnitlige  

 pengemarkedsrente på opgørelsestidspunktet.
Udtrukne obligationer med forfald  

 senest tre dage efter balancetidspunktet optages dog til indløsningsværdien.
 Udtrukne, forfaldne obligationer føres under aktivpost 1. Kassebeholdning  

 og anfordringstilgodehavender i Danmarks Nationalbank.
 Vedhængende renter indgår i aktivpost 10. Periodeafgrænsningsposter.
 Obligationer overdraget Garantifonden for Danske Optioner og Futures i  

 forbindelse med marginstillelse skal ikke krediteres aktivpost 4.
 5. Beholdning af noterede aktier og  

 investeringsforeningsandele.
 5.1 Aktier m.v. noteret på Københavns Fondsbørs.
 5.2 Aktier m.v. noteret på udenlandsk børs.
 Udover noterede aktier og investeringsforeningsandele indeholder posten  

 noteret ansvarlig indskudskapital i andre selskaber samt erhvervede egne  

 beviser for ansvarlig indskudskapital.
 Erhvervede egne aktier føres under aktivpost 8. Egne aktier.
 Iøvrigt gælder samme regler for aktier m.v. som angivet ovenfor under  

 aktivpost 4. Beholdning af noterede obligationer.
 6. Immaterielle aktiver.
 Denne post omfatter goodwill, udgifter til indretning af lejede lokaler  

 samt investering i edb-programmer (software), jf. bekendtgørelsens § 12.
 7. Materielle aktiver.
 7.1 Grunde og bygninger.
 7.2 Maskiner og inventar m.v.
 Principperne for værdiansættelse af postens aktiver er anført i  

 bekendtgørelsens § 13.
ad 7.1 Aktiverede udgifter til indretning af lejede lokaler er ikke  

 omfattet af denne post.
De føres i stedet under aktivpost 6. Immaterielle  

 aktiver.
 ad 7.2 Denne post omfatter blandt andet børsmæglerselskabets inventar,  

 kontormaskiner, transportmidler, edb-anlæg samt boksanlæg.
 8. Egne aktier.
 Principperne for værdiansættelse af postens aktiver er anført i  

 bekendtgørelsens § 14.
 9. Andre aktiver.
 Her føres alle aktiver, der ikke kan placeres under de øvrige aktivposter.
 Dette omfatter blandt andet børsmæglerselskabets marginkonti i forbindelse  

 med terminsforretninger, futures og optioner, bortset fra de under aktivpost  

 2. Tilgodehavender i penge- og kreditinstitutter og aktivpost 3.  

 Tilgodehavender i børsmæglerselskaber anførte marginkonti.
 Endvidere skal erhvervede optioner, der ikke modsvares af identiske  

 udstedte optioner, medtages med optionens markedsværdi, det vil sige  

 optionspræmien på balancetidspunktet.
 Endelig skal under posten føres den uafregnede del af nettokursgevinsten  

 på futures, spot- og terminsforretninger.
 Et uafregnet nettokurstab på futures, spot- og terminsforretninger skal  

 føres under passivpost 4. Andre passiver.
 Udækkede terminsforretninger m.v. skal ikke udover det ovenfor anførte  

 medtages under aktivpost 9.
 10. Periodeafgrænsningsposter.
Under posten skal opføres de i perioden afholdte udgifter, som vedrører en  

 efterfølgende periode, samt indtægter, der vedrører perioden, men som først  

 forfalder til betaling efter balancetidspunktet.
Herunder hører  

 tilgodehavende ikke-tilskrevne renter på tilgodehavender.
 Passiver.
 1. Gæld til penge- og kreditinstitutter.
Under denne post medtages gæld til Danmarks Nationalbank samt gæld til  

 danske pengeinstitutter og kreditinstitutter med særlig tilladelse, jf. § 4b  

 i lov om visse kreditinstitutter, samt gæld til tilsvarende udenlandske  

 institutter.
Herunder hører blandt andet disse institutters marginkonti i  

 børsmæglerselskabet i forbindelse med terminsforretninger, futures og  

 optioner.
 Den uafregnede del af nettokurstabet på futures, spot- og  

 terminsforretninger med penge- og kreditinstitutter skal ikke medtages under  

 denne post, men under passivpost 4. Andre passiver.
 Tilskrevne renter på postens passiver er indeholdt i passivpost 5.  

 Periodeafgrænsningsposter.
 2. Gæld til børsmæglerselskaber.
Her posteres gæld til danske børsmæglerselskaber og tilsvarende  

 udenlandske selskaber.
Herunder hører blandt andet andre børsmæglerselskabers  

 marginkonti i børsmæglerselskabet i forbindelse med terminsforretninger,  

 futures og optioner.
Den uafregnede del af nettokurstabet på futures, spot- og  

 terminsforretninger med børsmæglerselskaber skal ikke medtages under denne  

 post, men under passivpost 4. Andre passiver.
Tilskrevne renter på postens  

 passiver er indeholdt i passivpost 5. Periodeafgrænsningsposter.
 3. Marginindskud, deposita samt forskud på kunders  

 ordrer om køb af værdipapirer.
 Posten omfatter marginkonti i børsmæglerselskabet i forbindelse med  

 terminsforretninger, futures og optioner bortset fra de under passivpost 1.  

 Gæld til penge- og kreditinstitutter og passivpost 2. Gæld til  

 børsmæglerselskaber nævnte marginkonti.
 Endvidere føres under denne post kontanter, der opbevares som led i  

 porteføljeplejen for kunder i form af depositum, eller som er forskud på  

 kunders afgivne ordrer om køb af værdipapirer.
 4. Andre passiver.
Her føres alle forpligtelser, der ikke kan placeres under de øvrige  

 passivposter.
Dette omfatter blandt andet prioritetsgæld i selskabets  

 ejendomme.
 Endvidere skal udstedte optioner, der ikke er dækket af identiske  

 erhvervede optioner, medtages med optionens markedsværdi, det vil sige  

 optionspræmien på opgørelsestidspunktet.
Under posten føres også den uafregnede del af nettokurstabet på futures,  

 spot- og terminsforretninger.
En uafregnet nettokursgevinst på futures, spot-  

 og terminsforretninger skal føres under aktivpost 9. Andre aktiver.
 Udækkede terminsforretninger m.v. skal ikke udover det ovenfor anførte  

 medtages under passivpost 4.
I kvartalsregnskabet indgår i passivpost 4 endvidere børsmæglerselskabets  

 positive eller negative resultat for året til dato, svarende til driftspost  

 F.
Resultat før skat, for året til dato.
 I regnskabet for 1. kvartal skal posten endelig indeholde det positive  

 eller negative resultat for det foregående år, medmindre selskabet inden  

 indberetningen har afholdt generalforsamling.
 5. Periodeafgrænsningsposter.
Under posten skal opføres de indtægter, der er indgået før  

 opgørelsestidspunktet, men som henhører under en senere regnskabsperiode,  

 samt de under regnskabsperioden henhørende udgifter, som først vil blive  

 betalt i løbet af en senere regnskabsperiode.
Herunder hører tilgodehavende  

 ikke-tilskrevne renter på gæld, skyldig skat og lignende samt selskabets  

 feriepengeforpligtelse.
 6. Hensættelser til omkostninger.
 6.1 Hensættelser til pensioner og lignende forpligtelser.
 6.2 Hensættelser til eventualskat.
Hensættelser på tilgodehavender må ikke føres under denne post.
I stedet skal ske fradrag i den pågældende aktivpost.
 Selskabets feriepengeforpligtelse føres under passivpost 5.  

 Periodeafgrænsningsposter.
ad 6.1 Herunder føres den kapitaliserede værdi af ubetingede  

 pensionstilsagn, der ikke er dækket ved forsikring eller på anden  

 aktuarmæssig måde.
Dette gælder også, hvis pensionstilsagnet alene indeholder  

 ret til en ydelse, der i tilfælde af selskabets likvidation eller konkurs  

 træder tilbage for kreditorer eller egenkapital.
 ad 6.2 Hvis en realisation af selskabets aktiver til den værdi, der er  

 angivet i balancen, vil udløse en beskatning, skal det pågældende beløb føres  

 under post 6.2.
 7. Ansvarlig indskudskapital.
 Ved ansvarlig indskudskapital forstås fremmedkapital som defineret i § 3 i  

 bekendtgørelse om kapitaldækningsregler for børsmæglerselskaber.
 Såfremt der i forbindelse med tilbagebetalingen af den ansvarlige  

 indskudskapital skal ydes et tillæg, skal en forholdsmæssig andel af dette  

 tillæg medtages under passivpost 7. Udgiftsføringen af tillægget sker under  

 driftspost 3.2 Øvrige renteudgifter.
 8. Egenkapital.
 8.1 Aktiekapital.
 8.2 Overkurs ved emission.
 8.3 Reserver.
 8.4 Opskrivningshenlæggelser.
 8.5 Overført fra tidligere år.
 8.6 Overført af årets resultat.
I kvartalsregnskabet må selskabets resultat for året til dato ikke  

 medtages under egenkapitalen.
Beløbet skal i stedet føres under passivpost 4.  

 Andre passiver.
 I regnskabet for 1. kvartal skal resultatet for det foregående år føres  

 under passivpost 4, medmindre selskabet inden indberetningen har afholdt  

 generalforsamling.
 Tilsvarende gælder for post 8.4. Posterne 8.3 - 8.6 i kvartalsregnskabet  

 står derfor uændrede fra en generalforsamling til den følgende.
 ad 8.1 Under denne post føres indbetalt aktiekapital.
ad 8.2 Herunder optages beløb, der - efter fradrag af omkostninger ved  

 stiftelse eller kapitalforhøjelse - er indbetalt som overkurs ved tegning af  

 aktier.
Alternativt kan de nævnte omkostninger være taget som en  

 ekstraordinær udgift.
I så fald skal hele overkursen medtages under post 8.2.
Under denne post skal endvidere optages beløb, som selskabet har modtaget  

 ved salg af aktier i henhold til ikke afhentede aktiebreve ved  

 fondsaktieemission, jf.
Aktieselskabslovens § 40. Der kan under posten ikke  

 medtages andre beløb.
 ad 8.3 Her føres lovpligtig reservefond samt øvrige reserver.
 ad 8.4 Under denne post skal optages opskrivningsbeløb i forbindelse med  

 opskrivning af fast ejendom, jf. bekendtgørelsens § 13.
 ad 8.5 og 8.6 Under disse poster medtages henholdsvis overført overskud  

 eller tab fra tidligere år og overført overskud eller tab af årets resultat,  

 idet den foreslåede overskudsfordeling eller dækning af tab i årsregnskabet  

 er indpasset i de poster i balancen, der berøres deraf.
C.
Noter.
 Noter til kvartalsregnskabet:
 Såfremt aktivpost 9. Andre aktiver udgør mere end 10 procent af  

 balancesummen, skal det indberettede kvartalsregnskab indeholde en  

 specifikation af posten.
 Tilsvarende gælder, hvis passivpost 4. Andre passiver, excl. resultat for  

 året til dato og excl. et eventuelt indholdt resultat for det foregående år,  

 udgør mere end 10 procent af balancesummen.
 Hvis der i regnskabet er fraveget fra de almindelige  

 værdiansættelsesprincipper anført i bekendtgørelsens § 7, stk. 1, skal dette  

 indberettes.
 Som noter til kvartalsregnskabet indberettes endvidere yderligere  

 oplysninger, der er nødvendige for at give et retvisende billede af  

 selskabets aktiver og passiver, dets økonomiske stilling samt resultatet.
 Noter til årsregnskabet:
Som noter til årsregnskabet medtages nedenstående oplysninger.  

 Oplysningerne må ikke optages som selvstændige poster i resultatopgørelsen  

 eller balancen.
I tilfælde, hvor der kræves specifikation af en post, der i  

 selskabets regnskab er nul, og i lignende tilfælde skal noten ikke medtages.
 1. Det skal oplyses, om der i regnskabet er fraveget  

 fra de almindelige værdiansættelsesprincipper anført i bekendtgørelsens § 7.  

 Fravigelserne skal behørigt begrundes og indvirkningen på selskabets aktiver  

 og passiver, dets økonomiske stilling og resultatet skal fremgå.
 2. Der skal gives yderligere oplysninger, der er  

 nødvendige for at give et retvisende billede af selskabets aktiver og  

 passiver, dets økonomiske stilling samt resultatet.
 3. Hvis et aktiv eller et passiv henhører under flere  

 poster i fællesformerne, skal dets forbindelse med andre poster angives, hvis  

 denne angivelse er nødvendig for forståelsen af årsregnskabet.
 4. Der skal oplyses om retshandler af større  

 betydning, som har fundet sted mellem selskabet og de virksomheder, som er  

 direkte eller indirekte forbundne med selskabet, jf. definitionerne i  

 årsregnskabslovens § 1, stk. 2, nr. 5, 6 og 7.
 5. Aktivposterne 2 og 3 samt passivposterne 1 og 2  

 skal opdeles på følgende måde efter tilgodehavendets eller gældens  

 restløbetid:
- indtil tre måneder - over tre måneder og indtil et år - over et år og indtil fem år - over fem år.
 Er der tale om tilgodehavender eller gældsforpligtelser, som skal  

 tilbagebetales i rater, forstås ved restløbetiden det tidsrum, der ligger  

 mellem balancetidspunktet og forfaldsdagen for hvert afdrag, og der foretages  

 en opdeling af hvert tilgodehavende eller gældsforpligtelse.
6. Der skal gives oplysning om kursværdien af fast  

 forrentede obligationer i danske kroner med angivelse af disses  

 gennemsnitlige varighed.
Tilsvarende oplysninger gives for fast forrentede  

 obligationer i fremmed valuta, idet Københavns Fondsbørs' metode til  

 beregning af varighed anvendes.
 7. Forskellen mellem den samlede markedsværdi af  

 børsmæglerselskabets værdipapirer og værdipapirernes købsværdi skal oplyses.  

 Opgørelsen kan baseres på vejede gennemsnitspriser, FIFO-metoden,  

 LIFO-metoden eller en lignende metode.
 8. Selskabets beholdning af noteret ansvarlig  

 indskudskapital i andre virksomheder skal angives.
 9. For hver af aktivposterne 6. Immaterielle aktiver,  

 7.1. Grunde og bygninger og 7.2. Maskiner og inventar m.v. skal følgende  

 oplyses, idet punkterne 4 og 5 dog kun er relevante for aktivpost 7.1: 1.  

 Anskaffelsesprisen ifølge balancen for det foregående regnskabsår 2.  

 Nyanskaffelser, herunder forbedringer i årets løb 3. Afgang i årets løb,  

 angivet til anskaffelsespriser 4. Årets opskrivninger 5. De samlede  

 opskrivninger indtil balancetidspunktet, herunder de under nr. 4 anførte 6.  

 Årets af- og nedskrivninger 7. Korrektioner af tidligere års af- og  

 nedskrivninger, herunder af- og nedskrivninger på aktiver, der er afhændet  

 eller udgået af driften 8. De samlede af- og nedskrivninger indtil  

 balancetidspunktet, herunder de, der er anført under nr. 6 og 7.
Årets ordinære og ekstraordinære nedskrivninger af anlægsaktiver skal  

 specificeres.
Det samme gælder årets korrektioner af nedskrivninger foretaget  

 i tidligere år.
 Der skal gøres rede for årets opskrivninger af fast ejendom.
 Bogført værdi samt ejendomsværdi ifølge den senest foretagne offentlige  

 vurdering skal angives for hver af børsmæglerselskabets ejendomme.
 Der skal gøres rede for de ved af-, ned- og opskrivninger benyttede  

 beregningsmetoder.
10. Der skal foretages en opdeling af aktivposterne 9.  

 Andre aktiver og 10. Periodeafgrænsningsposter samt passivposterne 4. Andre  

 passiver og 5. Periodeafgrænsningsposter efter de vigtigste enkeltbeløb,  

 såfremt disse ikke er uden betydning for vurderingen af årsregnskabet.
Udgør  

 en af de nævnte poster over 10 procent af balancesummen, skal den under alle  

 omstændigheder specificeres.
 11. Det skal oplyses på hvilke aktivposter, der hviler  

 en udskudt skat.
 12. Der skal ske en opdeling af den ansvarlige  

 indskudskapital efter, hvorvidt den jf. § 3 i bekendtgørelse om  

 kapitaldækningsregler for børsmæglerselskaber kan ligestilles med egenkapital  

 ved opgørelsen efter bekendtgørelsens § 2.
 13. For hver del af den ansvarlige indskudskapital  

 skal oplyses om: 1. lånets størrelse, den valuta, det er udtrykt i, renten og  

 forfaldsdagen, eller om lånet er uamortisabelt 2. hvorvidt der under visse  

 omstændigheder kræves hurtigere tilbagebetaling 3. vilkårene i forbindelse  

 med den ansvarlige indskudskapital, eventuelle bestemmelser om, at den  

 ansvarlige indskudskapital kan konverteres til egenkapital eller til en anden  

 form for forpligtelse, og betingelserne herfor.
 14. Har børsmæglerselskabet optaget lån til en rente,  

 hvis størrelse helt eller delvis er afhængig af det udbytte, som selskabets  

 aktier afkaster, eller af årets overskud, skal for hvert lån angives det  

 udestående lånebeløb samt den aftalte forrentning.
 15. De samlede aktiver i fremmed valuta samt de  

 samlede passiver i fremmed valuta skal angives.
16. Der skal gives oplysning om pant eller anden  

 sikkerhed i aktiver stillet af børsmæglerselskabet med angivelse af omfanget  

 af pantsætningen og de pantsatte aktivers bogførte værdi, specificeret for de  

 enkelte poster.
Særskilt skal angives kursværdien af de værdipapirer,  

 børsmæglerselskabet har overdraget til Garantifonden for Danske Optioner og  

 Futures i forbindelse med marginstillelse.
 17. Der skal foretages en specifikation af alle  

 forpligtelser, der ikke fremgår af selskabets balance, herunder  

 leasingforpligtelser og forskrivning overfor Garantifonden for Danske  

 Optioner og Futures.
 18. Renteudgifter og øvrige udgifter i forbindelse med  

 ansvarlig indskudskapital skal anføres.
 19. Ekstraordinære indtægter og ekstraordinære  

 udgifter skal specificeres, medmindre de er uden væsentlig betydning.
20. Beløbene for uafviklede termins- og  

 futuresforretninger skal oplyses.
Oplysningerne skal gives særskilt for  

 obligations-, aktie- og valutaforretninger og særskilt for købs- og  

 salgsforretninger.
Forretningerne optages i noten til terminskursen  

 henholdsvis aftalekursen.
 Futures handlet i forbindelse med Garantifonden for Danske Optioner og  

 Futures og dækket af en identisk future, der ligeledes er handlet i  

 forbindelse med Garantifonden, skal ikke medtages.
21. Beløbene for uafviklede optionsforretninger skal  

 oplyses.
Oplysningerne skal gives særskilt for obligations-, aktie- og  

 valutaforretninger og særskilt for erhvervede købsoptioner, udstedte  

 købsoptioner, erhvervede salgsoptioner og udstedte salgsoptioner.  

 Forretningerne optages i noten til aftalekursen.
 Optioner handlet i forbindelse med Garantifonden for Danske Optioner og  

 Futures og dækket af en identisk option, der ligeledes er handlet i  

 forbindelse med Garantifonden, skal ikke medtages.
 22. Det gennemsnitlige antal beskæftigede i  

 regnskabsåret skal angives.
23. Der skal gives oplysning om lønninger og vederlag  

 m.v. til selskabets direktion samt selskabets forpligtelse til at yde pension  

 til direktionen.
De samme oplysninger gives for selskabets bestyrelse.  

 Tantieme til bestyrelsen skal særskilt oplyses.
 24. Vedrørende selskabets egen aktiekapital skal  

 angives aktiernes antal og pålydende værdi.
 25. Vedrørende selskabets beholdning af egne aktier  

 skal oplyses: 1. antallet og den pålydende værdi af egne aktier, der indgår i  

 selskabets beholdning, tillige med den procentdel, som denne beholdning udgør  

 af aktiekapitalen 2. antallet og den pålydende værdi af egne aktier, der er  

 erhvervet eller afhændet i regnskabsåret, og den procentdel, som disse udgør  

 af aktiekapitalen, samt størrelsen af den samlede købs- og salgssum samt 3.  

 årsagen til de erhvervelser af egne aktier, der er foretaget i regnskabsåret.
 26. For passivpost 8. Egenkapital samt for hver af  

 underposterne under passivpost 8 skal angives beløbet primo året, ændringer i  

 årets løb samt beløbet ultimo året.
 I denne opgørelse skal passivpost 8.3. Reserver opdeles i lovpligtig  

 reservefond og øvrige reserver.
 27. Der skal gives oplysning om børsmæglerselskabets  

 ansvarlige kapital i procent af de vægtede aktiver m.v. ultimo året opgjort  

 som angivet i § 2 i bekendtgørelse om kapitaldækningsregler for  

 børsmæglerselskaber.
 D. Årsberetning.
 I årsberetningen skal der, medmindre det på grund af særlige  

 omstændigheder kan skade selskabet, gives oplysning om forhold, som ikke  

 fremgår af balance, resultatopgørelse og noter, men som er af vigtighed for  

 bedømmelsen af selskabets aktiver og passiver, dets økonomiske stilling samt  

 resultat i det forløbne år.
 Årsberetningen skal endvidere indeholde omtale af: 1) betydningsfulde  

 hændelser indtruffet efter regnskabsårets afslutning 2) selskabets forventede  

 udvikling 3) forsknings- og udviklingsaktiviteter.
 Årsberetningen skal oplyse om personer, selskaber og foreninger, der  

 besidder eller har pant i mindst 10 procent af børsmæglerselskabets  

 aktiekapital med angivelse af ejerandelen henholdsvis panthaverandelen.
 I den førstkommende årsberetning efter selskabets stiftelse skal angives  

 de faktiske afholdte omkostninger ved stiftelsen fordelt på omkostninger til  

 trykning, annoncering, de enkelte provisioner og honorarer og lignende.
 Tilsvarende oplysninger skal gives i den førstkommende årsberetning efter  

 forhøjelse af aktiekapitalen.
 Bestyrelsen skal i årsberetningen eller i tilknytning til  

 resultatopgørelsen eller balancen stille forslag til beslutning vedrørende  

 anvendelse af selskabets overskud eller dækning af tab.
