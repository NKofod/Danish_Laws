Fremsat den 9. december 1999 af justitsministeren (Frank  

 Jensen) Forslag til Lov om behandling af personoplysninger1) Afsnit I Indledende bestemmelser Kapitel 1 Lovens område § 1. Loven gælder for behandling af personoplysninger,  

 som helt eller delvis foretages ved hjælp af elektronisk  

 databehandling, og for ikke-elektronisk behandling af personoplysninger, der  

 er eller vil blive indeholdt i et register.
Stk. 2. Loven gælder tillige for anden ikke- elektronisk  

 systematisk behandling, som udføres for private, og som omfatter  

 oplysninger om personers private eller økonomiske forhold eller i  

 øvrigt oplysninger om personlige forhold, som med rimelighed kan  

 forlanges unddraget offentligheden.
Dette gælder dog ikke reglerne i  

 lovens kapitel 8 og 9.
Stk. 3. Loven gælder endvidere for behandling af  

 oplysninger om virksomheder m.v., jf. stk. 1 og 2, hvis denne behandling  

 udføres for kreditoplysningsbureauer.
Tilsvarende gælder for  

 så vidt angår behandlinger, som er omfattet af § 50,  

 stk. 1, nr. 2.
 Stk. 4. Kapitel 5 gælder også for behandling af  

 oplysninger om virksomheder m.v. , jf. stk. 1.
 Stk. 5. Uden for de i stk. 3 nævnte tilfælde  

 kan justitsministeren bestemme, at lovens regler helt eller delvis skal finde  

 anvendelse på behandling af oplysninger om virksomheder m.v., som  

 udføres for private.
 Stk. 6. Uden for de i stk. 4 nævnte tilfælde  

 kan vedkommende minister bestemme, at lovens regler helt eller delvis skal  

 finde anvendelse på behandling af oplysninger om virksomheder m.v., som  

 udføres for den offentlige forvaltning.
 § 2. Regler om behandling af personoplysninger i anden  

 lovgivning, som giver den registrerede en bedre retsstilling, går forud  

 for reglerne i denne lov.
Stk. 2. Loven finder ikke anvendelse, hvis det vil  

 være i strid med informations- og ytringsfriheden, jf.
Den  

 Europæiske Menneskerettighedskonventions artikel 10.
 Stk. 3. Loven gælder ikke for behandlinger, som en  

 fysisk person foretager med henblik på udøvelse af aktiviteter  

 af rent privat karakter.
Stk. 4. Bestemmelserne i lovens kapitel 8-9 og §§ 35-37 og §  

 39 finder ikke anvendelse på behandlinger, der foretages for domstolene  

 inden for det strafferetlige område.
Bestemmelserne i lovens kapitel 8  

 og §§ 35-37 og § 39 finder heller ikke anvendelse på behandlinger, der  

 foretages for politi og anklagemyndighed inden for det strafferetlige  

 område.
 Stk. 5. Loven finder ikke anvendelse på behandling af  

 oplysninger, der foretages for Folketinget og institutioner med tilknytning  

 dertil.
 Stk. 6. Loven finder ikke anvendelse på behandlinger,  

 der er omfattet af lov om massemediers informationsdatabaser.
Stk. 7. Loven finder ikke anvendelse på  

 informationsdatabaser, hvori der udelukkende er indlagt allerede  

 offentliggjorte periodiske skrifter eller lyd- og billedprogrammer, der er  

 omfattet af medieansvarslovens § 1, nr. 1 eller 2, eller dele heraf,  

 når indlæggelsen i informationsdatabasen er sket uændret i  

 forhold til offentliggørelsen.
Dog gælder bestemmelserne i  

 lovens §§ 41-42 og § 69.
Stk. 8. Loven gælder endvidere ikke for  

 informationsdatabaser, hvori der udelukkende er indlagt allerede  

 offentliggjorte tekster, billeder og lydprogrammer, der omfattes af  

 medieansvarslovens § 1, nr. 3, eller dele heraf, når  

 indlæggelsen i informationsdatabasen er sket uændret i forhold  

 til offentliggørelsen.
Dog gælder bestemmelserne i lovens  

 §§ 41-42 og § 69.
Stk. 9. Loven finder ikke anvendelse på manuelle arkiver  

 over udklip fra offentliggjorte, trykte artikler, som udelukkende behandles i  

 journalistisk øjemed.
Dog gælder bestemmelserne i lovens  

 §§ 41-42 og § 69.
 Stk. 10. For behandling af oplysninger, som i øvrigt  

 udelukkende finder sted i journalistisk øjemed, gælder alene  

 bestemmelserne i lovens §§ 41-42 og § 69. Det samme gælder  

 for behandling af oplysninger, som udelukkende sker med henblik på  

 kunstnerisk eller litterær virksomhed.
 Stk. 11. Loven gælder ikke for behandlinger, der  

 udføres for politiets og forsvarets efterretningstjenester.
Kapitel 2 Definitioner § 3. I denne lov forstås ved:
 1)	Personoplysninger:  

 Enhver form for information om en identificeret eller identificerbar fysisk  

 person (den registrerede).
 2)	Behandling:  

 Enhver operation eller række af operationer med eller uden brug af  

 elektronisk databehandling, som oplysninger gøres til genstand  

 for.
 3)	Register med personoplysninger (register):  

 Enhver struktureret samling af personoplysninger, der er tilgængelige  

 efter bestemte kriterier, hvad enten denne samling er placeret centralt,  

 decentralt eller er fordelt på et funktionsbestemt eller geografisk  

 grundlag.
 4)	Den dataansvarlige:  

 Den fysiske eller juridiske person, offentlige myndighed, institution eller  

 ethvert andet organ, der alene eller sammen med andre afgør, til  

 hvilket formål og med hvilke hjælpemidler der må foretages  

 behandling af oplysninger.
 5)	Databehandleren:  

 Den fysiske eller juridiske person, offentlige myndighed, institution eller  

 ethvert andet organ, der behandler oplysninger på den dataansvarliges  

 vegne.
 6)	Tredjemand:  

 Enhver anden fysisk eller juridisk person, offentlig myndighed, institution  

 eller ethvert andet organ end den registrerede, den dataansvarlige,  

 databehandleren og de personer under den dataansvarliges eller  

 databehandlerens direkte myndighed, der er beføjet til at behandle  

 oplysninger.
7)	Modtager:  

 Den fysiske eller juridiske person, offentlige myndighed, institution eller  

 ethvert andet organ, hvortil oplysningerne meddeles, uanset om der er tale om  

 en tredjemand.
Myndigheder, som vil kunne få meddelt oplysninger som  

 led i en isoleret forespørgsel, betragtes ikke som modtagere.
 8)	Den registreredes samtykke:  

 Enhver frivillig, specifik og informeret viljestilkendegivelse, hvorved den  

 registrerede indvilger i, at oplysninger, der vedrører den  

 pågældende selv, gøres til genstand for behandling.
 9)	Tredjeland:  

 En stat, som ikke indgår i Det Europæiske Fællesskab, og  

 som ikke har gennemført aftaler, der er indgået med Det  

 Europæiske Fællesskab, og som indeholder regler svarende til  

 direktiv 95/46/EF af 24. oktober 1995 om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger.
Kapitel 3 Lovens geografiske område § 4. Loven gælder for behandling af oplysninger, som  

 udføres for en dataansvarlig, der er etableret i Danmark, hvis  

 aktiviteterne finder sted inden for Det Europæiske Fællesskabs  

 område.
 Stk. 2. Loven gælder endvidere for den behandling, som  

 udføres for danske diplomatiske repræsentationer.
Stk. 3. Loven gælder også for en dataansvarlig,  

 som er etableret i et tredjeland, hvis 1)	behandlingen af oplysninger sker under benyttelse af  

 hjælpemidler, der befinder sig i Danmark, medmindre  

 hjælpemidlerne kun benyttes med henblik på forsendelse af  

 oplysninger gennem Det Europæiske Fællesskabs område,  

 eller 2)	indsamling af oplysninger i Danmark sker med henblik på  

 behandling i et tredjeland.
Stk. 4. Dataansvarlige, som i henhold til stk. 3, nr. 1,  

 er omfattet af denne lov, skal udpege en repræsentant, som er etableret  

 i Danmark.
Den registreredes mulighed for at foretage retslige skridt mod  

 vedkommende dataansvarlige berøres ikke heraf.
 Stk. 5. Den dataansvarlige skal skriftligt underrette  

 Datatilsynet om, hvem der er udpeget som repræsentant, jf.  

 stk. 4.
Stk. 6. Loven gælder, hvis der for en  

 dataansvarlig, der er etableret i et andet medlemsland, behandles oplysninger  

 i Danmark, og behandlingen ikke er omfattet af direktiv 95/46/EF af 24.  

 oktober 1995 om beskyttelse af fysiske personer i forbindelse med behandling  

 af personoplysninger og om fri udveksling af sådanne oplysninger.
Loven  

 gælder også, hvis der for en dataansvarlig, der er etableret i en  

 stat, som har gennemført en aftale med Det Europæiske  

 Fællesskab, der indeholder regler svarende til det i 1. pkt.  

 nævnte direktiv, behandles oplysninger i Danmark, og behandlingen ikke  

 er omfattet af de nævnte regler.
Afsnit II Behandlingsregler Kapitel 4 Behandling af oplysninger § 5. Oplysninger skal behandles i overensstemmelse med god  

 databehandlingsskik.
Stk. 2. Indsamling af oplysninger skal ske til udtrykkeligt  

 angivne og saglige formål, og senere behandling må ikke  

 være uforenelig med disse formål.
Senere behandling af  

 oplysninger, der alene sker i historisk, statistisk eller videnskabeligt  

 øjemed, anses ikke for uforenelig med de formål, hvortil  

 oplysningerne er indsamlet.
 Stk. 3. Oplysninger, som behandles, skal være relevante  

 og tilstrækkelige og ikke omfatte mere, end hvad der kræves til  

 opfyldelse af de formål, hvortil oplysningerne indsamles, og de  

 formål, hvortil oplysningerne senere behandles.
Stk. 4. Behandling af oplysninger skal tilrettelægges  

 således, at der foretages fornøden ajourføring af  

 oplysningerne.
Der skal endvidere foretages den fornødne kontrol for  

 at sikre, at der ikke behandles urigtige eller vildledende oplysninger.  

 Oplysninger, der viser sig urigtige eller vildledende, skal snarest muligt  

 slettes eller berigtiges.
 Stk. 5. Indsamlede oplysninger må ikke opbevares  

 på en måde, der giver mulighed for at identificere den  

 registrerede i et længere tidsrum end det, der er nødvendigt af  

 hensyn til de formål, hvortil oplysningerne behandles.
§ 6. Behandling af oplysninger må kun finde sted,  

 hvis 1)	den registrerede har givet sit udtrykkelige samtykke hertil, 2)	behandlingen er nødvendig af hensyn til opfyldelsen af en  

 aftale, som den registrerede er part i, eller af hensyn til  

 gennemførelse af foranstaltninger, der træffes på den  

 registreredes anmodning forud for indgåelsen af en sådan  

 aftale, 3)	behandlingen er nødvendig for at overholde en retlig  

 forpligtelse, som påhviler den dataansvarlige, 4)	behandlingen er nødvendig for at beskytte den registreredes  

 vitale interesser, 5)	behandlingen er nødvendig af hensyn til udførelsen af  

 en opgave i samfundets interesse, 6)	behandlingen er nødvendig af hensyn til udførelsen af  

 en opgave, der henhører under offentlig myndighedsudøvelse, som  

 den dataansvarlige eller en tredjemand, til hvem oplysningerne videregives,  

 har fået pålagt, eller 7)	behandlingen er nødvendig for, at den dataansvarlige eller  

 den tredjemand, til hvem oplysningerne videregives, kan forfølge en  

 berettiget interesse, og hensynet til den registrerede ikke overstiger denne  

 interesse.
Stk. 2. En virksomhed må ikke videregive  

 oplysninger om en forbruger til en anden virksomhed til brug ved  

 markedsføring eller anvende oplysningerne på vegne af en anden  

 virksomhed i dette øjemed, medmindre forbrugeren har givet sit  

 udtrykkelige samtykke hertil.
Et samtykke skal indhentes i overensstemmelse  

 med reglerne i markedsføringslovens § 6 a.
 Stk. 3. Videregivelse og anvendelse som nævnt i  

 stk. 2 kan dog ske uden samtykke, hvis der er tale om generelle  

 kundeoplysninger, der danner grundlag for inddeling i kundekategorier, og  

 hvis betingelserne i stk. 1, nr. 7, er opfyldt.
 Stk. 4. Der kan efter stk. 3 ikke videregives eller  

 anvendes oplysninger som nævnt i §§ 7-8. Justitsministeren kan  

 fastsætte yderligere begrænsninger i adgangen til at videregive  

 eller anvende bestemte typer af oplysninger efter stk. 3.
 § 7. Der må ikke behandles oplysninger om  

 racemæssig eller etnisk baggrund, politisk, religiøs eller  

 filosofisk overbevisning, fagforeningsmæssige tilhørsforhold og  

 oplysninger om helbredsmæssige og seksuelle forhold.
Stk. 2. Bestemmelsen i stk. 1 finder ikke anvendelse,  

 hvis 1)	den registrerede har givet sit udtrykkelige samtykke til en  

 sådan behandling, 2)	behandlingen er nødvendig for at beskytte den registreredes  

 eller en anden persons vitale interesser i tilfælde, hvor den  

 pågældende ikke fysisk eller juridisk er i stand til at give sit  

 samtykke, 3)	behandlingen vedrører oplysninger, som er blevet  

 offentliggjort af den registrerede, eller 4)	behandlingen er nødvendig for, at et retskrav kan  

 fastlægges, gøres gældende eller forsvares.
 Stk. 3. Behandling af oplysninger om fagforeningsmæssige  

 tilhørsforhold kan endvidere ske, hvis behandlingen er  

 nødvendig for overholdelsen af den dataansvarliges arbejdsretlige  

 forpligtelser eller specifikke rettigheder.
Stk. 4. En stiftelse, en forening eller en anden almennyttig  

 organisation, hvis sigte er af politisk, filosofisk, religiøs eller  

 faglig art, kan inden for rammerne af sin virksomhed foretage behandling af  

 de i stk. 1 nævnte oplysninger om organisationens medlemmer eller  

 personer, der på grund af organisationens formål er i  

 regelmæssig kontakt med denne.
Videregivelse af sådanne  

 oplysninger kan dog kun finde sted, hvis den registrerede har meddelt sit  

 udtrykkelige samtykke hertil, eller behandlingen er omfattet af stk. 2,  

 nr. 2-4, eller stk. 3.
 Stk. 5. Bestemmelsen i stk. 1 finder ikke anvendelse,  

 hvis behandlingen af oplysninger er nødvendig med henblik på  

 forebyggende sygdomsbekæmpelse, medicinsk diagnose, sygepleje eller  

 patientbehandling, eller forvaltning af læge- og sundhedstjenester, og  

 behandlingen af oplysningerne foretages af en person inden for  

 sundhedssektoren, der efter lovgivningen er undergivet tavshedspligt.
 Stk. 6. Behandling af de i stk. 1 anførte  

 oplysninger kan ske, hvis behandlingen er nødvendig af hensyn til en  

 offentlig myndigheds varetagelse af sine opgaver på det strafferetlige  

 område.
Stk. 7. Undtagelse fra bestemmelsen i stk. 1 kan  

 endvidere gøres, hvis behandlingen af oplysninger sker af grunde, der  

 vedrører hensynet til vigtige samfundsmæssige interesser.  

 Tilsynsmyndigheden giver tilladelse hertil.
Der kan fastsættes  

 nærmere vilkår for behandlingen.
Hvor tilladelse meddeles, giver  

 tilsynsmyndigheden underretning herom til Europa-Kommissionen.
 Stk. 8. For den offentlige forvaltning må der ikke  

 føres edb-registre med oplysninger om politiske forhold, som ikke er  

 offentligt tilgængelige.
 § 8. For den offentlige forvaltning må der ikke  

 behandles oplysninger om strafbare forhold, væsentlige sociale  

 problemer og andre rent private forhold end de i § 7, stk. 1, nævnte,  

 medmindre det er nødvendigt for varetagelsen af myndighedens  

 opgaver.
Stk. 2. De i stk. 1 nævnte oplysninger må ikke  

 videregives.
Videregivelse kan dog ske, hvis 1)	den registrerede har givet sit udtrykkelige samtykke til  

 videregivelsen, 2)	videregivelsen sker til varetagelse af private eller offentlige  

 interesser, der klart overstiger hensynet til de interesser, der begrunder  

 hemmeligholdelse, herunder hensynet til den, oplysningen angår, 3)	videregivelsen er nødvendig for udførelsen af en  

 myndigheds virksomhed eller påkrævet for en afgørelse, som  

 myndigheden skal træffe, eller 4)	videregivelsen er nødvendig for udførelsen af en  

 persons eller virksomheds opgaver for det offentlige.
 Stk. 3. Forvaltningsmyndigheder, der udfører opgaver  

 inden for det sociale område, må kun videregive de i stk. 1  

 nævnte oplysninger og de oplysninger, der er nævnt i § 7, stk. 1,  

 hvis betingelserne i stk. 2, nr. 1 eller 2, er opfyldt, eller hvis  

 videregivelsen er et nødvendigt led i sagens behandling eller  

 nødvendig for, at en myndighed kan gennemføre tilsyns- eller  

 kontrolopgaver.
Stk. 4. Private må behandle oplysninger om strafbare  

 forhold, væsentlige sociale problemer og andre rent private forhold end  

 de i § 7, stk. 1, nævnte, hvis den registrerede har givet sit  

 udtrykkelige samtykke hertil.
Herudover kan behandling ske, hvis det er  

 nødvendigt til varetagelse af en berettiget interesse, og denne  

 interesse klart overstiger hensynet til den registrerede.
Stk. 5. De i stk. 4 nævnte oplysninger må  

 ikke videregives uden den registreredes udtrykkelige samtykke.
Videregivelse  

 kan dog ske uden samtykke, når det sker til varetagelse af offentlige  

 eller private interesser, herunder hensynet til den pågældende  

 selv, der klart overstiger hensynet til de interesser, der  begrunder  

 hemmeligholdelse.
 Stk. 6. Et fuldstændigt register over straffedomme  

 må kun føres for en offentlig myndighed.
 § 9. Oplysninger som nævnt i § 7, stk. 1,  

 eller § 8 må behandles, hvis dette alene sker med henblik på  

 at føre retsinformationssystemer af væsentlig  

 samfundsmæssig betydning, og hvis behandlingen er nødvendig for  

 førelsen af systemerne.
Stk. 2. De af stk. 1 omfattede oplysninger må ikke  

 senere behandles i andet øjemed.
Det samme gælder behandling af  

 andre oplysninger, som alene foretages med henblik på at føre  

 retsinformationssystemer, jf. § 6.
Stk. 3. Tilsynsmyndigheden kan meddele nærmere  

 vilkår for de i stk. 1 nævnte behandlinger.
Tilsvarende  

 gælder for de i § 6 nævnte oplysninger, som alene behandles  

 i forbindelse med førelsen af retsinformationssystemer.
 § 10. Oplysninger som nævnt i § 7, stk. 1,  

 eller § 8 må behandles, hvis dette alene sker med henblik på  

 at udføre statistiske eller videnskabelige undersøgelser af  

 væsentlig samfundsmæssig betydning, og hvis behandlingen er  

 nødvendig for udførelsen af undersøgelserne.
 Stk. 2. De af stk. 1 omfattede oplysninger må ikke  

 senere behandles i andet end statistisk eller videnskabeligt øjemed.  

 Det samme gælder behandling af andre oplysninger, som alene foretages i  

 statistisk eller videnskabeligt øjemed, jf. § 6.
Stk. 3. De af stk. 1 og 2 omfattede oplysninger må  

 kun videregives til tredjemand efter forudgående tilladelse fra  

 tilsynsmyndigheden.
Tilsynsmyndigheden kan stille nærmere vilkår  

 for videregivelsen.
 § 11. Offentlige myndigheder kan behandle oplysninger om  

 personnummer med henblik på en entydig identifikation eller som  

 journalnummer.
Stk. 2. Private må behandle oplysninger om personnummer,  

 når 1)	det følger af lov eller bestemmelser fastsat i henhold til  

 lov, 2)	den registrerede har givet sit udtrykkelige samtykke hertil,  

 eller 3)	behandlingen alene finder sted til videnskabelige eller statistiske  

 formål, eller hvis der er tale om videregivelse af oplysninger om  

 personnummer, når videregivelsen er et naturligt led i den normale  

 drift af virksomheder m.v. af den pågældende art, og når  

 videregivelsen er af afgørende betydning for at sikre en entydig  

 identifikation af den registrerede, eller videregivelsen kræves af en  

 offentlig myndighed.
 Stk. 3. Uanset bestemmelsen i stk. 2, nr. 3, må der  

 ikke ske offentliggørelse af personnummer uden udtrykkeligt  

 samtykke.
§ 12. Dataansvarlige, der med henblik på  

 markedsføring sælger fortegnelser over grupper af personer,  

 eller som for tredjemand foretager adressering eller udsendelse af  

 meddelelser til sådanne grupper, må kun behandle 1)	oplysninger om navn, adresse, stilling, erhverv, e-postadresse,  

 telefon- og telefaxnummer, 2)	oplysninger, der indgår i erhvervsregistre, som i henhold til  

 lov eller bestemmelser fastsat i henhold til lov er beregnet til at informere  

 offentligheden, samt 3)	andre oplysninger, hvis den registrerede har givet udtrykkeligt  

 samtykke dertil.
Et samtykke skal indhentes i overensstemmelse med  

 markedsføringslovens § 6 a.
Stk. 2. Oplysninger som nævnt i § 7, stk. 1,  

 eller § 8, må dog ikke behandles.
Justitsministeren kan  

 fastsætte yderligere begrænsninger i adgangen til at behandle  

 bestemte typer af oplysninger.
§ 13. Offentlige myndigheder og private virksomheder m.v.  

 må ikke foretage automatisk registrering af, hvilke telefonnumre der er  

 foretaget opkald til fra deres telefoner.
Registrering må dog ske efter  

 forudgående tilladelse fra tilsynsmyndigheden i tilfælde, hvor  

 afgørende hensyn til private eller offentlige interesser taler herfor.  

 Tilsynsmyndigheden kan fastsætte nærmere vilkår for  

 registreringen.
 Stk. 2. Bestemmelsen i stk. 1 gælder ikke, hvis  

 andet følger af lov eller for så vidt angår udbydere af  

 telenet og teletjenesters registrering af, til hvilke telefonnumre der er  

 foretaget opkald, enten til eget brug eller til brug ved teknisk kontrol.
 § 14. Oplysninger, der er omfattet af denne lov, kan  

 overføres til opbevaring i arkiv efter reglerne i  

 arkivlovgivningen.
Kapitel 5 Videregivelse til kreditoplysningsbureauer af  

 oplysninger om gæld til det offentlige § 15. Oplysninger om gæld til det offentlige kan efter  

 bestemmelserne i dette kapitel videregives til kreditoplysningsbureauer.
 Stk. 2. Oplysninger som nævnt i § 7, stk. 1,  

 eller § 8, stk. 1, må ikke videregives.
 Stk. 3. Fortrolige oplysninger videregivet efter reglerne i  

 dette kapitel anses ikke af den grund for offentligt tilgængelige i  

 øvrigt.
§ 16. Oplysninger om gæld til det offentlige kan  

 videregives til et kreditoplysningsbureau, hvis 1)	det følger af lov eller bestemmelser fastsat i henhold til  

 lov, eller 2)	den samlede gæld er forfalden og overstiger 7.500 kr., idet  

 der dog ikke heri må indgå gældsposter, der er omfattet af  

 en overholdt aftale om henstand eller afdragsvis betaling.
 Stk. 2. Det er en betingelse, at den samlede gæld, jf.  

 stk. 1, nr. 2, administreres af samme inddrivelsesmyndighed.
Stk. 3. Det er endvidere en betingelse for videregivelse efter  

 stk. 1, nr. 2, at 1)	gælden kan inddrives ved udpantning, og der er fremsendt 2  

 rykkere til skyldneren, 2)	der er foretaget eller forsøgt foretaget udlæg for  

 kravet, 3)	kravet er fastslået ved endelig dom, eller 4)	det offentlige har erhvervet skyldnerens skriftlige erkendelse af  

 den forfaldne gæld.
§ 17. Myndigheden skal give skyldneren skriftlig meddelelse  

 herom, forinden videregivelse finder sted.
Videregivelse må tidligst  

 ske 4 uger efter, at denne meddelelse er givet.
Stk. 2. Den i stk. 1 nævnte meddelelse skal  

 indeholde oplysninger om, 1)	hvilke oplysninger der vil blive videregivet, 2)	til hvilket kreditoplysningsbureau videregivelsen vil ske, 3)	hvornår videregivelse vil finde sted, og 4)	at videregivelse ikke vil ske, hvis betaling af gælden sker  

 inden videregivelsen, eller der indrømmes henstand eller indgås  

 og overholdes en aftale om afdragsvis betaling.
§ 18. Vedkommende minister kan fastsætte nærmere  

 regler om fremgangsmåden ved videregivelse til kreditoplysningsbureauer  

 af oplysninger om gæld til det offentlige.
Det kan i den forbindelse  

 bestemmes, at oplysninger om visse former for gæld til det offentlige  

 ikke må videregives eller kun må videregives, hvis yderligere  

 betingelser end de i § 16 nævnte er opfyldt.
Kapitel 6 Kreditoplysningsbureauer § 19. Den, som ønsker at drive virksomhed med  

 behandling af oplysninger til bedømmelse af økonomisk soliditet  

 og kreditværdighed med henblik på videregivelse  

 (kreditoplysningsbureau), skal indhente tilladelse hertil fra Datatilsynet,  

 inden behandlingen påbegyndes, jf. § 50, stk. 1, nr. 3.
 § 20. Kreditoplysningsbureauer må kun behandle  

 oplysninger, som efter deres art er af betydning for bedømmelse af  

 økonomisk soliditet og kreditværdighed.
 Stk. 2. Oplysninger som nævnt i § 7, stk. 1,  

 og § 8, stk. 4, må ikke behandles.
 Stk. 3. Oplysninger om forhold, der taler imod  

 kreditværdighed, og som er mere end 5 år gamle, må ikke  

 behandles, medmindre det i det enkelte tilfælde er åbenbart, at  

 forholdet er af afgørende betydning for bedømmelsen af den  

 pågældendes økonomiske soliditet og  

 kreditværdighed.
 § 21. Kreditoplysningsbureauer skal i overensstemmelse med  

 § 28, stk. 1, eller § 29, stk. 1, meddele de oplysninger,  

 der er nævnt i disse bestemmelser, til den, der behandles oplysninger  

 om.
 § 22. Kreditoplysningsbureauer skal til enhver tid på  

 begæring af den registrerede inden 4 uger på en let  

 forståelig måde meddele denne indholdet af de oplysninger og  

 bedømmelser, som bureauet har videregivet om den  

 pågældende inden for de sidste 6 måneder, samt af de  

 øvrige oplysninger, som bureauet på tidspunktet for  

 begæringens fremsættelse opbevarer om den pågældende  

 i bearbejdet form eller på digitalt medium, herunder foreliggende  

 bedømmelser.
 Stk. 2. Er bureauet i besiddelse af yderligere materiale om  

 den registrerede, skal dette samtidig meddeles den pågældende med  

 oplysning om materialets art samt om, at den registrerede kan få adgang  

 til at gennemgå det ved personlig henvendelse til bureauet.
 Stk. 3. Bureauer skal endvidere give oplysning om kategorien  

 af modtagere af oplysningerne samt tilgængelig information om, hvorfra  

 de i stk. 1 og 2 nævnte oplysninger stammer.
Stk. 4. Den registrerede kan forlange, at bureauet giver  

 meddelelse som nævnt i stk. 1-3 skriftligt.
Justitsministeren  

 fastsætter regler om betaling for skriftlige meddelelser.
 § 23. Oplysninger om økonomisk soliditet og  

 kreditværdighed må kun meddeles skriftligt, jf. dog § 22,  

 stk. 1-3. Bureauet kan dog til abonnenter meddele summariske oplysninger  

 mundtligt eller på lignende måde, såfremt spørgerens  

 navn og adresse noteres og opbevares i mindst 6 måneder.
 Stk. 2. Kreditoplysningsbureauers publikationer må kun  

 indeholde oplysninger i summarisk form og kun udsendes til personer eller  

 virksomheder, der abonnerer på meddelelser fra bureauet.  

 Publikationerne må ikke indeholde oplysninger om de registreredes  

 personnummer.
Stk. 3. Summariske oplysninger om skyldforhold må kun  

 videregives, hvis oplysningerne hidrører fra Statstidende, er  

 indberettet af en offentlig myndighed efter reglerne i kapitel 5, eller hvis  

 oplysningerne vedrører skyldforhold til samme kreditor på mere  

 end 1.000 kr., og kreditor enten har erhvervet den registreredes skriftlige  

 erkendelse af en forfalden gæld, eller hvis der er foretaget retslige  

 skridt mod den pågældende.
Oplysninger om endeligt godkendt  

 gældssanering må dog ikke videregives.
De i 1. og 2. pkt.  

 nævnte regler gælder tillige for videregivelse af summariske  

 oplysninger om skyldforhold i forbindelse med udarbejdelse af bredere  

 kreditbedømmelser.
 Stk. 4. Videregivelse af summariske oplysninger om  

 enkeltpersoners skyldforhold må kun ske på en sådan  

 måde, at oplysningerne ikke kan danne grundlag for vurderingen af  

 økonomisk soliditet og kreditværdighed for andre end de  

 pågældende enkeltpersoner.
 § 24. Oplysninger eller bedømmelser, der viser sig  

 urigtige eller vildledende, skal snarest muligt slettes eller berigtiges.
 § 25. Er en oplysning eller bedømmelse, der viser sig  

 urigtig eller vildledende, forinden blevet videregivet, skal bureauet straks  

 give skriftlig underretning om berigtigelsen til den registrerede og til  

 alle, der har modtaget oplysningen eller bedømmelsen inden for de  

 sidste 6 måneder, før bureauet er blevet bekendt med forholdet.  

 Den registrerede skal tillige have meddelelse om, hvem der har modtaget  

 underretning efter 1. pkt., og hvorfra oplysningen eller bedømmelsen  

 stammer.
 § 26. Henvendelser fra en registreret om sletning,  

 berigtigelse eller blokering af oplysninger eller bedømmelser, der  

 angives at være urigtige eller vildledende, eller om sletning af  

 oplysninger, der ikke må behandles, jf. § 37, stk. 1, skal snarest  

 og inden 4 uger efter modtagelsen besvares skriftligt af bureauet.
Stk. 2. Nægter bureauet at foretage den begærede  

 sletning, berigtigelse eller blokering, kan den registrerede inden 4 uger  

 efter modtagelsen af bureauets svar eller efter udløbet af den i  

 stk. 1 nævnte svarfrist indbringe spørgsmålet for  

 Datatilsynet, der træffer afgørelse om, hvorvidt der skal  

 foretages sletning, berigtigelse eller blokering.
Bestemmelsen i § 25  

 gælder tilsvarende.
 Stk. 3. Bureauets svar skal i de i stk. 2 nævnte  

 tilfælde indeholde oplysning om adgangen til at indbringe  

 spørgsmålet for Datatilsynet og om fristen herfor.
Kapitel 7 Overførsel af oplysninger til tredjelande § 27. Der må kun overføres oplysninger til et  

 tredjeland, såfremt dette land sikrer et tilstrækkeligt  

 beskyttelsesniveau, jf. dog stk. 3.
 Stk. 2. Vurderingen af, om beskyttelsesniveauet i et  

 tredjeland er tilstrækkeligt, sker på grundlag af samtlige de  

 forhold, der har indflydelse på en overførsel, herunder navnlig  

 oplysningernes art, behandlingens formål og varighed, oprindelseslandet  

 og det endelige bestemmelsesland, samt de retsregler, regler for god  

 forretningsskik og sikkerhedsforanstaltninger, som gælder i  

 tredjelandet.
Stk. 3. Udover de i stk. 1 nævnte tilfælde  

 kan der overføres oplysninger til et tredjeland,  

 såfremt 1)	den registrerede har givet udtrykkeligt samtykke, 2)	overførsel er nødvendig af hensyn til opfyldelsen af  

 en aftale mellem den registrerede og den dataansvarlige eller af hensyn til  

 gennemførelse af foranstaltninger, der træffes på den  

 registreredes anmodning forud for indgåelse af en sådan  

 aftale, 3)	overførsel er nødvendig af hensyn til indgåelsen  

 eller udførelsen af en aftale, der i den registreredes interesse er  

 indgået mellem den dataansvarlige og tredjemand, 4)	overførsel er nødvendig eller følger af lov  

 eller bestemmelser fastsat i henhold til lov for at beskytte en vigtig  

 samfundsmæssig interesse eller for, at et retskrav kan  

 fastlægges, gøres gældende eller forsvares, 5)	overførsel er nødvendig for at beskytte den  

 registreredes vitale interesser, 6)	overførsel finder sted fra et register, der ifølge lov  

 eller bestemmelser fastsat i henhold til lov er tilgængeligt for  

 offentligheden eller for personer, der kan godtgøre at have en  

 berettiget interesse heri, i det omfang de i lovgivningen fastsatte  

 betingelser for offentlig tilgængelighed er opfyldt i det specifikke  

 tilfælde, 7)	overførsel er nødvendig af hensyn til forebyggelse,  

 efterforskning og forfølgning af strafbare forhold samt  

 straffuldbyrdelse og beskyttelse af sigtede, vidner eller andre i sager om  

 strafferetlig forfølgning, eller 8)	overførsel er nødvendig af hensyn til den offentlige  

 sikkerhed, rigets forsvar eller statens sikkerhed.
Stk. 4. Uden for de i stk. 3 nævnte tilfælde  

 kan tilsynsmyndigheden give tilladelse til, at der overføres  

 oplysninger til tredjelande, som ikke opfylder stk. 1, såfremt den  

 dataansvarlige yder tilstrækkelige garantier for beskyttelse af de  

 registreredes rettigheder.
Der kan fastsættes nærmere  

 vilkår for overførslen.
Tilsynsmyndigheden underretter  

 Europa-Kommissionen og de øvrige medlemsstater om tilladelser meddelt  

 i henhold til denne bestemmelse.
 Stk. 5. Reglerne i denne lov finder i øvrigt anvendelse  

 ved overførsel af oplysninger til tredjelande efter stk. 1, 3 og  

 4.
Afsnit III Registreredes rettigheder Kapitel 8 Oplysningspligt over for den registrerede § 28. Ved indsamling af oplysninger hos den registrerede skal  

 den dataansvarlige eller dennes repræsentant give den registrerede  

 meddelelse om følgende:
 1)	Den dataansvarliges og dennes repræsentants identitet.
 2)	Formålene med den behandling, hvortil oplysningerne er  

 bestemt.
 3)	Alle yderligere oplysninger, der under hensyn til de særlige  

 omstændigheder, hvorunder oplysningerne er indsamlet, er  

 nødvendige for, at den registrerede kan varetage sine interesser, som  

 f.eks.:
 a)	Kategorierne af modtagere.
 b)	Om det er obligatorisk eller frivilligt at besvare stillede  

 spørgsmål samt mulige følger af ikke at svare.
 c)	Om reglerne om indsigt i og om berigtigelse af de oplysninger, der  

 vedrører den registrerede.
 Stk. 2. Bestemmelsen i stk. 1 gælder ikke, hvis den  

 registrerede allerede er bekendt med de i nr. 1-3 nævnte  

 oplysninger.
 § 29. Hvor oplysninger ikke er indsamlet hos den registrerede,  

 påhviler det den dataansvarlige eller dennes repræsentant ved  

 registreringen, eller hvor de indsamlede oplysninger er bestemt til  

 videregivelse til tredjemand, senest når videregivelsen af  

 oplysningerne finder sted, at give den registrerede meddelelse om  

 følgende:
 1)	Den dataansvarliges og dennes repræsentants identitet.
 2)	Formålene med den behandling, hvortil oplysningerne er  

 bestemt.
 3)	Alle yderligere oplysninger, der under hensyn til de særlige  

 omstændigheder, hvorunder oplysningerne er indsamlet, er  

 nødvendige for, at den registrerede kan varetage sine interesser, som  

 f.eks.:
 a)	Hvilken type oplysninger det drejer sig om.
 b)	Kategorierne af modtagere.
 c)	Om reglerne om indsigt i og om berigtigelse af de oplysninger, der  

 vedrører den registrerede.
 Stk. 2. Bestemmelsen i stk. 1 gælder ikke, hvis den  

 registrerede allerede er bekendt med de i nr. 1-3 nævnte oplysninger,  

 eller hvis registreringen eller videregivelsen udtrykkeligt er fastsat ved  

 lov eller bestemmelser fastsat i henhold til lov.
 Stk. 3. Bestemmelsen i stk. 1 gælder heller ikke,  

 hvis underretning af den registrerede viser sig umulig eller er  

 uforholdsmæssigt vanskelig.
 § 30. Bestemmelserne i §§ 28, stk. 1, og 29,  

 stk. 1, gælder ikke, hvis den registreredes interesse i at  

 få kendskab til oplysningerne findes at burde vige for afgørende  

 hensyn til private interesser, herunder hensynet til den  

 pågældende selv.
Stk. 2. Undtagelse fra bestemmelserne i §§ 28,  

 stk. 1, og 29, stk. 1, kan tillige gøres, hvis den  

 registreredes interesse i at få kendskab til oplysningerne findes at  

 burde vige for afgørende hensyn til offentlige interesser, herunder  

 navnlig til 1)	statens sikkerhed, 2)	forsvaret, 3)	den offentlige sikkerhed, 4)	forebyggelse, efterforskning, afsløring og  

 retsforfølgning i straffesager eller i forbindelse med brud på  

 etiske regler for lovregulerede erhverv, 5)	væsentlige økonomiske eller finansielle interesser hos  

 en medlemsstat eller Den Europæiske Union, herunder valuta-, budget- og  

 skatteanliggender, og 6)	kontrol-, tilsyns- eller reguleringsopgaver, herunder opgaver af  

 midlertidig karakter, der er et led i den offentlige  

 myndighedsudøvelse på de i nr. 3-5 nævnte  

 områder.
Kapitel 9 Den registreredes indsigtsret § 31. Fremsætter en person begæring herom, skal  

 den dataansvarlige give den pågældende meddelelse om, hvorvidt  

 der behandles oplysninger om vedkommende.
Behandles sådanne  

 oplysninger, skal der på en let forståelig måde gives den  

 registrerede meddelelse om 1)	hvilke oplysninger der behandles, 2)	behandlingens formål, 3)	kategorierne af modtagere af oplysningerne, og 4)	tilgængelig information om, hvorfra disse oplysninger  

 stammer.
 Stk. 2. Den dataansvarlige skal snarest besvare  

 begæringer som nævnt i stk. 1. Er begæringen ikke  

 besvaret inden 4 uger efter modtagelsen, skal den dataansvarlige underrette  

 den pågældende om grunden hertil, samt om hvornår  

 afgørelsen kan forventes at foreligge.
 § 32. Bestemmelserne i § 30 finder tilsvarende  

 anvendelse.
 Stk. 2. Oplysninger, der behandles for den offentlige  

 forvaltning som led i administrativ sagsbehandling, kan undtages fra  

 indsigtsretten i samme omfang som efter reglerne i offentlighedslovens  

 § 2 samt §§ 7-11 og 14.
Stk. 3. Der er ikke ret til indsigt i oplysninger, der  

 behandles for domstolene, hvis oplysningerne indgår i tekst, som ikke  

 foreligger i endelig form.
Dette gælder dog ikke, hvis oplysningerne er  

 videregivet til en tredjemand.
Der er ikke ret til indsigt i  

 voteringsprotokoller og andre referater af domstolenes rådslagning samt  

 materiale udarbejdet af domstolene til brug for rådslagningen.
 Stk. 4. Bestemmelsen i § 31, stk. 1, finder ikke  

 anvendelse, hvis oplysningerne udelukkende behandles i videnskabeligt  

 øjemed, eller hvor oplysningerne kun opbevares i form af  

 personoplysninger i det tidsrum, som kræves for at udarbejde  

 statistikker.
 Stk. 5. For behandling af oplysninger på det  

 strafferetlige område, der foretages for den offentlige forvaltning,  

 kan justitsministeren fastsætte undtagelser fra retten til at få  

 oplysninger efter § 31, stk. 1, for så vidt bestemmelsen i  

 § 32, stk. 1, jf. herved § 30, må antages at  

 medføre, at begæringer om ret til indsigt i almindelighed  

 må afslås.
 § 33. En registreret person, der har fået meddelelse  

 efter § 31, stk. 1, har ikke krav på ny meddelelse før  

 6 måneder efter sidste meddelelse, medmindre der godtgøres en  

 særlig interesse heri.
§ 34. Meddelelser i henhold til § 31, stk. 1, skal  

 på begæring gives skriftligt.
I tilfælde, hvor hensynet til  

 den registrerede taler derfor, kan meddelelse dog gives i form af en mundtlig  

 underretning om indholdet af oplysningerne.
 Stk. 2. Justitsministeren kan fastsætte regler om  

 betaling for meddelelser, som gives skriftligt af private virksomheder  

 m.v.
Kapitel 10 Øvrige rettigheder § 35. Den registrerede kan til enhver tid over for den  

 dataansvarlige gøre indsigelse mod, at oplysninger om vedkommende  

 gøres til genstand for behandling.
 Stk. 2. Hvis indsigelsen efter stk. 1 er berettiget, må  

 behandlingen ikke længere omfatte de pågældende  

 oplysninger.
 § 36. Fremsætter en forbruger indsigelse herimod,  

 må en virksomhed ikke videregive oplysninger om den  

 pågældende til en anden virksomhed med henblik på  

 markedsføring eller anvende oplysningerne på vegne af en anden  

 virksomhed i dette øjemed.
Stk. 2. Inden virksomheden videregiver oplysninger om en  

 forbruger til en anden virksomhed med henblik på markedsføring  

 eller anvender oplysningerne på vegne af en anden virksomhed i dette  

 øjemed, skal den undersøge i CPR, om forbrugeren har frabedt  

 sig henvendelser i markedsføringsøjemed.
Inden oplysninger om  

 en forbruger, der ikke i CPR har frabedt sig sådanne henvendelser,  

 videregives eller anvendes som nævnt i 1. pkt., skal virksomheden  

 tydeligt og på en forståelig måde oplyse om retten til at  

 gøre indsigelse efter stk. 1. Forbrugeren skal samtidig gives adgang  

 til på en nem måde inden for to uger at gøre sådan  

 indsigelse.
Oplysningerne må ikke videregives, inden fristen til at  

 gøre indsigelse er udløbet.
 Stk. 3. Er virksomheden alene bekendt med forbrugerens  

 e-post adresse, finder bestemmelsen i stk. 2, 2.-4. pkt., tilsvarende  

 anvendelse.
 Stk. 4. Henvendelse til forbrugeren efter stk. 2 og 3  

 skal i øvrigt ske i overensstemmelse med reglerne i  

 markedsføringslovens § 6 a og regler udstedt i medfør af  

 markedsføringslovens § 6 a, stk. 7.
 Stk. 5. Virksomheden kan ikke kræve betaling for  

 behandlingen af en indsigelse.
 § 37. Den dataansvarlige skal berigtige, slette eller blokere  

 oplysninger, der viser sig urigtige eller vildledende eller på lignende  

 måde er behandlet i strid med lov eller bestemmelser udstedt i  

 medfør af lov, hvis en registreret person fremsætter anmodning  

 herom.
Stk. 2. Den dataansvarlige skal underrette den tredjemand,  

 hvortil oplysningerne er videregivet, om at de videregivne oplysninger er  

 berigtiget, slettet eller blokeret i henhold til stk. 1, hvis en registreret  

 person fremsætter anmodning herom.
Dette gælder dog ikke, hvis  

 underretningen viser sig umulig eller er uforholdsmæssigt  

 vanskelig.
 § 38. Den registrerede kan tilbagekalde et samtykke.
 § 39. Fremsætter en registreret person indsigelse  

 herimod, kan den dataansvarlige ikke foranstalte, at den registrerede  

 undergives afgørelser, der har retsvirkninger for eller i  

 øvrigt berører den pågældende i væsentlig  

 grad, og som alene er truffet på grundlag af elektronisk databehandling  

 af oplysninger, der er bestemt til at vurdere bestemte personlige  

 forhold.
Stk. 2. Bestemmelsen i stk. 1 gælder ikke,  

 hvis 1)	den pågældende afgørelse træffes som led i  

 indgåelsen eller opfyldelsen af en aftale, såfremt den  

 registreredes anmodning om indgåelse eller opfyldelse af aftalen er  

 blevet efterkommet, eller der findes passende foranstaltninger til at  

 beskytte den registreredes berettigede interesser, eller 2)	den pågældende afgørelse er hjemlet i en lov, der  

 indeholder bestemmelser til beskyttelse af den registreredes berettigede  

 interesser.
 Stk. 3. Den registrerede har ret til hos den dataansvarlige  

 snarest muligt og uden ugrundet ophold at få at vide, hvilke  

 beslutningsregler der ligger bag en afgørelse som nævnt i  

 stk. 1. § 30 finder tilsvarende anvendelse.
 § 40. Den registrerede kan klage til vedkommende tilsynsmyndighed  

 over behandling af oplysninger vedrørende den  

 pågældende.
Afsnit IV Sikkerhed Kapitel 11 Behandlingssikkerhed § 41. Personer, virksomheder m.v., der udfører arbejde  

 under den dataansvarlige eller databehandleren, og som får adgang til  

 oplysninger, må kun behandle disse efter instruks fra den  

 dataansvarlige, medmindre andet følger af lov eller bestemmelser  

 fastsat i henhold til lov.
 Stk. 2. Den i stk. 1 nævnte instruks må ikke  

 begrænse den journalistiske frihed eller være til hinder for  

 tilvejebringelsen af et kunstnerisk eller litterært produkt.
Stk. 3. Den dataansvarlige skal træffe de  

 fornødne tekniske og organisatoriske sikkerhedsforanstaltninger mod,  

 at oplysninger hændeligt eller ulovligt tilintetgøres, fortabes  

 eller forringes samt mod, at de kommer til uvedkommendes kendskab, misbruges  

 eller i øvrigt behandles i strid med loven.
Tilsvarende gælder  

 for databehandlere.
 Stk. 4. For oplysninger, som behandles for den offentlige  

 forvaltning, og som er af særlig interesse for fremmede magter, skal  

 der træffes foranstaltninger, der muliggør bortskaffelse eller  

 tilintetgørelse i tilfælde af krig eller lignende forhold.
 Stk. 5. Justitsministeren kan fastsætte nærmere  

 regler om de i stk. 3 anførte sikkerhedsforanstaltninger.
 § 42. Når en dataansvarlig overlader en behandling af  

 oplysninger til en databehandler, skal den dataansvarlige sikre sig, at  

 databehandleren kan træffe de i § 41, stk. 3-5, nævnte  

 tekniske og organisatoriske sikkerhedsforanstaltninger, og påse, at  

 dette sker.
Stk. 2. Gennemførelse af en behandling ved en  

 databehandler skal ske i henhold til en skriftlig aftale parterne imellem.
Af  

 aftalen skal det fremgå, at databehandleren alene handler efter  

 instruks fra den dataansvarlige, og at reglerne i § 41, stk. 3-5,  

 ligeledes gælder for behandlingen ved databehandleren.
Hvis  

 databehandleren er etableret i en anden medlemsstat, skal det fremgå af  

 aftalen, at de bestemmelser om sikkerhedsforanstaltninger, som er fastsat i  

 lovgivningen i den medlemsstat, hvor databehandleren er etableret,  

 gælder for denne.
Afsnit V Anmeldelse Kapitel 12 Anmeldelse af behandlinger, der foretages for den  

 offentlige forvaltning § 43. Forinden iværksættelse af en behandling af  

 oplysninger, som foretages for den offentlige forvaltning, skal der af den  

 dataansvarlige eller dennes repræsentant foretages anmeldelse til  

 Datatilsynet, jf. dog § 44. Den dataansvarlige kan bemyndige andre  

 myndigheder eller private til at foretage anmeldelse på dennes  

 vegne.
 Stk. 2. Anmeldelsen skal indeholde oplysninger om  

 følgende:
 1)	Navn og adresse på den dataansvarlige, dennes eventuelle  

 repræsentant og på en eventuel databehandler.
 2)	Behandlingens betegnelse og formål.
 3)	En generel beskrivelse af behandlingen.
 4)	En beskrivelse af kategorierne af registrerede og af de typer af  

 oplysninger, der vedrører dem.
 5)	Modtagere eller kategorier af modtagere, som oplysningerne kan  

 overføres til.
 6)	Påtænkte overførsler af oplysninger til  

 tredjelande.
 7)	En generel beskrivelse af de foranstaltninger, der  

 iværksættes af hensyn til behandlingssikkerheden.
 8)	Tidspunktet for påbegyndelsen af behandlingen.
 9)	Tidspunktet for sletning af oplysningerne.
 § 44. Behandling, som ikke omfatter oplysninger af fortrolig  

 karakter, er undtaget fra reglerne i § 43, jf. dog stk. 2. En  

 sådan behandling kan uden anmeldelse endvidere omfatte  

 identifikationsoplysninger, herunder personnummer, og oplysninger om betaling  

 til og fra en offentlig myndighed, medmindre der er tale om en behandling som  

 nævnt i § 45, stk. 1.
 Stk. 2. Justitsministeren fastsætter nærmere  

 regler om de i stk. 1 nævnte behandlinger.
 Stk. 3. Behandlinger, hvis eneste formål er at  

 føre et register, der i henhold til lov eller regler udstedt i  

 medfør af lov er beregnet til at informere offentligheden, og som er  

 tilgængeligt for offentligheden, er ligeledes undtaget fra reglerne i  

 § 43.
 Stk. 4. Justitsministeren kan fastsætte regler om, at  

 bestemte typer af behandlinger af oplysninger undtages fra bestemmelsen i  

 § 43. Det gælder dog ikke behandlinger som nævnt i  

 § 45, stk. 1.
§ 45. Forinden behandling, som er omfattet af  

 anmeldelsespligten i § 43, iværksættes, skal Datatilsynets  

 udtalelse indhentes, når 1)	behandlingen omfatter oplysninger, der er omfattet af § 7,  

 stk. 1, og § 8, stk. 1, 2)	behandlingen udelukkende finder sted med henblik på at  

 føre retsinformationssystemer, 3)	behandlingen udelukkende finder sted i videnskabeligt eller  

 statistisk øjemed, eller 4)	behandlingen omfatter sammenstilling eller samkøring af  

 oplysninger i kontroløjemed.
 Stk. 2. Justitsministeren kan fastsætte regler om, at  

 tilsynets udtalelse skal indhentes inden iværksættelsen af andre  

 end de i stk. 1 nævnte behandlinger.
 § 46. Ændringer i de i § 43, stk. 2,  

 nævnte oplysninger skal forud for iværksættelsen anmeldes  

 til tilsynet. Ændringer af mindre væsentlig betydning kan  

 anmeldes efterfølgende, dog senest 4 uger efter  

 iværksættelsen.
Stk. 2. Forinden iværksættelse af ændringer  

 i de i § 43, stk. 2, nævnte oplysninger i anmeldelser af  

 behandlinger, som er omfattet af § 45, stk. 1 eller 2, skal  

 tilsynets udtalelse indhentes. Ændringer af mindre væsentlig  

 betydning skal alene anmeldes.
Anmeldelse kan ske efterfølgende, dog  

 senest 4 uger efter iværksættelsen.
 § 47. I tilfælde, hvor dataansvaret er henlagt til en  

 underordnet myndighed, og tilsynet ikke kan tiltræde udførelsen  

 af en behandling, forelægges sagen for vedkommende minister, der  

 træffer afgørelse i sagen.
 Stk. 2. Kan tilsynet ikke tiltræde udførelsen af  

 en behandling, som foretages for en kommunal myndighed, forelægges  

 sagen for indenrigsministeren, der træffer afgørelse i  

 sagen.
Kapitel 13 Anmeldelse af behandlinger, der foretages for en privat  

 dataansvarlig § 48. Forinden iværksættelse af en behandling af  

 oplysninger, som foretages for en privat dataansvarlig, skal der af den  

 dataansvarlige eller dennes repræsentant foretages anmeldelse til  

 Datatilsynet, jf. dog § 49.
 Stk. 2. Anmeldelsen skal indeholde de oplysninger, som  

 fremgår af § 43, stk. 2.
§ 49. Behandling af oplysninger er, bortset fra de i  

 § 50, stk. 2, angivne tilfælde, undtaget fra reglerne i  

 § 48, når 1)	behandlingen omfatter oplysninger om ansatte i det omfang,  

 behandlingen ikke omfatter oplysninger som nævnt i § 7,  

 stk. 1, og § 8, stk. 4, 2)	behandlingen omfatter oplysninger om ansattes helbredsforhold i det  

 omfang, behandlingen af helbredsoplysningerne er nødvendig til  

 opfyldelse af bestemmelser i lov eller forskrifter fastsat i henhold til  

 lov, 3)	behandlingen omfatter oplysninger om ansatte, hvis registrering er  

 nødvendig som følge af kollektiv overenskomst eller kollektiv  

 aftale på arbejdsmarkedet, 4)	behandlingen omfatter oplysninger om kunder, leverandører  

 eller andre forretningsforbindelser i det omfang, behandlingen ikke omfatter  

 oplysninger som nævnt i § 7, stk. 1, og § 8,  

 stk. 4, eller i det omfang, der ikke er tale om behandlinger som omtalt  

 i § 50, stk. 1, nr. 4, 5)	behandlingen foretages med henblik på udførelsen af  

 markedsundersøgelser i det omfang, behandlingen ikke omfatter  

 oplysninger som nævnt i § 7, stk. 1, og § 8,  

 stk. 4, 6)	behandlingen foretages af en forening eller lignende i det omfang,  

 der alene behandles oplysninger om foreningens medlemmer, 7)	behandlingen foretages af advokater eller revisorer som led i deres  

 virksomhed i det omfang, der alene behandles oplysninger vedrørende  

 klientforhold, 8)	behandlingen foretages af læger, sygeplejersker,  

 tandlæger, kliniske tandteknikere, apotekere, terapiassistenter,  

 kiropraktorer og lignende personer med autorisation til at udøve  

 virksomhed inden for sundheds- og sygeplejen i det omfang, oplysningerne  

 alene anvendes til brug ved denne virksomhed, og behandlingen af  

 oplysningerne ikke sker for et privat sygehus, eller 9)	behandlingen foretages til brug ved en  

 bedriftssundhedstjeneste.
 Stk. 2. Justitsministeren fastsætter nærmere  

 regler om de i stk. 1 nævnte behandlinger.
 Stk. 3. Justitsministeren kan fastsætte regler om, at  

 andre typer af behandlinger undtages fra bestemmelsen i § 48. Det  

 gælder dog ikke behandlinger, der er omfattet af § 50,  

 stk. 1, medmindre behandlingerne undtages efter § 50, stk. 3.
§ 50. Forinden iværksættelse af en behandling, som  

 er omfattet af anmeldelsespligten i § 48, skal Datatilsynets tilladelse  

 indhentes, når 1)	behandlingen omfatter oplysninger som nævnt i § 7,  

 stk. 1, og § 8, stk. 4, 2)	behandlingen af oplysningerne sker med henblik på at advare  

 andre mod forretningsforbindelser med eller ansættelsesforhold til en  

 registreret, 3)	behandlingen sker med henblik på erhvervsmæssig  

 videregivelse af oplysninger til bedømmelse af økonomisk  

 soliditet og kreditværdighed, 4)	behandlingen sker med henblik på erhvervsmæssig bistand  

 ved stillingsbesættelse, eller 5)	behandlingen udelukkende finder sted med henblik på at  

 føre retsinformationssystemer.
 Stk. 2. Ved overførsel af oplysninger som nævnt i  

 stk. 1 til tredjelande i medfør af § 27, stk. 1, og  

 stk. 3, nr. 2-4, skal Datatilsynets tilladelse indhentes til  

 overførslen, uanset at behandlingen i øvrigt er undtaget fra  

 anmeldelse i medfør af § 49, stk. 1.
 Stk. 3. Justitsministeren kan fastsætte undtagelser fra  

 bestemmelserne i stk. 1, nr. 1, og stk. 2.
 Stk. 4. Justitsministeren kan fastsætte regler om, at  

 der forinden iværksættelse af andre anmeldelsespligtige  

 behandlinger end de i stk. 1 eller 2 nævnte skal indhentes  

 tilladelse fra tilsynet.
 Stk. 5. Tilsynet kan i forbindelse med meddelelse af  

 tilladelse efter stk. 1, 2 eller 4 fastsætte nærmere  

 vilkår for udførelsen af behandlingerne til beskyttelse af de  

 registreredes privatliv.
 § 51. Ændringer i de i § 48, stk. 2, jf.  

 § 43, stk. 2, nævnte oplysninger skal forud for  

 iværksættelsen anmeldes til tilsynet. Ændringer af mindre  

 væsentlig betydning kan anmeldes efterfølgende, dog senest 4  

 uger efter iværksættelsen.
 Stk. 2. Forinden iværksættelse af ændringer  

 i de i § 48, stk. 2, jf. § 43, stk. 2, nævnte  

 oplysninger i anmeldelser af behandlinger, som er omfattet af § 50,  

 stk. 1, 2 eller 4, skal Datatilsynets tilladelse indhentes.  

 Ændringer af mindre væsentlig betydning skal alene anmeldes.  

 Anmeldelse kan ske efterfølgende, dog senest 4 uger efter  

 iværksættelsen.
Kapitel 14 Anmeldelse af behandlinger, der foretages for  

 domstolene § 52. Reglerne i §§ 43-46 gælder for anmeldelse til  

 Domstolsstyrelsen af behandling af oplysninger, der foretages for  

 domstolene.
Kapitel 15 Øvrige bestemmelser § 53. Databehandlere, der er etableret i Danmark, og som  

 udøver edb-servicevirksomhed, skal forinden påbegyndelsen af  

 behandlingen foretage anmeldelse til Datatilsynet.
 § 54. Tilsynsmyndigheden skal føre en fortegnelse over  

 de behandlinger, der er anmeldt efter §§ 43, 48 og 52. Fortegnelsen, som  

 mindst skal indeholde de oplysninger, som er anført i § 43,  

 stk. 2, skal være tilgængelig for offentligheden.
 Stk. 2. En dataansvarlig skal stille de i § 43,  

 stk. 2, nr. 1, 2, og 4-6, nævnte oplysninger om alle de  

 behandlinger, som udføres for vedkommende, til rådighed for  

 enhver, som anmoder derom.
 Stk. 3. Offentlighedens adgang til indsigt i den fortegnelse,  

 der er nævnt i stk. 1, og de oplysninger, der er nævnt i stk. 2,  

 kan begrænses, i det omfang det er nødvendigt til forebyggelse,  

 opklaring og forfølgning af lovovertrædelser, eller  

 afgørende hensyn til private interesser gør det  

 påkrævet.
Afsnit VI Tilsyn og afsluttende bestemmelser Kapitel 16 Datatilsynet § 55. Datatilsynet, der består af et råd og et  

 sekretariat, fører tilsyn med enhver behandling, der omfattes af  

 loven, jf. dog kapitel 17.
 Stk. 2. Tilsynets daglige forretninger varetages af  

 sekretariatet, der ledes af en direktør.
Stk. 3. Rådet, der nedsættes af justitsministeren,  

 består af en formand, der er dommer, og af 6 andre medlemmer.
Der kan  

 udnævnes stedfortrædere for medlemmerne.
Medlemmerne og  

 stedfortræderne for disse udnævnes for 4 år.
 Stk. 4. Rådet fastsætter sin forretningsorden og  

 de nærmere regler om arbejdets fordeling mellem råd og  

 sekretariat.
 § 56. Datatilsynet udøver sine funktioner i fuld  

 uafhængighed.
 § 57. Ved udarbejdelse af bekendtgørelser,  

 cirkulærer eller lignende generelle retsforskrifter, der har betydning  

 for beskyttelsen af privatlivet i forbindelse med behandling af oplysninger,  

 skal der indhentes en udtalelse fra Datatilsynet.
 § 58. Datatilsynet påser af egen drift eller efter klage  

 fra en registreret, at behandlingen finder sted i overensstemmelse med loven  

 og regler udstedt i medfør af loven.
Stk. 2. Tilsynet kan til enhver tid tilbagekalde en  

 afgørelse truffet i henhold til § 27, stk. 4, eller § 50, stk. 2,  

 jf. § 27, stk. 1, eller stk. 3, nr. 2-4, såfremt Europa-Kommissionen  

 træffer afgørelse om, at der ikke må ske overførsel  

 af oplysninger til bestemte tredjelande, eller om at der lovligt kan ske en  

 sådan overførsel.
Dette gælder dog kun, såfremt  

 tilbagekaldelsen er nødvendig for at efterleve Kommissionens  

 afgørelse.
 § 59. Datatilsynet kan påbyde en privat dataansvarlig at  

 ophøre med en behandling, der ikke må finde sted efter denne  

 lov, og at berigtige, slette eller blokere bestemte oplysninger, som er  

 omfattet af en sådan behandling.
 Stk. 2. Tilsynet kan forbyde en privat dataansvarlig at  

 anvende en nærmere angiven fremgangsmåde i forbindelse med  

 behandlingen af oplysninger, hvis tilsynet finder, at den  

 pågældende fremgangsmåde medfører en væsentlig  

 risiko for, at der behandles oplysninger i strid med loven.
 Stk. 3. Tilsynet kan påbyde en privat dataansvarlig at  

 træffe bestemte tekniske og organisatoriske sikkerhedsforanstaltninger  

 mod, at der behandles oplysninger, som ikke må behandles, at  

 oplysninger hændeligt eller ulovligt tilintetgøres, fortabes  

 eller forringes samt mod, at de kommer til uvedkommendes kendskab, misbruges  

 eller i øvrigt behandles i strid med loven.
 Stk. 4. Tilsynet kan i særlige tilfælde meddele  

 databehandlere påbud eller forbud, jf. stk. 1-3.
 § 60. Datatilsynet træffer over for vedkommende  

 myndighed afgørelse i sager vedrørende § 7, stk. 7,  

 § 9, stk. 3, § 10, stk. 3, § 13, stk. 1,  

 § 27, stk. 4, §§ 28-31, § 32, stk. 1, 2 og 4,  

 §§ 33-37, § 39 samt § 58, stk. 2.
 Stk. 2. I andre tilfælde afgiver tilsynet udtalelser  

 over for den dataansvarlige myndighed.
 § 61. Datatilsynets afgørelser efter denne lov kan ikke  

 indbringes for anden administrativ myndighed.
 § 62. Datatilsynet kan kræve enhver oplysning, der er af  

 betydning for dets virksomhed, herunder til afgørelse af, om et  

 forhold falder ind under lovens bestemmelser.
 Stk. 2. Tilsynets medlemmer og personale har til enhver tid  

 mod behørig legitimation uden retskendelse adgang til alle lokaler,  

 hvorfra en behandling, som foretages for den offentlige forvaltning,  

 administreres, eller hvorfra der er adgang til de oplysninger, som behandles,  

 samt til lokaler, hvor oplysningerne eller tekniske hjælpemidler  

 opbevares eller anvendes.
 Stk. 3. Bestemmelsen i stk. 2 gælder tilsvarende  

 for behandlinger, som foretages for private dataansvarlige i det omfang,  

 behandlingen er omfattet af § 50.
 Stk. 4. Bestemmelsen i stk. 2 gælder også for  

 så vidt angår den behandling, der udføres af  

 databehandlere som nævnt i § 53.
 § 63. Datatilsynet kan bestemme, at anmeldelser og  

 ansøgninger om tilladelse efter denne lov og ændringer heri kan  

 eller skal indgives på nærmere angiven måde.
 Stk. 2. For indgivelse af følgende anmeldelser og  

 ansøgninger om tilladelser i henhold til denne lov betales 1.000  

 kr.:
 1)	Anmeldelse i henhold til § 48.
 2)	Tilladelse i henhold til § 50.
 3)	Anmeldelse i henhold til § 53.
Stk. 3. En anmeldelse som nævnt i stk. 2, nr. 1 og 2,  

 anses først for indgivet, når betaling er sket.
Datatilsynet kan  

 bestemme, at en tilladelse som nævnt i stk. 2, nr. 3, ikke meddeles,  

 før betaling er sket.
 Stk. 4. Bestemmelserne i stk. 2, nr. 1 og 2, gælder  

 ikke for behandlinger, der udelukkende finder sted i videnskabeligt eller  

 statistisk øjemed.
 Stk. 5. Såfremt en behandling både skal anmeldes  

 efter § 48 og tillades efter § 50, betales kun ét gebyr.
§ 64. Datatilsynet kan af egen drift eller efter anmodning fra  

 en anden medlemsstat påse, at en behandling af oplysninger, som finder  

 sted i Danmark, er lovlig, uanset at den pågældende behandling er  

 undergivet en anden medlemsstats lovgivning.
Bestemmelserne i §§ 59 og  

 62 finder tilsvarende anvendelse.
 Stk. 2. Datatilsynet kan videregive oplysninger til  

 tilsynsmyndigheder i andre medlemsstater i det omfang, det er  

 nødvendigt for at påse overholdelsen af bestemmelserne i denne  

 lov eller af den pågældende medlemsstats  

 databeskyttelseslovgivning.
§ 65. Datatilsynet afgiver en årlig beretning om sin  

 virksomhed til Folketinget.
Beretningen offentliggøres.
Tilsynet kan i  

 øvrigt offentliggøre sine udtalelser.
Bestemmelsen i § 30  

 finder tilsvarende anvendelse.
 § 66. Datatilsynet og Domstolsstyrelsen samarbejder i det  

 omfang, det er nødvendigt for at opfylde deres pligter, navnlig ved at  

 udveksle alle relevante oplysninger.
Kapitel 17 Tilsyn med domstolene § 67. Domstolsstyrelsen fører tilsyn med behandling af  

 oplysninger, der foretages for domstolene.
 Stk. 2. Tilsynet omfatter behandling af oplysninger med hensyn  

 til domstolenes administrative forhold.
Stk. 3. For anden behandling af oplysninger træffes  

 afgørelse af vedkommende ret.
Afgørelsen kan kæres til  

 højere ret.
For særlige domstole, hvis afgørelser ikke  

 kan indbringes for højere ret, kan den i 1. pkt. nævnte  

 afgørelse kæres til den landsret, i hvis kreds retten er  

 beliggende.
Kærefristen er 4 uger fra den dag, afgørelsen er  

 meddelt den pågældende.
 § 68. For Domstolsstyrelsens udøvelse af tilsyn i  

 henhold til § 67 gælder bestemmelserne i §§ 56, 58, 62,  

 stk. 1, 2 og 4, 63, stk. 1, og 66. Domstolsstyrelsens  

 afgørelser er endelige.
 Stk. 2. Ved udarbejdelse af bekendtgørelser eller  

 lignende generelle retsforskrifter, der har betydning for beskyttelsen af  

 privatlivet i forbindelse med behandling af oplysninger, der foretages for  

 domstolene, skal der indhentes en udtalelse fra Domstolsstyrelsen.
 Stk. 3. Domstolsstyrelsen offentliggør en årlig  

 beretning om dens virksomhed.
Kapitel 18 Erstatnings- og strafansvar § 69. Den dataansvarlige skal erstatte skade, der er forvoldt  

 ved behandling i strid med bestemmelserne i denne lov, medmindre det  

 godtgøres, at skaden ikke kunne have været afværget ved  

 den agtpågivenhed og omhu, der må kræves i forbindelse med  

 behandling af oplysninger.
§ 70. Medmindre højere straf er forskyldt efter den  

 øvrige lovgivning, straffes med bøde eller hæfte den, der  

 i forbindelse med en behandling, som udføres for private, 1)	overtræder § 4, stk. 5, § 5, stk. 2-5,  

 § 6, § 7, stk. 1, § 8, stk. 4-6, § 9,  

 stk. 2, § 10, stk. 2 og 3, 1. pkt., § 11, stk. 2 og  

 3, § 12, stk. 1 og stk. 2, 1. pkt., § 13, stk. 1, 1.  

 pkt., §§ 20-25, § 26, stk. 1, stk. 2, 2. pkt. og  

 stk. 3, § 27, stk. 1, § 28, stk. 1, § 29,  

 stk. 1, § 31, §§ 33 og 34, § 35, stk. 2,  

 §§ 36-37, § 39, stk. 1 og 3, § 41, stk. 1 og 3,  

 § 42, § 48, § 50, stk. 1 og 2, § 51, § 53 eller  

 § 54, stk. 2, 2)	undlader at efterkomme Datatilsynets afgørelse efter  

 § 5, stk. 1, § 7, stk. 7, § 13, stk. 1, 2.  

 pkt., § 26, stk. 2, 1. pkt., § 27, stk. 4, §§ 28 og  

 29, § 30, stk. 1, § 31, § 32, stk. 1 og 4,  

 §§ 33-37, § 39, § 50, stk. 2, eller § 58,  

 stk. 2, 3)	undlader at efterkomme Datatilsynets krav efter § 62,  

 stk. 1, 4)	hindrer Datatilsynet i at få adgang efter § 62,  

 stk. 3 og 4, 5)	tilsidesætter vilkår som nævnt i § 7,  

 stk. 7, § 9, stk. 3, § 10, stk. 3, § 13,  

 stk. 1, § 27, stk. 4, § 50, stk. 5, eller en  

 betingelse eller et vilkår for en tilladelse i henhold til regler  

 udstedt i medfør af loven, eller 6)	undlader at efterkomme forbud eller påbud, der er meddelt i  

 henhold til § 59 eller i henhold til regler udstedt i medfør af  

 loven.
 Stk. 2. Medmindre højere straf er forskyldt efter den  

 øvrige lovgivning, straffes med bøde eller hæfte den, der  

 i forbindelse med en behandling, som udføres for offentlige  

 myndigheder, overtræder § 41, stk. 3, eller § 53 eller  

 tilsidesætter vilkår som nævnt i § 7, stk. 7,  

 § 9, stk. 3, § 10, stk. 3, § 13, stk. 1,  

 § 27, stk. 4, eller en betingelse eller et vilkår for en  

 tilladelse i henhold til regler udstedt i medfør af loven.
 Stk. 3. Medmindre højere straf er forskyldt efter den  

 øvrige lovgivning, straffes med bøde eller hæfte den, der  

 i forbindelse med en behandling, som er undergivet en anden medlemsstats  

 lovgivning, undlader at efterkomme Datatilsynets afgørelser efter  

 § 59 eller at opfylde Datatilsynets krav efter § 62, stk. 1,  

 eller hindrer Datatilsynet i at få adgang efter § 62, stk. 3  

 og 4.
 Stk. 4. I regler, der udstedes i medfør af loven, kan  

 der fastsættes straf af bøde eller hæfte.
 Stk. 5. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 71. Den, der driver eller er beskæftiget med  

 virksomhed som nævnt i § 50, stk. 1, nr. 2-5, eller  

 § 53, kan ved dom for strafbart forhold frakendes retten hertil,  

 såfremt det udviste forhold begrunder en nærliggende fare for  

 misbrug.
I øvrigt finder straffelovens § 79, stk. 3 og 4,  

 anvendelse.
Kapitel 19 Afsluttende bestemmelser, herunder  

 ikrafttrædelsesbestemmelser m.v.
 § 72. Vedkommende minister kan i særlige tilfælde  

 fastsætte nærmere regler for behandlinger, som udføres for  

 den offentlige forvaltning.
 § 73. Justitsministeren kan fastsætte nærmere  

 regler for bestemte typer af behandlinger, som udføres for private  

 dataansvarlige, herunder at bestemte typer oplysninger ikke må  

 behandles.
 § 74. Brancheforeninger eller andre organer, som  

 repræsenterer andre kategorier af private dataansvarlige, kan i  

 samarbejde med Datatilsynet udarbejde adfærdskodekser, der skal bidrage  

 til en korrekt anvendelse af reglerne i denne lov.
 § 75. Justitsministeren kan fastsætte regler, som er  

 nødvendige for at gennemføre de af Det Europæiske  

 Fællesskab udstedte beslutninger, som træffes med henblik  

 på gennemførelse af direktivet om beskyttelse af fysiske  

 personer i forbindelse med behandling af personoplysninger og om fri  

 udveksling af sådanne oplysninger, eller regler, som er  

 nødvendige for at anvende de af Fællesskabet udstedte retsakter  

 på direktivets område.
 § 76. Loven træder i kraft dagen efter  

 bekendtgørelsen i Lovtidende.
 Stk. 2. Lov om offentlige myndigheders registre, jf.  

 lovbekendtgørelse nr. 654 af 20. september 1991, og lov om private  

 registre m.v., jf. lovbekendtgørelse nr. 622 af 2. oktober 1987,  

 ophæves.
 Stk. 3. Registerrådets medlemmer indtræder  

 som medlemmer af Datarådet, indtil justitsministeren har udnævnt  

 Datarådets medlemmer.
 Stk. 4. Bekendtgørelse nr. 160 af 20. april 1979  

 om forretningsorden for registerrådet m.v. gælder for  

 Datatilsynets virksomhed, indtil den ophæves eller erstattes af regler  

 udstedt i medfør af denne lov.
 Stk. 5. Anordning nr. 73 af 5. marts 1979 om, at  

 forskrifter for registre m.v., der udfærdiges i medfør af loven  

 om offentlige myndigheders registre, ikke indføres i Lovtidende,  

 ophæves.
Stk. 6. Klage- eller tilsynssager, der er oprettet  

 før den 24. oktober 1998, færdigbehandles efter de hidtil  

 gældende regler.
Datatilsynet udøver den kompetence, som efter  

 disse regler tilkommer Registertilsynet.
 Stk. 7. Datatilsynet udfører i øvrigt de  

 opgaver, som efter lovgivningen udføres af Registertilsynet.
 § 77. For behandlinger, der foretages for private, og som er  

 iværksat før den 24. oktober 1998, skal reglerne i kapitel 13  

 være opfyldt senest den 1. oktober 2000.
 Stk. 2. For behandlinger, der foretages for offentlige  

 myndigheder, og som er iværksat før den 24. oktober 1998, skal  

 reglerne i kapitel 12 og 14 være opfyldt senest den 1. april 2001.
 Stk. 3. Behandlinger, der er iværksat før  

 den 24. oktober 1998, kan fortsætte uden tilladelse i 16 uger efter  

 lovens ikrafttræden, hvis der skal indhentes tilladelse hertil efter  

 reglerne i lovens afsnit II eller bestemmelsen i stk. 7.
 Stk. 4. Behandlinger, der er iværksat den 24.  

 oktober 1998 eller senere, men inden lovens ikrafttræden, kan  

 fortsætte uden forudgående anmeldelse, udtalelse eller tilladelse  

 i 16 uger efter lovens ikrafttræden.
 Stk. 5. Der skal senest 16 uger efter lovens  

 ikrafttræden foretages anmeldelse efter bestemmelsen i § 53.
 Stk. 6. Justitsministeren kan fastsætte regler om,  

 at den i stk. 1 og 2 nævnte frist forlænges.
 Stk. 7. Tilsynsmyndigheden kan i ganske særlige  

 tilfælde efter ansøgning bestemme, at behandlinger, der er  

 iværksat før lovens ikrafttræden, kan fortsætte  

 uanset behandlingsreglerne i afsnit II.
 § 78. Behandlinger, som før lovens ikrafttræden  

 er anmeldt efter § 2, stk. 3, 2. pkt., i lov om private registre m.v., kan  

 fortsætte efter de hidtil gældende regler indtil den 1. oktober  

 2001. Datatilsynet udøver den kompetence, som efter disse regler  

 tilkommer Registertilsynet.
Stk. 2. Behandlinger som nævnt i stk. 1 skal  

 overholde lovens § 5 og §§ 41-42. For disse behandlinger kan den registrerede  

 kræve berigtigelse, sletning eller blokering af oplysninger, der er  

 urigtige eller vildledende, eller som opbevares på en måde, der  

 er uforenelig med de legitime formål, som den dataansvarlige  

 forfølger.
Datatilsynet fører tilsyn efter reglerne i lovens  

 kapitel 16.
 § 79. Et samtykke, som er givet i overensstemmelse med de  

 hidtil gældende regler, gælder for behandlinger, der foretages  

 efter lovens ikrafttræden, såfremt samtykket opfylder kravene i  

 denne lovs § 3, nr. 8, sammenholdt med § 6, nr. 1, § 7,  

 stk. 2, nr. 1, § 8, stk. 2-5, § 11, stk. 2, nr. 2, eller  

 stk. 3, eller § 27, stk. 3, nr. 1.
 § 80. I lov nr. 572 af 19. december 1985 om offentlighed i  

 forvaltningen som senest ændret ved lov nr. 276 af 13. maj 1998  

 foretages følgende ændring:
 1. § 5, stk. 3, affattes således:
»Stk. 3. Vedkommende minister kan fastsætte regler om  

 offentlighedens adgang til at blive gjort bekendt med fortegnelser som  

 nævnt i stk. 2, der ikke er omfattet af lov om behandling af  

 personoplysninger.
Der kan herunder fastsættes regler om betaling.« § 81. I lov nr. 430 af 1. juni 1994 om massemediers  

 informationsdatabaser foretages følgende ændringer:
 1. I § 3, stk. 1 og 3, og § 6,  

 stk. 1, ændres »Registertilsynet« til: »Datatilsynet«.
 2. § 17 affattes således:
»§ 17. Et massemedie skal erstatte skade, der er forvoldt ved  

 behandling i strid med bestemmelserne i denne lov, medmindre det  

 godtgøres, at skaden ikke kunne have været afværget ved  

 den agtpågivenhed og omhu, der må kræves i forbindelse med  

 behandling af oplysninger.
Lovgivningens almindelige erstatningsregler finder  

 i øvrigt anvendelse.
 Stk. 2. Lovgivningens almindelige regler om straf finder  

 anvendelse på sager omfattet af denne lov.
Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.« 3. Som ny § 11 a indsættes  

 følgende bestemmelse:
»§ 11 a.
Der skal træffes de fornødne  

 sikkerhedsforanstaltninger mod, at informationer i offentligt  

 tilgængelige informationsdatabaser ændres af uvedkommende.« 4. § 16, stk. 1, nr. 1, affattes på følgende  

 måde:
»1)	overtræder § 4, § 5, § 7, § 8, stk. 1, § 9, nr. 2 og 3, § 11,  

 stk. 1 og 3, eller § 11 a.« § 82. I tinglysningsloven, jf. lovbekendtgørelse nr.  

 622 af 15. september 1986, som senest ændret ved lov nr. 1018 af 23.  

 december 1998, foretages følgende ændringer:
 1. I § 50 d, stk. 1, indsættes i stedet for  

 »Registertilsynet«: »Domstolsstyrelsen«.
 2. § 50 d, stk. 2 og 3, affattes således:
»Stk. 2. Domstolsstyrelsen fører tilsyn med  

 tinglysningsregistrene.
Domstolsstyrelsens afgørelser er endelige.
Stk. 3. Justitsministeren fastsætter nærmere  

 regler om dette tilsyn efter forhandling med Domstolsstyrelsen. « § 83. Loven gælder ikke for Færøerne, men  

 kan ved kongelig anordning sættes i kraft for rigsmyndighedernes  

 behandling af oplysninger med de afvigelser, som de særlige  

 færøske forhold tilsiger.
Loven gælder heller ikke for  

 Grønland, men kan ved kongelig anordning sættes i kraft med de  

 afvigelser, som de særlige grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse 1.
Lovforslagets formål 20 2.
EF-direktivet om behandling af personoplysninger 20 3.
Nedsættelsen af Justitsministeriets udvalg om  

 registerlovgivningen 21 4.
Lovforslagets systematik og indhold 21 4.1.
En eller flere love? 23 4.1.1.
Den gældende ordning 23 4.1.2.
Udvalgets overvejelser 24 4.1.3.
Justitsministeriets forslag 24 4.2.
Lovforslagets hovedpunkter 24 4.2.1.
Anvendelsesområde 24 4.2.1.1.
Gældende ret 24 A.
Lov om offentlige myndigheders registre 24 B.
Lov om private registre 25 4.2.1.2.
Udvalgets overvejelser 25 4.2.1.3.
Justitsministeriets forslag 27 4.2.2.
Definitioner 27 4.2.2.1.
Gældende ret 27 4.2.2.2.
Udvalgets overvejelser 28 4.2.2.3.
Justitsministeriets forslag 28 4.2.3.
Geografisk område 29 4.2.3.1.
Gældende ret 29 4.2.3.2.
Udvalgets overvejelser 29 4.2.3.3.
Justitsministeriets forslag 29 4.2.4.
Krav til selve behandlingen af oplysninger 30 4.2.4.1.
Gældende ret 30 A.
Lov om offentlige myndigheders registre 30 B.
Lov om private registre 32 4.2.4.2.
Udvalgets overvejelser 36 A.
Almindelige regler om behandling af oplysninger 36 B.
Særlige regler om behandling af oplysninger 38 4.2.4.3.
Justitsministeriets forslag 42 4.2.5.
Registreredes rettigheder 44 4.2.5.1.
Gældende ret 44 A.
Lov om offentlige myndigheders registre 44 B.
Lov om private registre 46 4.2.5.2.
Udvalgets overvejelser 47 4.2.5.3.
Justitsministeriets forslag 50 4.2.6.
Behandlingssikkerhed 52 4.2.6.1.
Gældende ret 52 A.
Lov om offentlige myndigheders registre 52 B.
Lov om private registre 53 4.2.6.2.
Udvalgets overvejelser 54 4.2.6.3.
Justitsministeriets forslag 54 4.2.7.
Anmeldelse af behandlinger 55 4.2.7.1.
Gældende ret 55 A.
Lov om offentlige myndigheders registre 55 B.
Lov om private registre 56 4.2.7.2.
Udvalgets overvejelser 56 A.
Behandlinger, der udføres for den offentlige forvaltning 57 B.
Behandlinger, der udføres for private dataansvarlige 60 C.
Behandlinger, der udføres for domstolene 61 D.
Særligt om edb-servicebureauer (databehandlere) 62 4.2.7.3.
Justitsministeriets forslag 62 4.2.8.
Tilsyn 63 4.2.8.1.
Gældende ret 63 A.
Lov om offentlige myndigheders registre 63 B.
Lov om private registre 65 4.2.8.2.
Udvalgets overvejelser 66 A.
Det almindelige tilsyn (Datatilsynet) 66 B.
Tilsynet med domstolene 71 4.2.8.3.
Justitsministeriets forslag 72 4.2.9.
Retsmidler, erstatning og sanktioner 72 4.2.9.1.
Gældende ret 72 A.
Lov om offentlige myndigheders registre 72 B.
Lov om private registre 73 4.2.9.2.
Udvalgets overvejelser 73 4.2.9.3.
Justitsministeriets forslag 74 4.2.10.
Mediernes forhold 74 4.2.10.1.
Gældende ret 74 4.2.10.2.
Udvalgets overvejelser 76 4.2.10.3.
Justitsministeriets forslag 77 4.2.11.
Forholdet mellem lovforslaget og anden forvaltningsretlig  

 lovgivning 78 4.2.11.1.
Gældende ret 78 A.
Forholdet mellem lov om offentlige myndigheders registre og  

 forvaltningsloven 78 B.
Forholdet mellem lov om offentlige myndigheders registre og  

 offentlighedsloven 79 C.
Forholdet mellem registerlovgivningen og arkivlovgivningen 79 4.2.11.2.
Udvalgets overvejelser 79 4.2.11.3.
Justitsministeriets forslag 80 4.2.12.
Særligt om ny informationsteknologi 82 4.2.12.1.
Gældende ret 82 4.2.12.2.
Udvalgets overvejelser 82 4.2.12.3.
Justitsministeriets forslag 83 5.
 Økonomiske og administrative konsekvenser m.v.
83 6.
Høring 85 1. Lovforslagets formål Formålet med lovforslaget er at gennemføre en  

 mere tidssvarende generel lovgivning om behandling af personoplysninger til  

 afløsning af den gældende registerlovgivning.
Med lovforslaget tilsigtes det at sikre et fortsat  

 højt beskyttelsesniveau i forhold til den enkelte borger.
Samtidig er  

 det hensigten at skabe en fleksibel ordning, som kan danne rammen om en  

 hensigtsmæssig udnyttelse af den stadig større mulighed for -  

 på baggrund af den teknologiske udvikling - at gøre  

 personoplysninger til genstand for elektronisk behandling.
 Det er endvidere et væsentligt formål med  

 lovforslaget at gennemføre et EF-direktiv fra 1995 om behandling af  

 personoplysninger, jf. nærmere nedenfor under pkt. 2.
 De foreslåede regler skal gælde for behandling  

 af personoplysninger, som helt eller delvis foretages ved hjælp af  

 elektronisk databehandling, og for ikke- elektronisk behandling af  

 personoplysninger, der er eller vil blive indeholdt i et register (manuelle  

 registre), jf. lovforslagets § 1, stk. 1. Lovforslaget  

 medfører dermed et langt bredere anvendelsesområde end den  

 gældende registerlovgivning, der er begrænset til at omfatte  

 oplysninger, der indgår i registre (navnlig edb-registre).
 Også andre former for behandling af oplysninger,  

 herunder i et vist omfang oplysninger om juridiske personer, omfattes af  

 lovforslagets regulering, jf. nærmere lovforslagets § 1,  

 stk. 2-6.
Lovforslagets regler vedrører i det  

 væsentlige databeskyttelsesretlige forhold, som også er reguleret  

 i den gældende registerlovgivning.
Der fastsættes således  

 bl.a. regler om, i hvilket omfang behandling af oplysninger lovligt kan finde  

 sted, hvilke rettigheder der skal tillægges registrerede personer i  

 forhold til de dataansvarlige, hvilke krav der skal stilles til  

 behandlingssikkerheden, samt hvorledes tilsynet med behandlingen af  

 oplysninger skal organiseres og udføres.
Som følge af direktivet foreslås der dog  

 på enkelte punkter også regler, som ikke har deres modstykke i  

 den gældende registerlovgivning.
Nyskabelsen i forhold til den  

 gældende retstilstand kommer bl.a. til udtryk ved, at der  

 foreslås udtrykkelige regler om lovens geografiske område.  

 Fremhæves skal endvidere styrkelsen af den registreredes retsstilling  

 ved, at der fastsættes regler om den dataansvarliges pligt til at  

 underrette den registrerede om, at der indsamles oplysninger om denne, samt  

 regler om, at den registrerede skal have en videregående indsigtsret  

 end i dag.
Udover meddelelse om, hvorvidt der behandles oplysninger om den  

 registrerede, og i givet fald hvilke oplysninger der behandles, skal den  

 registrerede - som noget nyt - have meddelelse om behandlingens formål,  

 om kategorierne af modtagere af oplysningerne, og tilgængelig  

 information om, hvorfra disse oplysninger stammer.
 Udover de foreslåede generelle regler om behandling  

 af personoplysninger er der i lovforslaget medtaget bestemmelser, hvorved der  

 foretages enkelte (mindre) ændringer af henholdsvis lov om massemediers  

 informationsdatabaser, lov om offentlighed i forvaltningen  

 (offentlighedsloven) og lov om tinglysning (tinglysningsloven).  

 Formålet hermed er at tilpasse reglerne i de tre love til de  

 foreslåede generelle regler om behandling af personoplysninger.
Lovforslaget er   med en række ændringer   en  

 genfremsættelse af det lovforslag, der har været fremsat for  

 Folketinget to gange (L 82 fremsat den 30. april 1998 og 1. behandlet i  

 Folketinget den 3. juni 1998, jf.
Folketingets forhandlinger for den  

 nævnte dato, side 1450 ff., samt L 44, fremsat den 8. oktober 1998 og  

 1. behandlet i Folketinget den 20. oktober 1998, jf.
Folketingets  

 forhandlinger for den nævnte dato, side 266 ff). Der henvises  

 nærmere til pkt. 4 nedenfor.
2. EF-direktivet om behandling af personoplysninger EF-direktivet om behandling af personoplysninger blev  

 vedtaget den 24. oktober 1995 (EF-Tidende 1995 L 281, s. 31 ff). Dets danske  

 titel er: »Europa-Parlamentet og Rådets direktiv af 24. oktober 1995 om  

 beskyttelse af fysiske personer i forbindelse med behandling af  

 personoplysninger og om fri udveksling af sådanne oplysninger«.  

 Direktivet er medtaget som bilag til lovforslaget.
Direktivet er vedtaget med det sigte at beskytte fysiske  

 personers grundlæggende rettigheder og frihedsrettigheder, især  

 retten til privatlivets fred, i forbindelse med behandling af  

 personoplysninger.
Sigtet er endvidere at fjerne hindringerne for udveksling  

 af personoplysninger inden for Fællesskabets område, jf.  

 direktivets artikel 1, stk. 1 og 2, samt præamblens betragtning  

 1-11. Der er således tale om et direktiv, der vedrører det indre  

 marked.
Direktivet åbner i et vist omfang mulighed for at  

 fastsætte eller opretholde regler, der giver registrerede personer en  

 videre beskyttelse end efter direktivets bestemmelser.
På andre punkter  

 må det antages, at direktivet indeholder bestemmelser, som  

 medlemsstaterne ikke kan fravige.
Der henvises nærmere til den  

 betænkning om behandling af personoplysninger (side 32-34), som er  

 afgivet af det nedenfor under pkt. 3 omtalte udvalg om  

 registerlovgivningen.
 I betænkningen er i øvrigt i kapitel 3  

 givet en kortfattet beskrivelse af direktivet.
 Direktivet skulle have været gennemført i  

 medlemsstaterne senest den 24. oktober 1998.
3. Nedsættelsen af Justitsministeriets udvalg om  

 registerlovgivningen Efter vedtagelsen af EF-direktivet nedsatte  

 Justitsministeriet i april 1996 et udvalg om registerlovgivningen.
Udvalget,  

 der bestod af repræsentanter fra en række berørte  

 myndigheder, organisationer m.v., fik til opgave at udarbejde et udkast til  

 ny lovgivning på registerområdet.
I den forbindelse var det  

 udvalgets opgave at overveje og vurdere, hvorledes en fremtidig lovgivning om  

 behandling af personoplysninger m.v. bør udformes, således at  

 der opnås den rette balance mellem på den ene side hensynet til  

 at sikre borgernes privatliv og personlige integritet og på den anden  

 side hensynet til at bevare og til stadighed udbygge en effektiv offentlig  

 administration og et privat erhvervsliv, som ikke pålægges  

 unødige byrder.
 I overvejelserne skulle bl.a. indgå, om den  

 fremtidige lovgivning mest hensigtsmæssigt kan udformes som én  

 eller flere love, om en sådan lovgivning skal omfatte alle  

 former for behandling af personoplysninger, uanset om behandlingen foretages  

 manuelt eller ved hjælp af edb, om - og i hvilket omfang - man  

 skal inddrage grænsefladerne til forvaltningsloven, offentlighedsloven  

 og arkivloven, herunder om det må anses for mest hensigtsmæssigt  

 at etablere én ny samlet lovgivning om behandling af personoplysninger  

 i den offentlige sektor, om oplysninger om juridiske personer skal  

 være omfattet, og om - og i hvilket omfang - vedkommende  

 lovgivning skal omfatte nye informationsteknologiske fænomener  

 såsom netværk og elektroniske opslagstavler m.v.
 Udvalget afgav i december 1997 betænkning om  

 behandling af personoplysninger (betænkning nr. 1345/1997).  

Betænkningen indeholder et udkast til lov om behandling af  

 personoplysninger m.v. samt udvalgets bemærkninger hertil, jf. kapitel  

 6. I samme kapitel er endvidere medtaget et udkast til lov om ændring  

 af offentlighedsloven og lov om massemediers informationsdatabaser samt  

 udvalgets bemærkninger hertil.
 I udvalget var der i det væsentlige enighed om de  

 udarbejdede lovudkast.
4. Lovforslagets systematik og indhold Som nævnt i pkt. 1 er lovforslaget   med en  

 række ændringer   en genfremsættelse af det lovforslag, der  

 har været fremsat for Folketinget to gange (L 82 af 30. april 1998 og L  

 44 af 8. oktober 1998).
 Lovforslaget bygger   ligesom L 82 og L 44   på  

 Registerlovsudvalgets betænkning om behandling af personoplysninger,  

 jf. ovenfor under pkt. 3. Lovforslaget svarer i det væsentlige til  

 lovudkastet i  betænkningens kapitel 6. Der er dog foretaget  

 visse ændringer i forhold til lovudkastet om behandling af  

 personoplysninger og i forhold til de foreslåede ændringer i lov  

 om massemediers informationsdatabaser, ligesom der er foretaget visse  

 præciseringer i bemærkningerne til lovforslaget, jf. herom  

 nærmere i det følgende.
Hovedformålet med ændringerne og  

 præciseringerne er at klargøre og forbedre den beskyttelse, som  

 den registrerede person sikres gennem reglerne i lovforslaget.
Der er i den  

 forbindelse grund til at fremhæve følgende om forholdet mellem  

 udvalgsbetænkningen og L 82:
 Den gældende - restriktive - retstilstand om, i hvilke  

 tilfælde offentlige myndigheder uden samtykke kan videregive  

 oplysninger til private om enkeltpersoners rent private forhold,  

 forudsættes opretholdt.
Vedkommende tilsynsmyndighed skal ikke kun foretage forudgående  

 kontrol med hensyn til behandling af nærmere bestemte oplysninger om  

 enkeltpersoners rent private forhold, herunder bl.a. væsentlige sociale  

 problemer.
Tilsynsmyndigheden skal derimod generelt forudgående  

 kontrollere lovligheden af behandling af oplysninger om enkeltpersoners rent  

 private forhold.
Også i forbindelse med lovforslagets  

 genfremsættelse den 8. oktober 1998 (L 44) blev der i selve lovteksten  

 foretaget enkelte ændringer og præciseringer.
Herudover blev der  

 i lovforslagets bemærkninger foretaget justeringer bl.a. med henblik  

 på at indarbejde fortolkningsbidrag, der er indeholdt i  

 Justitsministeriets besvarelse af en række spørgsmål fra  

 Folketingets Retsudvalg i forbindelse med behandlingen af L 82.
Hovedformålet hermed var - ligesom med hensyn til de  

 ovennævnte ændringer og præciseringer i L 82 - at  

 klargøre og forbedre den beskyttelse, som den registrerede person  

 sikres gennem reglerne i lovforslaget.
Der er i den forbindelse navnlig grund  

 til at fremhæve følgende forhold:
Oplysninger om afdøde personer skal i samme udstrækning  

 som efter den gældende registerlovgivning anses for  

personoplysninger.
Der henvises til pkt. 4.2.2.3.
De almindelige behandlingsregler i lovforslagets §§ 6-7  

 forudsættes i videst muligt omfang administreret på den  

 måde, at der ikke - uden samtykke - registreres og videregives  

 personoplysninger i videre udstrækning end efter den gældende  

 registerlovgivning.
En sådan administration må antages at falde  

 inden for rammerne af direktivet.  

 Med lovforslaget lægges der således ikke op til ændringer i  

 den gældende retstilstand om, i hvilke tilfælde der må  

 foretages samkøring i den offentlige forvaltning.
Der henvises i  

 øvrigt til pkt. 4.2.4.3.
 Det er i bemærkningerne til lovforslagets § 7, stk. 7,  

 præciseret, at reglen har karakter af en opsamlingsbestemmelse og  

 derfor forudsættes at have et snævert  

 anvendelsesområde.
 I øvrigt er der grund til at nævne  

 følgende forhold:
 I loven om massemediers informationsdatabaser indsættes der en  

 udtrykkelig bestemmelse om behandlingssikkerhed i forbindelse med behandling  

 af oplysninger i massemediers offentligt tilgængelige  

 informationsdatabaser, jf. lovforslagets § 81, nr. 3. Der henvises til pkt.  

 4.2.10.3.
Med lovforslaget lægges der op til, at spørgsmålet  

 om, i hvilket omfang tilsynsmyndighederne (Datatilsynet) skal inddrages i  

 forbindelse med beslutning om arkivering af oplysninger, skal reguleres i  

 arkivlovgivningen.
Den foreslåede regel i § 14, 2. pkt., i L 82 er  

 derfor ikke medtaget i lovforslaget.
Om baggrunden herfor henvises til pkt.  

 4.2.11.3.
 Det foreslås, at Domstolsstyrelsen fra den 1. juli 1999, hvor  

 loven om Domstolsstyrelsen trådte i kraft, skal føre tilsyn med  

 domstolenes behandling af personoplysninger vedrørende domstolenes  

 administrative forhold.
 Også med det fremsatte lovforslag er der   som  

 nævnt   foretaget en række ændringer og præciseringer  

 i forhold til L 44.
 Hovedformålet med ændringerne er   ligesom med  

 hensyn til de ovennævnte ændringer og præciseringer i L 82  

 og L 44   at klargøre og forbedre den beskyttelse, som den  

 registrerede sikres gennem reglerne i lovforslaget.
 Der er i den forbindelse navnlig grund til at  

 fremhæve følgende forhold:
 Reglerne om behandling af personoplysninger i anden lovgivning, som  

 giver den registerede en bedre retsstilling, går forud for reglerne i  

 lovforslaget, jf. lovforslagets § 2, stk. 1. Der henvises endvidere til pkt.  

 4.2.1.3.
 Der sættes snævre grænser for, i hvilke  

 tilfælde en virksomhed   uden den enkelte forbrugers samtykke  

 må videregive oplysninger om en forbruger til andre virksomheder til  

 brug for markedsføring, jf. lovforslagets § 6, stk. 2-4.
Der indføres en pligt for en virksomhed, inden den uden  

 samtykke videregiver oplysninger om en forbruger til andre virksomheder til  

 brug for markedsføring, til at undersøge i CPR, om forbrugeren  

 har frabedt sig henvendelser i markedsføringsøjemed.
Er det  

 ikke tilfældet, skal virksomheden oplyse forbrugeren om retten til at  

 gøre indsigelse imod videregivelsen og give forbrugeren en frist  

 på to uger til at gøre sådan indsigelse, jf. lovforslagets  

 § 36.
 Lovforslaget indeholder ikke længere regler om adgangen til at  

 foretage direkte uanmodet markedsføring, idet reglerne herom i stedet  

 foreslås indsat i markedsføringsloven.
 Inden for det sociale område begrænses adgangen til at  

 videregivere personoplysninger, jf. lovforslagets § 8, stk. 3.
 Det præciseres i lovforslagets § 7, stk. 8, at der for den  

 offentlige forvaltning ikke må føres edb-registre med  

 oplysninger om politiske forhold, som ikke er offentligt tilgængelige.  

 Dette svarer til, hvad der gælder efter loven om offentlige  

 myndigheders registre § 9, stk. 2, 1. pkt.
Det præciseres i selve lovteksten, at andre oplysninger om rent  

 private forhold end de i lovforslagets § 7, stk. 1, nævnte ikke   uden  

 samtykke   kan registreres eller videregives i videre udstrækning end  

 efter den gældende registerlovgivning.
Der henvises til lovforslagets §  

 8.
 Der lægges op til en mindre vidtgående adgang for private  

 dataansvarlige til at behandle oplysninger om personnumre (lovforslagets §  

 11, stk. 2, nr. 2-3). Uden samtykke vil private kun kunne behandle  

 oplysninger om personnumre, hvis behandlingen alene sker til videnskabelige  

 eller statistiske formål, ligesom private alene vil kunne videregive  

 sådanne oplysninger   uden samtykke   under de samme strenge  

 betingelser som efter den gældende retstilstand.
 Det fastsættes udtrykkeligt i lovteksten, at den registrerede  

 til enhver tid kan gøre indsigelse mod, at oplysninger om vedkommende  

 gøres til genstand for behandling, jf. lovforslagets § 35.
 Det præciseres, at et samtykke kan tilbagekaldes, jf.  

 lovforslagets § 38.
 Det fastsættes i kapitlet om den registreredes rettigheder, at  

 den registrerede kan klage til Datatilsynet over, at der behandles  

 personoplysninger om den pågældende, jf. lovforslagets §  

 40.
 Herudover er der grund til at nævne følgende  

 ændringer:
 Loven finder ikke anvendelse, hvis det vil være i strid med  

 informations- og ytringsfriheden, jf. lovforslagets § 2, stk. 2.
 Loven skal gælde, hvis der for en dataansvarlig, der er  

 etableret i et andet medlemsland m.v., behandles oplysninger i Danmark, og  

 behandlingen ikke er omfattet af direktivet om behandling af  

 personoplysninger, jf. lovforslagets § 4, stk. 6.
Reglerne i lovforslaget skal administreres på den måde,  

 at de personoplysninger, som offentlige myndigheder og private virksomheder  

 efter de gældende regler i registerlovgivningen kan  

 offentliggøre uden samtykke, også kan offentliggøres uden  

 samtykke efter lovens ikrafttræden.
Det gælder, selv om  

 oplysningerne offentliggøres gennem Internettet og dermed bliver  

 offentligt tilgængelige i tredjelande.
Der henvises til  

 bemærkningerne til lovforslagets § 27.
 Der indsættes en bestemmelse, hvorefter der ikke er ret til  

 indsigt i voteringsprotokoller og andre referater af domstolenes  

 rådslagning samt materiale udarbejdet af domstolene til brug for  

 rådslagningen, jf. lovforslagets § 32, stk. 3, sidste pkt.
 Adgangen til administrativt at fastsætte bestemmelser om  

 betaling for skriftlige meddelelser om indsigt begrænses til private  

 virksomheder m.v., jf. lovforslagets § 34, stk. 2.
 Det fastsættes, at den instruks, som den dataansvarlige skal  

 have efter lovforslagets § 41, ikke må begrænse den  

 journalistiske frihed eller være til hinder for tilvejebringelsen af et  

 kunstnerisk eller litterært produkt.
 Behandlinger af personoplysninger, som foretages på private  

 sygehuse, undtages   i lighed med behandlinger på offentlige sygehuse  

 ikke fra anmeldelsespligten, jf. lovforslagets § 49, stk. 1, nr. 8.
 Det præciseres, at adgangen til at få indsigt i den  

 fortegnelse over anmeldte behandlinger, som tilsynsmyndighederne  

 fører, alene kan begrænses i det omfang, det er  

 nødvendigt til forebyggelse, opklaring og forfølgning af  

 lovovertrædelser, eller afgørende hensyn til private interesser  

 gør det påkrævet, jf. lovforslagets § 54, stk. 3.
Der kræves ikke betaling for anmeldelse til/indhentning af  

 tilladelse hos Datatilsynet til behandlinger, der udelukkende finder sted i  

 videnskabeligt eller statistisk øjemed.
Endvidere fastslås det,  

 at betalingsforpligtelsen indtræder ved indgivelse af anmeldelse eller  

 ansøgning om tilladelse, og at anmeldelse ikke anses for indgivet,  

 før betaling har fundet sted, ligesom Datatilsynet kan bestemme, at  

 tilladelse ikke skal meddeles, før betaling er sket.
Der henvises til  

 lovforslagets § 63.
 Der ændres i overgangsreglerne for de behandlinger til  

 videnskabelige eller statistiske formål, som er anmeldt før  

 lovens ikrafttræden, således at disse behandlinger   med visse  

 skærpelser   kan fortsætte efter de hidtil gældende regler  

 indtil den 1. oktober år 2001.
Der foretages ændringer i tinglysningsloven med henblik  

 på at tilpasse denne lovs tilsynsordning til lovforslagets ordning,  

 hvorefter det er Domstolsstyrelsen, der udfører tilsynet med  

 domstolenes administrative funktioner.
Der henvises til lovforslagets §  

 82.
4.1. En eller flere love? 4.1.1. Den gældende ordning Den generelle retlige regulering af spørgsmål  

 om adgang til at registrere og videregive oplysninger om personer,  

 virksomheder, foreninger m.v. er i dag indeholdt i lov om offentlige  

 myndigheders registre og lov om private registre m.v., der begge blev  

 vedtaget i deres oprindelige form i 1979 på baggrund af et  

 udvalgsarbejde.
Lovene er siden blevet revideret på en række  

 områder i 1988, 1991, 1994 og 1996. Der har dog udelukkende været  

 tale om justeringer, der ikke har medført afgørende  

 ændringer i lovenes grundlæggende struktur.
Registerlovgivningens  

 tilblivelse er beskrevet nærmere i betænkningen, side 47  

 f.
Ved siden af den nævnte generelle retlige regulering  

 af registerspørgsmål er der i lovgivningen fastsat særlige  

 regler for nærmere bestemte retsområder.
Dette gælder bl.a.  

 på medieområdet, hvor der med vedtagelsen af lov nr. 430 af 1.  

 juni 1994 blev indført regler for massemediers informationsdatabaser.  

 En opregning af en række af de forskellige retsområder, hvor der  

 er gennemført en særlig registerretlig regulering, er indeholdt  

 i betænkningen, side 153.
4.1.2. Udvalgets overvejelser I betænkningen, side 152, anføres det,  

 at det af betragtning 23 i direktivets præambel fremgår, at  

 medlemsstaterne er bemyndigede til at gennemføre beskyttelsen af  

 personer såvel ved en generel lov om beskyttelse af personer i  

 forbindelse med behandling af personoplysninger som ved særlove, f.eks.  

 for statistik.
Under hensyn hertil finder udvalget, at det står  

 lovgiver frit at bestemme, om den fremtidige lovgivning om behandling af  

 personoplysninger bør udformes som en eller flere love.
Efter en samlet vurdering anbefaler udvalget ud fra  

 lovtekniske hensyn, at den fremtidige generelle lovgivning om behandling af  

 personoplysninger udformes som en samlet lov, der omfatter al form for  

 behandling, herunder også den behandling, der foretages for private og  

 offentlige myndigheder.
Ved sit valg af lovmodel lægger udvalget  

 vægt på, at hensynet til at sikre en korrekt implementering af  

 det vedtagne direktiv taler for, at den overvejende del af bestemmelserne i  

 den fremtidige lovgivning om behandling af personoplysninger affattes  

 på samme måde, uanset om bestemmelserne tager sigte på  

 offentlige myndigheder eller private.
Det er endvidere tillagt betydning, at  

 en samlet lovgivning på området må antages at skabe en  

 højere grad af overskuelighed for dem, som skal anvende  

 lovgivningen.
Udvalget bemærker i den forbindelse, at man  

 naturligvis er opmærksom på, at der ved siden af den generelle  

 lovgivning vil kunne vise sig at være behov for - inden for rammerne af  

 direktivet - at fastsætte særlige regler for enkelte  

 retsområder.
I givet fald bør dette spørgsmål efter  

 udvalgets opfattelse reguleres i særlovgivningen.
4.1.3. Justitsministeriets forslag Justitsministeriet kan tilslutte sig udvalgets synspunkter  

 vedrørende valg af lovmodel og har på den baggrund udarbejdet et  

 samlet forslag til lov om behandling af personoplysninger til  

 afløsning af den nuværende generelle registerlovgivning.
 I den forbindelse er det også tillagt betydning, at  

 der i høringssvarene over betænkningen peges på, at  

 der bør gennemføres en samlet lov om behandling af  

 personoplysninger.
Det forhold, at der gennemføres en samlet lov  

 på området, ændrer naturligvis ikke ved, at der på  

 nærmere bestemte retsområder kan fastsættes (eller  

 opretholdes) særlige databeskyttelsesretlige regler.
Justitsministeriet  

 finder - ligesom udvalget - at en sådan regulering i givet fald  

 bør ske i særlovgivningen.
I overensstemmelse hermed  

 indebærer den foreslåede bestemmelse om ændring af lov om  

 massemediernes informationsdatabaser ikke ændringer i den  

 nuværende lovsystematik, jf. herom nedenfor under pkt. 4.2.10.3.
 Om forholdet mellem lovforslaget og særlovgivningen  

 henvises i øvrigt til lovforslagets § 2, stk. 1.
4.2. Lovforslagets hovedpunkter 4.2.1. Anvendelsesområde 4.2.1.1. Gældende ret A.
Lov om offentlige myndigheders registre Lov om offentlige myndigheders registres  

 anvendelsesområde fremgår af lovens kapitel 1, §§ 1-3.
 Loven gælder for edb-registre, der føres for  

 den offentlige forvaltning, og som indeholder personoplysninger, jf. lovens  

 § 1, stk. 1.
Det fremgår af forarbejderne til loven, at begrebet  

 »offentlige forvaltning« har samme indhold som det tilsvarende begreb i lov  

 om offentlighed i forvaltningen.
Uden for lovens område falder dermed  

 bl.a. domstolene samt Folketinget og institutioner med tilknytning  

 dertil.
 Med hensyn til, hvad der nærmere skal forstås  

 ved begreberne »edb-registre« og »personoplysninger«, henvises til pkt.  

 4.2.2.1. nedenfor.
 Efter lovens § 1, stk. 4, gælder lovens  

 kapitel 5 a, hvori der er fastsat regler om videregivelse til  

 kreditoplysningsbureauer af oplysninger om gæld til det offentlige,  

 også for edb-registre, som indeholder oplysninger om virksomheder m.v.  

 Oplysninger i forvaltningsmyndigheders edb-registre om juridiske personer er  

 således også i et vist omfang umiddelbart omfattet af lovens  

 område.
I § 1, stk. 5-9, er fastsat visse undtagelser  

 fra lovens almindelige anvendelsesområde, således som dette  

 fremgår af § 1, stk. 1. Undtaget er efter bestemmelserne  

 behandling af personoplysninger i henholdsvis retsinformationssystemer og -  

 under nærmere angivne betingelser - mediernes informationsdatabaser.
Se  

 nærmere herom i betænkningen, side 54 f.
Lovens §§ 2 og 3 indeholder bemyndigelse for  

 vedkommende minister til at inddrage visse registre under loven, uanset disse  

 som udgangspunkt ikke er omfattet. § 2 tager sigte på at  

 muliggøre, at selskaber, institutioner, foreninger m.v., der ikke er  

 en del af den offentlige forvaltning, under nærmere angivne betingelser  

 kan inddrages under lovens område.
Der er endvidere efter § 3  

 mulighed for at inddrage visse manuelle registre med personoplysninger samt  

 visse edb-registre med oplysninger om juridiske personer under lovens  

 område.
Der henvises nærmere til betænkningen, side  

 50-54.
 Endelig skal det fremhæves, at det følger af  

 lovens § 31, at registre, der føres for politiets eller  

 forsvarets efterretningstjenester, ikke er omfattet af loven, jf.  

 nærmere herom  betænkningen, side 49.
B.
Lov om private registre Lov om private registres anvendelsesområde  

 fremgår af lovens §§ 1 og 2.
 Lovens organisatoriske område er negativt  

 afgrænset i § 2, stk. 1, hvorefter loven ikke omfatter  

 registrering, der foretages for en offentlig myndighed, eller som i  

 øvrigt omfattes af lov om offentlige myndigheders registre, jf. dog  

 kapitel 5 om edb- servicebureauer.
Af lovens § 1, stk. 1, følger, at loven  

 gælder for registrering, der omfatter personoplysninger, og hvor der  

 gøres brug af elektronisk databehandling.
Endvidere er systematisk  

 registrering, der omfatter oplysninger om personers, institutioners,  

 foreningers eller virksomheders private eller økonomiske forhold eller  

 i øvrigt oplysninger om personlige forhold, som med rimelighed kan  

 forlanges unddraget offentligheden, omfattet af lovens almindelige  

 anvendelsesområde.
Sådan registrering må dog kun finde sted  

 i det omfang, det er tilladt efter lovens kapitel 2, 2 a, 2 b og 3. Loven  

 indeholder således et generelt forbud mod, at privatpersoner i videre  

 omfang foretager systematisk registrering af sådanne oplysninger.
I  

betænkningen, side 89-91, er der redegjort nærmere for  

 lovens almindelige anvendelsesområde.
 I § 2, stk. 2-9, er fastsat en række  

 undtagelser fra lovens almindelige anvendelsesområde.
 Det gælder således med hensyn til registrering  

 af oplysninger til brug for personalhistoriske undersøgelser eller  

 udgivelse af almindelige opslagsværker, jf. stk. 2.
 Også registre oprettet i statistisk eller  

 videnskabeligt øjemed falder uden for lovens område, jf.  

 stk. 3. For sådanne registre gælder dog, at de i det omfang,  

 de indeholder følsomme oplysninger, forudgående skal anmeldes  

 til Registertilsynet med henblik på fastsættelse af vilkår  

 for registeret til beskyttelse af de registreredes privatliv, jf.  

 nærmere betænkningen, side 92-94.
 Endelig er behandling af oplysninger i massemediers  

 informationsdatabaser, i manuelle arkiver over udklip fra offentliggjorte  

 publikationer samt i retsinformationssystemer undtaget fra lovens  

 område, jf. stk. 4-9. Disse undtagelsesbestemmelser er beskrevet i  

betænkningen, side 94 f.
4.2.1.2. Udvalgets overvejelser Udvalget har overvejet, om direktivet, herunder navnlig  

 artikel 3, er til hinder for, at den gældende afgrænsning af  

 anvendelsesområdet for registerlovgivningen opretholdes.
Lovens almindelige anvendelsesområde På baggrund af sine overvejelser, herunder navnlig  

 efter høring af Justitsministeriet, finder udvalget at måtte  

 lægge til grund, at det ikke vil være foreneligt med direktivets  

 artikel 3 at opretholde den gældende afgrænsning af  

 anvendelsesområdet for registerlovgivningen.
I stedet må det almindelige  

 anvendelsesområde for den kommende lov om behandling af  

 personoplysninger fastlægges således, at det omfatter al  

 behandling af personoplysninger, der foretages elektronisk, samt  

 ikke-elektronisk behandling af personoplysninger, der er eller vil blive  

 indeholdt i et register.
Også domstolenes forhold må  

 således efter udvalgets opfattelse omfattes af lovens område, jf.  

 herom nærmere betænkningen, side 177-179. Derimod finder  

 udvalget ikke anledning til at tage nærmere stilling til direktivets  

 betydning for Folketinget eller institutioner med tilknytning dertil.
Om  

 baggrunden herfor henvises til betænkningen, side 153 og 181  

 f.
Lovens område i øvrigt Udvalget finder, at fastlæggelsen af lovens  

 anvendelsesområde - medmindre gode grunde kan anføres til  

 støtte herfor - ikke bør ske på en sådan  

 måde, at der sker en forringelse af den beskyttelse, som er indeholdt i  

 den gældende registerlovgivning.
Udvalget anbefaler derfor, at den kommende lovs  

 anvendelsesområde - ligesom lov om private registre - skal omfatte  

 anden ikke-elektronisk systematisk behandling, som udføres for  

 private, og som omfatter oplysninger om fysiske personers private eller  

 økonomiske forhold eller i øvrigt oplysninger om personlige  

 forhold, som med rimelighed kan forlanges unddraget offentligheden.
Dette er  

 ikke påkrævet efter direktivet.
Forslaget om en udvidelse af  

 lovens anvendelsesområde på dette punkt skal således alene  

 ses på baggrund af det beskyttelsesniveau, som følger af lov om  

 private registre (§ 1, stk. 1). I forhold til denne lov  

 foreslås dog visse modifikationer.
Ud fra databeskyttelsesretlige synspunkter finder  

 udvalget, at der som udgangspunkt ikke er behov for, at oplysninger om  

 juridiske personer omfattes af den kommende lovs område i samme  

 udstrækning som efter lov om private registre m.v.
Umiddelbart omfattet  

 af lovens område bør således kun være behandling af  

 oplysninger om juridiske personer, som foretages for kreditoplysnings- og  

 advarselsbureauer, samt offentlige myndigheders videregivelse til  

 kreditoplysningsbureauer af oplysninger om juridiske personers gæld til  

 det offentlige.
Uden for disse tilfælde bør der i stedet  

 indsættes en bestemmelse i lovgivningen, hvorefter der administrativt  

 kan træffes bestemmelse om helt eller delvis at lade lovens regler  

 gælde for behandling af oplysninger om juridiske personer.
Der henvises  

 nærmere til betænkningen, side 167 f og 185 f.
I tilknytning til det foreslåede udvidede  

 anvendelsesområde foreslår udvalget endvidere - ud fra  

 ressourcemæssige overvejelser - at der gøres undtagelse med  

 hensyn til reglerne om den dataansvarliges oplysningspligt over for den  

 registrerede samt om den registreredes indsigtsret.
Se nærmere om  

 baggrunden herfor betænkningen, side 186 f.
 Udvalget finder i øvrigt ikke behov for at  

 opretholde bestemmelserne i lov om offentlige myndigheders registre § 2  

 og § 3, stk. 1, (administrativ udvidelse af lovens område i  

 forhold til selskaber m.v. og manuelle registre). Dette skyldes dels, at  

 lovforslaget umiddelbart omfatter forvaltningsmyndigheders manuelle registre,  

 dels at der i det væsentlige foreslås samme regler for  

 henholdsvis forvaltningsmyndigheder og erhvervsvirksomheder, foreninger m.v.  

 Der henvises til betænkningen, side 183 f.
Undtagelser fra lovens område Udvalget har endelig taget stilling til, i hvilket omfang  

 der - inden for rammerne af direktivet - bør gøres undtagelse  

 fra lovens område.
Der foreslås undtagelser på  

 følgende områder:
På baggrund af direktivets artikel 3, stk. 2,  

 2. pind., anbefales det, at behandlinger, der foretages for privatpersoner  

 med henblik på udøvelse af aktiviteter af rent privat karakter,  

 undtages fra den kommende lovs anvendelsesområde.
I det omfang, der  

 ikke er tale om udøvelse af aktiviteter af rent privat karakter,  

 finder udvalget endvidere, at der - i modsætning til i dag - bør  

 være adgang for privatpersoner til at foretage behandling af  

 oplysninger på lige fod med erhvervsvirksomheder, foreninger m.v.
Der  

 henvises nærmere til betænkningen, side 189 f.
Også i relation til domstolenes behandling af  

 oplysninger foreslås det, at der i et vist omfang gøres  

 undtagelse fra lovens regulering.
Udvalget finder således ikke, at  

 reglerne om den registreredes rettigheder bør finde anvendelse  

 på behandlinger, der foretages for domstolene inden for det  

 strafferetlige område.
Om baggrunden herfor henvises nærmere til  

 pkt. 4.2.5.2. nedenfor.
Endvidere anbefales det, at behandling af oplysninger, der  

 foretages for Folketinget eller institutioner med tilknytning dertil, ikke  

 omfattes af lovens område.
Dette skyldes som nævnt ovenfor, at  

 udvalget ikke finder anledning til at tage nærmere stilling til  

 direktivets betydning for de nævnte organer.
Herudover finder udvalget, at der - ligesom efter den  

 gældende registerlovgivning - bør fastsættes undtagelser  

 fra lovens område med hensyn til massemediers informationsdatabaser,  

 jf. nærmere herom nedenfor under pkt. 4.2.10.2. I tilknytning hertil  

 anbefales det ligeledes, at der - i lyset af direktivets artikel 9 - på  

 en række punkter gøres undtagelse fra lovens regulering med  

 hensyn til behandling af oplysninger, som udelukkende sker med henblik  

 på kunstnerisk eller litterær virksomhed.
Herom henvises til  

betænkningen, side 206-208.
Det helt overvejende flertal i udvalget (17 medlemmer)  

 anbefaler, at behandlinger, der foretages for politiets eller forsvarets  

 efterretningstjenester, heller ikke bør være omfattet af den  

 kommende lovgivnings område.
Et enkelt medlem anbefaler, at  

 efterretningstjenesterne inddrages under lovgivningens område, dog  

 således at der gøres undtagelse med hensyn til reglerne om den  

 registreredes rettigheder, herunder reglerne om oplysningspligt og  

 indsigtsret.
Samtidig peger dette medlem på, at det i lovgivningen  

 tillige bør bestemmes, at sager vedrørende  

 efterretningstjenesterne skal behandles af tilsynsmyndighedens  

 direktør, og at direktøren i alle henseender er underlagt  

 tavshedspligt.
Udvalget anfører endelig, at en række af  

 undtagelsesbestemmelserne i registerlovgivningen - som følge af  

 direktivets artikel 3 - ikke vil kunne opretholdes.
Det gælder  

 således undtagelsesbestemmelsen i lov om private registre m.v.  

 § 2, stk. 2, hvorefter registrering af oplysninger til brug for  

 personalhistoriske undersøgelser eller udgivelse af almindelige  

 opslagsværker, ikke er omfattet af lov om private registre.
Tilsvarende  

 gælder med hensyn til undtagelsesbestemmelsen i lov om private registre  

 m.v. § 2, stk. 3, hvorefter registre oprettet i statistisk eller  

 videnskabeligt øjemed falder uden for lovens område.
Heller ikke  

 de særlige undtagelsesbestemmelser vedrørende  

 retsinformationssystemer vurderes at kunne opretholdes, jf. lov om private  

 registre § 2, stk. 8 og 9, og lov om offentlige myndigheders  

 registre § 1, stk. 5 og 6.
 Om den nærmere baggrund for, at de nævnte  

 undtagelsesbestemmelser ikke kan opretholdes, henvises til  

betænkningen, side 189-191 og 208 f.
4.2.1.3. Justitsministeriets forslag Justitsministeriet kan tilslutte sig udvalgets forslag til  

 fastlæggelse af anvendelsesområdet for den kommende lov om  

 behandling af personoplysninger.
 Justitsministeriet finder således, at lovens  

 almindelige anvendelsesområde - som følge af direktivets artikel  

 3 - må fastlægges således, at det omfatter al behandling af  

 personoplysninger, der foretages elektronisk, og ikke-elektronisk behandling  

 af personoplysninger, der er eller vil blive indeholdt i et register, jf.  

 lovforslagets § 1, stk. 1.
I bl.a.
Den Danske Dommerforenings høringssvar  

 anføres det, at spørgsmålet om, hvorvidt domstolene skal  

 være omfattet af den kommende lovgivning, bør overvejes  

 yderligere, herunder i lyset af, hvorledes man i de øvrige EU-lande  

 har løst eller agter at løse dette spørgsmål.
Der  

 henvises i den forbindelse til betænkningen, side 178, hvor det  

 anføres, at spørgsmålet giver anledning til tvivl.
Justitsministeriet har på denne baggrund indhentet  

 oplysninger om spørgsmålet i en række medlemsstater  

 (Sverige, Finland, England, Tyskland og Holland). Justitsministeriet har  

 endvidere forhørt sig om spørgsmålet i Norge, der som  

 EØS-land også skal gennemføre direktivet.
Ifølge  

 de indhentede oplysninger vil domstolene i alle disse lande blive omfattet af  

 en kommende lovgivning om behandling af personoplysninger.
Dette gælder  

 såvel domstolenes administrative som judicielle funktioner.
Det er dog  

 oplyst, at der i visse af landene vil blive fastsat regler, som særligt  

 tager sigte på domstolenes forhold.
I lyset heraf kan Justitsministeriet ikke anbefale, at  

 domstolenes virksomhed i sin helhed eller domstolenes judicielle funktioner  

 undtages fra anvendelsesområdet for den kommende lovgivning om  

 behandling af personoplysninger.
Det må således - ligesom det  

 også anføres i betænkningen (side 179) - antages,  

 at domstolenes behandling af personoplysninger skal omfattes af lovgivningen  

 i det omfang, domstolene behandler sager, der falder ind under  

 fællesskabsrettens område.
Der er ikke fra domstolenes side  

 fremsat indvending imod udvalgets anbefaling af, at loven ikke bør  

 begrænses til at omfatte den del af domstolenes virksomhed, som falder  

 inden for fællesskabsrettens område.
Herefter finder  

 Justitsministeriet, at den kommende lovgivning som udgangspunkt bør  

 gælde for al virksomhed (såvel administrativ som judiciel), som  

 udøves af domstolene.
Også udvalgets forslag til udvidelser og  

 begrænsninger i lovens anvendelsesområde kan Justitsministeriet  

 tiltræde, jf. lovforslagets § 1, stk. 2-6, og § 2.  

 Herudover finder Justitsministeriet, at der bør indsætttes en  

 bestemmelse i lovforslagets § 2, hvoraf det udtrykkeligt fremgår, at  

 regler om behandling af personoplysninger i anden lovgivning, som giver den  

 registrerede en bedre retsstilling, går forud for reglerne i loven (se  

 hertil lovforslagets § 2, stk. 1). Justitsministeriet finder endvidere, at  

 det   for at fjerne enhver tvivl herom   bør præciseres i selve  

 lovteksten, at loven ikke finder anvendelse, hvis det vil være i strid  

 med informations- og ytringsfriheden, jf.
Den Europæiske  

 Menneskerettighedskonventions artikel 10 (se hertil lovforslagets § 2, stk.  

 2). Hvad særligt angår undtagelsesbestemmelsen i lovforslagets  

 § 2, stk. 4 (behandling af oplysninger inden for det strafferetlige  

 område), henvises nærmere til det, som er anført nedenfor  

 under pkt. 4.2.5.3.
I overensstemmelse med indstillingen fra 17 af udvalgets  

 18 medlemmer stilles der ikke forslag om, at forsvarets og politiets  

 efterretningstjeneste skal omfattes af den kommende - generelle - lov om  

 personoplysninger.
Principperne for efterretningstjenesternes registrering  

 m.v. vil blive behandlet i det udvalgsarbejde, der er igangsat.
Ligesom udvalget finder Justitsministeriet af principielle  

 grunde ikke at burde tage stilling til spørgsmålet om, hvorvidt  

 den behandling, der foretages for Folketinget og institutioner med  

 tilknytning dertil, bør omfattes af lovens regulering.
Dette er  

 baggrunden for den foreslåede bestemmelse i lovforslagets § 2,  

 stk. 5. Det bemærkes i den forbindelse, at der under Folketinget  

 er nedsat et udvalg, der har til opgave at undersøge direktivets  

 betydning for Folketinget og institutioner med tilknytning dertil.
4.2.2. Definitioner 4.2.2.1. Gældende ret Den gældende registerlovgivning indeholder kun i  

 begrænset omfang legale definitioner på registerretlige begreber.  

 I lovgivningen er således kun givet definitioner på begreberne  

 »edb-registre« og »personoplysninger«.
Ifølge lov om offentlige myndigheders registre  

 § 1, stk. 2, skal der ved begrebet »edb-registre« forstås  

 registre eller andre systematiserede fortegnelser, hvor der gøres brug  

 af elektronisk databehandling.
I lovens forarbejder er det forudsat, at de  

 systematiserede oplysninger skal have en vis selvstændig  

 tilværelse for at kunne anses for et register.
Der henvises til  

betænkningen, side 51 f.
Ved begrebet »personoplysninger« skal efter  

 registerlovgivningen forstås oplysninger, som kan henføres til  

 bestemte personer, selv om det forudsætter kendskab til personnummer,  

 registreringsnummer eller lignende særlige identifikationer, jf. lov om  

 offentlige myndigheders registre § 1, stk. 3, og lov om private  

 registre § 1, stk. 2. Af forarbejderne til lovene fremgår, at  

 det er tilstrækkeligt, at det er muligt at henføre bestemte  

 oplysninger til bestemte personer, uanset om sammenhængen kun kendes af  

 få indviede eller eventuelt kun én person.
Der henvises  

 nærmere til betænkningen, side 52 f og 91.
4.2.2.2. Udvalgets overvejelser I modsætning til den gældende  

 registerlovgivning indeholder direktivet definitioner af en række  

 databeskyttelsesretlige begreber, jf. herved direktivets artikel 2, litra  

 a-h.
Direktivet indeholder således legale definitioner af begreberne  

 »personoplysninger«, »behandling«, »register«, »den registeransvarlige«,  

 »registerfører«, »tredjemand«, »modtager« og »samtykke«.
Ud fra EU-lovtekniske hensyn finder udvalget, at samtlige  

 disse definitioner bør indføjes i lovgivningen, og at dette  

 bør ske ved, at ordlyden af definitionerne i lovgivningen knyttes  

 tæt op ad direktivteksten.
Herved sikres det, at der ikke kan rejses  

 tvivl omkring implementeringen af bestemmelserne i artikel 2, litra a-h.
Udvalget foreslår dog, at en række af  

 definitionerne gøres kortere og mere præcise end, hvad der  

 følger af direktivet.
De eksempler, som er indeholdt i flere af  

 direktivets definitioner, foreslås således ikke indføjet i  

 lovteksten, idet dette mindsker overskueligheden.
I stedet finder udvalget,  

 at der bør tages højde for eksemplerne i bemærkningerne  

 til lovforslaget.
Herudover foreslår udvalget, at der med hensyn til  

 enkelte definitioner anvendes en anden terminologi, end hvad der  

 følger af direktivet.
I stedet for begreberne »den registeransvarlige«  

 og »registerføreren« bør der tales om »den dataansvarlige« og  

 »databehandleren«.
Der tilsigtes naturligvis ikke herved ændringer i  

 forhold til indholdet af definitionerne i direktivet.
Foruden de i direktivet indeholdte definitioner finder  

 udvalget, at der - for at skabe klarhed omkring rækkevidden af den  

 kommende lov om behandling af personoplysninger - bør gives en legal  

 definition på begrebet »tredjeland«.
Der lægges herved vægt  

 på, at dette begreb - som en konsekvens af direktivet - vil skulle  

 indarbejdes i visse af bestemmelserne i loven.
Det gælder således  

 både i relation til reglerne om lovens geografiske område, og for  

 så vidt angår reglerne om overførsel af oplysninger til  

 tredjelande.
 Om udvalgets overvejelser vedrørende  

 fastlæggelsen af legale definitioner på databeskyttelsesretlige  

 begreber henvises i øvrigt til betænkningen, side  

 210-217.
4.2.2.3. Justitsministeriets forslag Justitsministeriet kan tilslutte sig udvalgets synspunkter  

 vedrørende implementeringen af de i direktivets artikel 2 indeholdte  

 definitioner i dansk ret.
 Justitsministeriet finder således, at EU-lovtekniske  

 hensyn taler for, at samtlige direktivets definitioner indføjes i den  

 kommende lov om behandling af personoplysninger, og at dette sker ved, at  

 ordlyden af definitionerne i loven knyttes tæt op ad  

 direktivteksten.
Justitsministeriet finder endvidere, at der i loven  

 bør medtages en legal definition af begrebet »tredjeland«.
Dette  

 begreb er af central betydning i forhold til reglerne om henholdsvis lovens  

 geografiske område og overførsel af oplysninger til tredjelande,  

 jf. lovforslagets § 4 og § 27.
Registertilsynet har over for Justitsministeriet givet  

 udtryk for, at den afgrænsning af begrebet »personoplysninger« i  

 forhold til afdøde, som Registerlovsudvalget har foreslået, og  

 som også er lagt til grund i L 82, er for snæver.
Efter denne  

 afgrænsning skal en oplysning om en afdød person kun være  

 omfattet af loven, hvis den er knyttet til en nulevende person.
Det er Registertilsynets opfattelse, at loven bør  

 give mulighed for, at tilsynets hidtidige praksis på dette område  

 kan opretholdes.
Dette vil indebære, at allerede behandlede  

 oplysninger, f.eks. registrerede oplysninger, efter personens død  

 fortsat vil være omfattet af loven - i hvert fald i en vis tid.
Det vil  

 også indebære, at indsamling og efterfølgende behandling  

 af oplysninger om afdøde skal opfylde lovens betingelser, hvis der  

 foreligger et særligt beskyttelsesbehov, hvilket i praksis navnlig vil  

 få betydning for behandling af følsomme oplysninger om  

 afdøde personer.
Samtidig anfører Registertilsynet, at det er klart,  

 at en række af lovforslagets regler i sagens natur ikke kan finde  

 anvendelse i forbindelse med behandling af oplysninger om afdøde  

 personer.
Det gælder f.eks. regler, der forudsætter den  

 registreredes personlige samtykke og reglerne om oplysningspligt over for den  

 registrerede i lovforslagets kapitel 8. Disse problemer kan efter tilsynets  

 opfattelse løses i forbindelse med den praktiske anvendelse af den nye  

 lov.
Efter Registertilsynets opfattelse bør det  

 overlades til Datatilsynet gennem sin praksis at fastlægge de  

 nærmere grænser for lovens anvendelse på oplysninger om  

 afdøde personer.
Dette vil svare til den ordning, som har været  

 gældende under registerlovene siden 1. januar 1979, og denne ordning  

 har ikke givet anledning til væsentlige problemer.
Justitsministeriet kan tilslutte sig det, som  

 Registertilsynet har anført.
Med lovforslagets definition af begrebet  

 personoplysninger lægges der således op til, at oplysninger om  

 afdøde personer - i samme udstrækning som efter den  

 gældende retstilstand - skal anses for personoplysninger og  

 dermed være omfattet af lovforslagets regulering.
 Bestemmelserne i lovforslagets § 3, nr. 1-9, skal ses  

 på denne baggrund.
4.2.3. Geografisk område 4.2.3.1. Gældende ret Den gældende registerlovgivning indeholder ikke  

 udtrykkelige regler om den territoriale afgrænsning.
Det synes derfor  

 ikke ganske klart, hvorledes den nuværende retsstilling er på  

 dette område.
Formentlig må det antages, at hverken lov om  

 offentlige myndigheders registre eller lov om private registre er  

 tiltænkt at skulle have virkning for dataansvarlige, som er etableret  

 uden for dansk område.
Der er ikke i lovene eller forarbejderne  

 holdepunkter for at antage, at den regulering, som er indeholdt i lovene,  

 skal udstrækkes til at gælde for sådanne  

 dataansvarlige.
4.2.3.2. Udvalgets overvejelser I direktivets artikel 4 er der fastsat udtrykkelige regler  

 om det geografiske gyldighedsområde for den nationale lovgivning, som  

 gennemfører direktivet.
Bestemmelsen, som har karakter af en lovvalgsregel,  

 må efter udvalgets opfattelse antages at være tiltænkt  

 samme fællesskabsretlige betydning i de enkelte medlemsstater.
Der  

 henvises herved til, at formålet med bestemmelsen dels er at  

 undgå, at personer unddrages beskyttelse ved omgåelse af  

 lovgivningen, dels er at undgå kumulativ anvendelse af flere  

 forskellige lovgivninger.
Under hensyn hertil foreslår udvalget, at der  

 fastsættes udtrykkelige regler om den kommende lovs geografiske  

 område, og at affattelsen af reglerne søges tilpasset  

 direktivteksten.
I så fald vil lovgivningen lettere kunne tilpasses  

 EF-domstolens praksis på området.
Se nærmere  

betænkningen, side 218.
 På baggrund af sin fortolkning af direktivets  

 artikel 4 foreslår udvalget, at loven skal gælde for behandling  

 af oplysninger, som udføres for en dataansvarlig, der er etableret i  

 Danmark, såfremt aktiviteterne finder sted inden for Det  

 Europæiske Fællesskabs område.
 Herudover foreslås det, at loven skal gælde  

 for den behandling, som udføres for danske diplomatiske  

 repræsentationer.
Også behandlinger, der foretages for dataansvarlige,  

 som er etableret i et tredjeland, foreslås i et vist omfang omfattet af  

 lovens geografiske gyldighedsområde.
Det gælder, hvis  

 behandlingen af oplysninger sker under benyttelse af hjælpemidler, der  

 befinder sig her i landet, medmindre hjælpemidlerne kun benyttes med  

 henblik på forsendelse af oplysninger gennem Det Europæiske  

 Fællesskabs område.
Reglerne i direktivets artikel 4 berører ikke  

 spørgsmålet om strafferetlig jurisdiktionskompetence.
Dette  

 spørgsmål bør efter udvalgets opfattelse - ligesom i dag  

 - afgøres efter reglerne i straffelovens kapitel 2.
 I betænkningen, side 218-224, er der  

 redegjort nærmere for direktivets geografiske  

 gyldighedsområde.
4.2.3.3. Justitsministeriets forslag Justitsministeriet kan tilslutte sig udvalgets  

 anbefalinger med hensyn til fastlæggelsen af det geografiske  

 gyldighedsområde for den kommende lov om behandling af  

 personoplysninger.
Registertilsynet peger i sit høringssvar over  

betænkningen på, at de af udvalget foreslåede regler  

 om lovens geografiske område giver anledning til et problem, som  

 bør overvejes nærmere.
Det anføres, at der i den  

 gældende lov om private registre § 21, stk. 1, er indsat  

 regler om indsamling af oplysninger i Danmark med henblik på  

 registrering i udlandet.
Efter denne bestemmelse må oplysninger, der  

 efter lovens § 3, stk. 2, ikke må registreres her i landet,  

 ikke indsamles med henblik på registrering i udlandet.
Systematisk  

 indsamling af oplysninger i øvrigt med henblik på registrering i  

 udlandet må endvidere kun ske med Registertilsynets tilladelse, for  

 så vidt registreringen her i landet ville kræve anmeldelse til  

 Registertilsynet eller tilladelse efter loven.
Registertilsynet har i sin  

 praksis antaget, at denne bestemmelse finder anvendelse med hensyn til  

 registrering, som foretages af udenlandske virksomheder m.v., jf.  

betænkningen, side 120.
Registertilsynet finder ikke, at den af udvalget  

 foreslåede bestemmelse om lovens geografiske gyldighed i helt samme  

 udstrækning som den nævnte bestemmelse i lov om private registre  

 giver mulighed for at gribe ind over for en dataansvarlig, som er etableret i  

 et tredjeland, og som indsamler personoplysninger her i landet.
Det skyldes,  

 at bestemmelsen i lovudkastet alene gælder, hvis der benyttes  

 hjælpemidler, der befinder sig i Danmark.
Bestemmelsen vil  

 således efter tilsynets opfattelse næppe omfatte den indsamling,  

 der sker ved, at den dataansvarlige, som er etableret i et tredjeland,  

 opkøber oplysninger i Danmark, f.eks. i form af indsamling af  

 oplysninger fra offentligt tilgængelige registre, fra private og fra  

 Statstidende, med henblik på registrering til brug for kreditvurdering.  

 Bestemmelsen vil efter tilsynets opfattelse næppe heller omfatte den  

 situation, hvor indsamlingen sker på den måde, at den  

 registrerede eller andre med posten sender oplysninger direkte til den  

 dataansvarlige i tredjelandet.
Herudover er det efter tilsynets opfattelse  

 ikke afklaret, om en indberetning til den dataansvarlige, som den  

 registrerede foretager direkte ved hjælp af sin egen pc, med opkobling  

 til f.eks.
Internettet, er omfattet af bestemmelsen.
 Registertilsynet anbefaler derfor, at det  

 præciseres, at lovens geografiske område også omfatter »al  

 indsamling af oplysninger i Danmark, som sker med henblik på behandling  

 i et tredjeland«.
 Justitsministeriet kan tilslutte sig Registertilsynets  

 forslag.
 Herudover finder Justitsministeriet, at der i lovforslaget  

 bør indsættes en bestemmelse, hvorefter loven gælder, hvis  

 der for en dataansvarlig, der er etableret i et andet medlemsland (eller et  

 EØS-land), behandles oplysninger i Danmark, og behandlingen ikke er  

 omfattet af direktivet om behandling af personoplysninger (eller regler  

 svarende hertil).
 Lovforslagets § 4 svarer   med de nævnte  

 præciseringer   til bestemmelsen i § 4 i udvalgets lovudkast, jf.  

 nærmere betænkningens kapitel 6.
 Der foreslås ikke særlige regler om den  

 strafferetlige jurisdiktionskompetence, idet dette spørgsmål  

 bør afgøres efter straffelovens almindelige regler herom, jf.  

 straffelovens kapitel 2.
4.2.4. Krav til selve behandlingen af oplysninger 4.2.4.1. Gældende ret I betænkningen, side 55-72 og 95-123, er der  

 givet en grundig redegørelse for registerlovgivningens regler om  

 registrering, opbevaring, videregivelse m.v. af oplysninger.
 Der redegøres derfor i det følgende kun for  

 hovedtrækkene i disse regler.
A.
Lov om offentlige myndigheders registre For offentlige myndigheders vedkommende følger  

 reglerne om registrering, opbevaring, videregivelse m.v. af oplysninger af  

 lov om offentlige myndigheders registre kapitel 3, 5, 5 a og 6.
Registrering, ajourføring, sletning og arkivering Reglerne i lov om offentlige myndigheders registre kapitel  

 3 om registrering og opbevaring af oplysninger har til formål at yde  

 registrerede personer en sikkerhed i vid forstand.
Hertil hører bl.a.  

 reglen, der forhindrer unødig dataophobning (§ 9), reglen om  

 kontrol med, at der ikke registreres urigtige eller vildledende oplysninger,  

 og reglen om sletning af forkerte eller forældede oplysninger  

 (§ 9, stk. 3, og § 11).
 Adgangen for offentlige myndigheder til at registrere  

 oplysninger fremgår af § 9. Af stk. 1 fremgår  

 betingelserne for registrering af oplysninger af ikke-følsom karakter.  

 Af stk. 2 fremgår betingelserne for registrering af oplysninger om  

 enkeltpersoners rent private forhold (følsomme oplysninger).
Efter § 9, stk. 1, 1. pkt., må der kun  

 registreres oplysninger, der klart er af betydning for varetagelsen af  

 vedkommende myndigheds opgaver.
Der må endvidere, jf. stk. 1, 2.  

 pkt., registreres oplysninger, der klart er af betydning for varetagelsen af  

 en anden myndigheds opgaver, såfremt registeret indrettes  

 således, at oplysningerne kun kan benyttes af den anden myndighed.  

 Denne bestemmelse skal være med til at forhindre unødig  

 dataophobning.
 Efter § 9, stk. 2, 1. pkt., må der ikke  

 registreres oplysninger om politiske forhold, som ikke er offentligt  

 tilgængelige.
Andre oplysninger om enkeltpersoners rent private forhold,  

 herunder oplysninger om race, religion og hudfarve, om  

 foreningsmæssige, seksuelle og strafbare forhold samt oplysninger om  

 helbredsforhold, væsentlige sociale problemer og misbrug af  

 nydelsesmidler og lignende, må ikke registreres, medmindre dette er  

nødvendigt for varetagelse af registerets opgaver, jf.  

 stk. 2, 2. pkt.
Formuleringen indebærer, at registrering af  

 sådanne (følsomme) oplysninger ikke må finde sted,  

 medmindre det er nødvendigt for den registeransvarlige myndighed ikke  

 blot at være i besiddelse af de pågældende oplysninger, men  

 også at lade dem indgå i et register.
Af lovens § 9, stk. 3, 1. pkt., følger,  

 at registrerede oplysninger, der på grund af alder eller af andre  

 grunde har mistet deres betydning for varetagelsen af registerets opgaver,  

 skal slettes.
Bestemmelsen skal sikre, at registeret til stadighed har de  

 aktuelt gældende oplysninger og kun disse.
For registre, der  

 ajourføres efter en bestemt tidsplan, vil de gamle oplysninger blive  

 slettet, samtidig med at de nye oplysninger registreres.
Det følger  

 endvidere af samme bestemmelse, jf. stk. 3, 2. pkt., at registre, der  

 anvendes løbende, skal indrettes således, at der foretages  

 fornøden ajourføring.
Denne bestemmelse skal sikre, at  

 administrative afgørelser ikke træffes på grundlag af  

 forkerte (forældede) oplysninger.
Af forarbejderne til bestemmelsen i § 9, stk. 3,  

 fremgår, at det i visse tilfælde kan være nødvendigt  

 for en forsvarlig administration af vedkommende myndigheds opgaver at kunne  

 gå tilbage i tiden og fremfinde oplysninger, der var gældende  

 på et tidligere tidspunkt.
Det vil i sådanne tilfælde ikke  

 være i strid med reglerne om sletning og ajourføring at opbevare  

 tidligere registereksemplarer eller at overføre oplysningerne til et  

 passivt register.
Når forældede oplysninger ikke længere  

 har betydning for varetagelsen af vedkommende myndigheds opgaver, skal de  

 derimod som udgangspunkt slettes, hvilket er nødvendigt for at  

 forhindre en unødig ophobning af data om den enkelte.
Som alternativ til sletningen kan der dog ske arkivering,  

 jf. lovens § 9, stk. 4. Af bestemmelsen fremgår, at  

 Registertilsynet kan tillade, at registre, der føres for kommunale  

 myndigheder, overføres til opbevaring i arkiv på nærmere  

 angivne vilkår.
Registre, der føres for statslige myndigheder,  

 overføres efter bestemmelsen til opbevaring i statens arkiver efter  

 reglerne i lov om offentlige arkiver m.v.
Bestemmelserne i § 9, stk. 3 og 4, skal i  

 øvrigt ses i sammenhæng med reglen i lovens § 11, hvorefter  

 der skal foretages fornøden kontrol til sikring af, at der ikke  

 registreres urigtige eller vildledende oplysninger.
Oplysninger, der viser  

 sig urigtige eller vildledende, skal efter bestemmelsen snarest muligt  

 slettes eller berigtiges.
Almindelige regler for videregivelse De almindelige bestemmelser om offentlige myndigheders  

 videregivelse af oplysninger fremgår af lovens §§ 16 og 17 i  

 kapitel 5 om videregivelse af oplysninger til private og i § 21 i  

 kapitel 6 om videregivelse af oplysninger til offentlige myndigheder.
 Disse regler omhandler alene spørgsmålet om,  

 hvornår der kan ske videregivelse af oplysninger, og altså  

 ikke hvornår der eventuelt skal ske videregivelse.
Videregivelse til private Lovens § 16, stk. 1, indeholder som udgangspunkt  

 et forbud imod, at oplysninger som nævnt i § 9, stk. 2,  

 videregives til private personer og virksomheder m.v.
 Dog vil der efter § 16, stk. 2, kunne ske  

 videregivelse, såfremt den, oplysningerne angår, har givet  

 samtykke, jf. nr. 1, det følger af lov eller bestemmelser fastsat i  

 henhold til lov, at oplysningen skal videregives, jf. nr. 2, videregivelsen  

 sker til varetagelse af private eller offentlige interesser, der klart  

 overstiger hensynet til de interesser, der begrunder hemmeligholdelse,  

 herunder hensynet til den, oplysningerne angår, jf. nr. 3,  

 videregivelsen er nødvendig for udførelsen af en persons eller  

 virksomheds opgaver for det offentlige, jf. nr. 4, eller videregivelsen er  

 nødvendig for udførelsen af videnskabelige eller statistiske  

 undersøgelser af væsentlig samfundsmæssig betydning, jf.  

 nr. 5.
 Det fremgår af § 16, stk. 3, at samtykke  

 som nævnt i stk. 2, nr. 1, skal meddeles skriftligt og skal  

 indeholde oplysning om, hvilke typer oplysninger der må videregives,  

 hvem oplysningerne må videregives til, og hvorledes oplysningerne  

 må anvendes af den angivne modtager, jf. nr. 1-3. Samtykke bortfalder  

 senest efter 1 års forløb, jf. stk. 4.
 Andre oplysninger end dem, der er nævnt i § 9,  

 stk. 2, må som udgangspunkt ikke videregives til private personer  

 eller virksomheder m.v., jf. § 17, stk. 1.
 Videregivelse kan dog efter § 17, stk. 2, ske i  

 det omfang, der er nævnt i § 16, eller når oplysningerne i  

 forvejen er offentligt tilgængelige.
Herudover følger det af § 17, stk. 3, at  

 der til brug i konkrete retsforhold kan videregives enkeltstående  

 oplysninger til private personer og virksomheder m.v., som kan  

 godtgøre at have en retlig interesse i at få de  

 pågældende oplysninger, der klart overstiger hensynet til  

 oplysningernes hemmeligholdelse.
Dette gælder dog ikke oplysninger, om  

 hvilke der ved lov er fastsat særlige tavshedsforskrifter.
Der vil ikke  

 kunne ske videregivelse af masseoplysninger efter bestemmelsen, jf. ordet  

 »enkeltstående«.
Efter § 17, stk. 4, kan der desuden videregives  

 oplysninger til brug for forskning.
I denne bestemmelse er der ikke noget  

 krav om, at videregivelsen skal være nødvendig for  

 udførelsen af undersøgelser af væsentlig  

 samfundsmæssig betydning.
Endelig er der i § 17, stk. 5, en adgang for  

 Registertilsynet til i særlige tilfælde at give tilladelse til  

 videregivelse, når dette på grund af oplysningernes karakter,  

 mængde og formålet med videregivelsen skønnes  

 ubetænkeligt.
Tilsynet kan i så fald fastsætte  

 nærmere vilkår for tilladelsen.
Til udfyldning af reglerne i §§ 16 og 17 kan  

 offentlige myndigheder fastsætte vilkår for videregivelse til  

 private, jf. § 19, 1. pkt., herunder om, at oplysningerne kun må  

 benyttes til bestemte formål.
Hvorvidt en privat, som har modtaget  

 oplysninger fra en myndighed, må foretage en egentlig registrering af  

 oplysningerne, afhænger af om registreringsbetingelserne efter lov om  

 private registre er opfyldt, jf. nærmere herom nedenfor under pkt.  

 B.
 Vedkommende minister kan efter lovens § 20  

 fastsætte regler om betaling for udlevering af oplysninger.  

 Finansministeriet har fastsat regler herom ved bekendtgørelse nr. 367  

 af 10. juli 1981 om betaling for udlevering af oplysninger til private fra  

 edb-registre, der føres for en kommunal myndighed (enkeltkommunale  

 registre).
Videregivelse til andre forvaltningsmyndigheder Bestemmelserne i lovens § 21 regulerer videregivelse  

 af oplysninger til andre forvaltningsmyndigheder.
Efter lovens § 21, stk. 1, må der som  

 udgangspunkt ikke ske videregivelse af oplysninger om enkeltpersoners rent  

 private forhold (følsomme oplysninger) til anden myndighed.
Dog kan  

 der efter stk. 2 ske videregivelse, når den, oplysningen  

 angår, har givet samtykke, jf. nr. 1, det følger af lov eller  

 bestemmelser fastsat i henhold til lov, at oplysningen skal videregives, jf.  

 nr. 2, videregivelsen sker til varetagelse af private eller offentlige  

 interesser, der klart overstiger hensynet til de interesser, der begrunder  

 hemmeligholdelse, herunder hensynet til den, oplysningen angår, jf. nr.  

 3, videregivelse er nødvendig for udførelsen af en myndigheds  

 virksomhed, eller påkrævet for en afgørelse, som  

 myndigheden skal træffe, jf. nr. 4, eller videregivelse er  

 nødvendig for udførelsen af videnskabelige eller statistiske  

 undersøgelser af væsentlig samfundsmæssig betydning, jf.  

 nr. 5.
 Samtykke efter nr. 1 skal opfylde betingelserne i  

 § 16, stk. 3, jf. § 21, stk. 4. Samtykket bortfalder  

 senest efter 1 års forløb.
 Andre oplysninger end de, som er nævnt i § 9,  

 stk. 2, må efter § 21, stk. 3, kun videregives, hvis det  

 følger af § 21, stk. 2, eller når oplysningerne i  

 forvejen er offentligt tilgængelige, eller når det må  

 antages, at oplysningen vil være af væsentlig betydning for  

 myndighedens virksomhed eller for en afgørelse, myndigheden skal  

 træffe, jf. dog § 9, stk. 1, 2. pkt.
Det forhold, at § 21 kun regulerer videregivelse af  

 oplysninger til andre forvaltningsmyndigheder, indebærer i  

 øvrigt, at videregivelse til andre offentlige myndigheder, såsom  

 domstolene, Folketinget m.v., skal afgøres efter lovgivningens  

 almindelige tavshedspligtsbestemmelser.
Tilsvarende gælder med hensyn  

 til videregivelse til udenlandske myndigheder.
Der henvises nærmere til  

betænkningen, side 139 f.
Særlige regler for videregivelse Udover de ovennævnte almindelige  

 videregivelsesregler er der i kapitel 5 og 6 indsat særlige  

 bestemmelser om videregivelse fra sygehusregistre og andre patient- eller  

 sygdomsregistre til private, jf. § 16 a, og om videregivelse fra  

 registre, som er oparbejdet udelukkende med henblik på forskning og  

 statistik, jf. §§ 18 og 21, stk. 5.
 I et særligt kapitel 5 a findes endvidere regler om  

 videregivelse til kreditoplysningsbureauer af oplysninger om gæld til  

 det offentlige.
 Disse særlige videregivelsesregler er nærmere  

 beskrevet i betænkningen, side 61-67.
Samkøring Hvad særligt angår samkøring af  

 registre, gælder en række materielle betingelser for, i hvilket  

 omfang dette kan finde sted.
Endvidere indeholder loven procedureregler for  

 samkøring.
Det fremgår således af lovens § 4,  

 stk. 3, § 6, stk. 4, og § 7, stk. 3, at kravet om  

 forskriftsfastsættelse gælder tilsvarende ved samkøring af  

 registre, som er oparbejdet med henblik på varetagelsen af forskellige  

 opgaver, medmindre samkøringen udelukkende foretages med henblik  

 på uddrag i statistisk eller videnskabeligt øjemed.
 Der henvises nærmere til betænkningen,  

 side 67-70, hvor gældende ret vedrørende offentlige myndigheders  

 samkøring af registre er beskrevet.
B.
Lov om private registre For private registeransvarliges vedkommende er reglerne om  

 registrering, opbevaring, videregivelse m.v. af oplysninger indeholdt i lov  

 om private registre kapitel 2, 2 b og 3-6.
Almindelige regler for registrering Adgangen for erhvervsvirksomheder, erhvervsdrivende,  

 institutioner, foreninger og lignende til at foretage registrering af  

 oplysninger fremgår af lovens § 3.
Ifølge § 3, stk. 1, må der kun  

 foretages registrering som nævnt i § 1 i det omfang,  

 registreringen er et naturligt led i den normale drift af virksomheder m.v.  

 af den pågældende art.
Bestemmelsen har karakter af en retlig  

 standard, og det må derfor vurderes konkret i hvert enkelt  

 tilfælde, om der bl.a. på baggrund af den pågældende  

 virksomheds særlige behov og virkeområde kan ske registrering.
I  

betænkningen, side 96, er givet en række eksempler  

 på typiske registre, der efter bestemmelsen kan oprettes og  

 føres.
Registrering af følsomme oplysninger er reguleret i  

 § 3, stk. 2, hvoraf det fremgår, at oplysninger om  

 enkeltpersoners rent private forhold, herunder oplysninger om race, religion  

 og hudfarve, om politiske, seksuelle og strafbare forhold samt oplysninger om  

 helbredsforhold, væsentlige sociale problemer og misbrug af  

 nydelsesmidler og lign., ikke må registreres, medmindre dette  

 følger af anden lovgivning.
Registrering må dog ske,  

 såfremt oplysningen er afgivet af den pågældende selv eller  

 indhentet med hans samtykke, og der foreligger omstændigheder, hvor han  

 må vide, at oplysningen vil blive registreret.
Det er endvidere en  

 betingelse, at det er nødvendigt for virksomheden m.v. at være i  

 besiddelse af den pågældende oplysning for at muliggøre en  

 berettiget varetagelse af virksomhedens eller andres tarv.
I  

betænkningen, side 96 f, hvortil der henvises, er redegjort for  

 Registertilsynets praksis vedrørende bestemmelsen.
Hvis betingelserne i § 3, stk. 2, ikke er  

 opfyldt, kan Registertilsynet tillade, at oplysninger alligevel registreres,  

 jf. § 3, stk. 3. Dette gælder dog kun, hvis det er  

 nødvendigt for virksomheden m.v. at være i besiddelse af den  

 pågældende oplysning for at muliggøre en berettiget  

 varetagelse af offentlige eller private interesser, herunder hensynet til den  

 pågældende selv, der klart overstiger hensynet til de interesser,  

 der taler imod registrering.
Bestemmelsen er indsat med henblik på, at  

 Registertilsynet efter en konkret vurdering kan tillade, at bl.a.  

 humanitære organisationer registrerer oplysninger om rent private  

 forhold, når den pågældendes samtykke ikke kan  

 indhentes.
Ajourføring, sletning og arkivering I lovens kapitel 2 er endvidere indeholdt regler om  

 ajourføring, sletning og arkivering.
I § 5 er fastsat en regel, der har til formål  

 at sikre, at registrerede oplysninger så vidt muligt er korrekte.  

 Bestemmelsen gælder som udgangspunkt både manuelle registre og  

 registre, der føres på edb.
Oplysningerne kan enten være  

 objektivt urigtige eller vildledende i den sammenhæng, de  

 indgår.
 Nægter virksomheden m.v. efter anmodning fra den  

 registrerede at slette eller berigtige oplysninger, der angives at være  

 urigtige eller vildledende, eller at slette oplysninger, der ikke må  

 registreres, eller har virksomheden ikke inden 4 uger besvaret en henvendelse  

 herom fra den registrerede, kan den registrerede indbringe  

 spørgsmålet for Registertilsynet, jf. § 5, stk. 1.  

 Tilsynet træffer herefter afgørelse om, hvorvidt der skal  

 foretages sletning eller berigtigelse.
Ifølge § 5, stk. 2, kan Registertilsynet  

 pålægge virksomheden at give skriftlig underretning om  

 berigtigelsen til alle, der har modtaget oplysningen inden for de sidste 6  

 måneder, før den registrerede fremsatte sin anmodning over for  

 virksomheden.
Virksomheden skal samtidig give den registrerede meddelelse om,  

 hvem der har modtaget en sådan underretning.
Såfremt  

 Registertilsynet træffer afgørelse om, at en virksomhed m.v. har  

 registreret urigtige eller vildledende oplysninger, vil det indgå i  

 vurderingen af, om der skal berigtiges i forhold til tredjemand, hvorvidt de  

 registrerede oplysninger medfører risiko for gene for den  

 registrerede.
 § 5 suppleres af reglen i § 6, som alene  

 gælder for edb-registre.
Formålet med reglen i § 6 er bl.a. at modvirke  

 unødig dataophobning.
Anvendelse af edb muliggør, at der  

 ubesværet kan lagres mange oplysninger på ét sted, og  

 dermed opstår risikoen for, at der lagres flere oplysninger end  

 nødvendigt.
 Det følger derfor af § 6, stk. 1, at i  

 edb-registre skal en oplysning slettes, når den på grund af alder  

 eller af andre grunde har mistet sin betydning for varetagelsen af  

 registerets opgaver.
 Endvidere skal edb-registre, der anvendes løbende,  

 indrettes således, at der kan foretages fornøden  

 ajourføring af oplysningerne, jf. § 6, stk. 2.
Registertilsynet stiller som oftest i praksis ikke krav  

 om, at sletning skal ske efter et bestemt antal år, men anmoder i  

 stedet virksomheder m.v. om at tage deres ajourførings- og  

 sletningsprocedurer op til overvejelse.
Såfremt virksomheden ikke har  

 procedurer herfor, henstilles det, at sådanne bliver fastsat.
Der er ikke en tilsvarende bestemmelse for manuelle  

 registre.
Dog har Registertilsynet i henhold til § 23, stk. 4,  

 mulighed for i særlige tilfælde at pålægge en  

 virksomhed m.v. at slette oplysninger, der på grund af alder eller af  

 andre grunde har mistet deres betydning for varetagelsen af registerets  

 opgaver.
§ 6, stk. 3, vedrører indførelsen  

 af oplysninger i et edb-register.
Efter bestemmelsen skal virksomheder m.v.  

 foretage den fornødne kontrol til sikring af, at der ikke  

 indføres urigtige eller vildledende oplysninger i et edb-register.  

 Oplysninger, der viser sig urigtige eller vildledende, skal snarest muligt  

 slettes eller berigtiges.
 Registertilsynet har efter § 23, stk. 6,  

 mulighed for at pålægge virksomheden m.v. at foretage  

 nærmere angivne kontrolforanstaltninger til sikring af, at der ikke er  

 eller bliver registreret eller videregivet oplysninger, som er urigtige eller  

 vildledende.
 Endvidere kan tilsynet efter § 23, stk. 2,  

 pålægge en virksomhed m.v. at foretage sletning eller  

 berigtigelse af en oplysning, som ikke må registreres, eller som  

 tilsynet finder urigtig eller vildledende.
Det bemærkes endelig, at loven - i modsætning  

 til lov om offentlige myndigheders registre - ikke indeholder regler  

 vedrørende overførsel af oplysninger til arkiv.  

 Registertilsynet har imidlertid antaget, at dette ikke i sig selv  

 indebærer, at der ikke vil kunne ske arkivering af registre, som er  

 omfattet af loven.
Se nærmere herom i betænkningen, side  

 149.
Almindelige regler for videregivelse Videregivelse af oplysninger fra de i § 3,  

 stk. 1 og 2, nævnte registre er reguleret i lovens § 4,  

 stk. 1-3.
 Ligesom for lov om offentlige myndigheders registres  

 vedkommende regulerer lov om private registre alene, hvornår der  

kan ske videregivelse, ikke hvornår der eventuelt skal  

 ske videregivelse.
 Der gælder de samme regler, uanset om videregivelsen  

 sker til en anden privat virksomhed m.v. eller til en offentlig  

 myndighed.
Efter § 4, stk. 1, 1. pkt., må  

 registrerede oplysninger om enkeltpersoners rent private forhold  

 (følsomme oplysninger), herunder oplysninger om race, religion og  

 hudfarve, om politiske, seksuelle og strafbare forhold samt oplysninger om  

 helbredsforhold, væsentlige sociale problemer og misbrug af  

 nydelsesmidler og lignende, ikke videregives uden samtykke fra den  

 registrerede eller den, der handler på dennes vegne, medmindre dette  

 følger af anden lovgivning.
Registertilsynet kan dog tillade, at  

 oplysninger som nævnt i 1. pkt. videregives, når videregivelsen  

 sker til varetagelse af offentlige eller private interesser, herunder  

 hensynet til den pågældende selv, der klart overstiger hensynet  

 til de interesser, der begrunder hemmeligholdelse, jf. stk. 1, 2.  

 pkt.
Andre registrerede oplysninger (ikke-følsomme  

 oplysninger) må kun videregives uden den registreredes samtykke i det  

 omfang, videregivelse uden sådant samtykke er et naturligt led i den  

 normale drift af virksomheder m.v. af den pågældende art, jf.  

 § 4, stk. 2. Oplysninger om forhold, der ligger mere end 5 år  

 tilbage, må dog ikke videregives uden samtykke, medmindre det er  

 åbenbart, at det er af afgørende betydning for  

 bedømmelsen af det forhold, som søges belyst, at oplysningen  

 videregives, eller adgangen til videregivelse følger af anden  

 lovgivning.
Bestemmelsen i § 4, stk. 2, har karakter af en retlig  

 standard, og det kan derfor ikke på forhånd angives  

 udtømmende, hvornår videregivelse er et naturligt led.
Med  

 hensyn til den nærmere fortolkning af bestemmelsen i § 4,  

 stk. 2, henvises til  betænkningen, side 99 f.
Af § 4, stk. 3, følger, at bestemmelsen i  

 stk. 2 ikke gælder for videregivelse, der alene finder sted til  

 brug i videnskabeligt eller statistisk øjemed.
I samme øjemed  

 må der uanset bestemmelsen i stk. 1 ske videregivelse af  

 oplysninger om helbredsforhold.
Samkøring Særlige regler om samkøring af private  

 registre er indeholdt i lovens § 4, stk. 4 og 5.
Af reglerne følger, at samkøring af  

 forskellige virksomheders registre, hvor der gøres brug af elektronisk  

 databehandling, som udgangspunkt ikke må finde sted, jf. stk. 4,  

 1. pkt.
Bestemmelsen, der kun finder anvendelse, hvis samkøringen  

 vedrører forskellige virksomheders registre, er ikke til hinder for  

 samkøring af navne, adresser og lignende, jf. stk. 4, 2. pkt.
Registertilsynet kan ifølge § 4, stk. 5,  

 give tilladelse til samkøring som nævnt i stk. 4, 1. pkt.,  

 når videregivelsesbetingelserne i § 4, stk. 1-3, er opfyldt,  

 og hensynet til de interesser, som samkøringen skal varetage, klart  

 overstiger hensynet til de registrerede personer.
Det er endvidere en  

 betingelse, at der er givet meddelelse om, at samkøring kan finde  

 sted.
I forbindelse med meddelelse af tilladelse kan Registertilsynet  

 fastsætte nærmere vilkår for anvendelsen af de oplysninger,  

 der fremkommer ved samkøringen.
Med hensyn til den praktiske  

 anvendelse af bestemmelsen henvises til betænkningen, side  

 104.
Særlige regler for registrering og videregivelse Lovens almindelige regler om registrering og videregivelse  

 suppleres på en række punkter af særlige regler.
I lovens § 3, stk. 6 og 7, er således  

 fastsat regler om, at oprettelse af registre med henblik på at advare  

 andre mod forretningsforbindelser med eller ansættelsesforhold til en  

 registreret kun må finde sted efter forudgående tilladelse fra  

 Registertilsynet.
Reglerne er nærmere omtalt i  

betænkningen, side 118 f.
Endvidere fremgår det af lovens § 3,  

 stk. 8, at justitsministeren efter indhentet udtalelse fra  

 Registertilsynet kan fastsætte, at nærmere angivne registre helt  

 eller delvis undergives reglerne i kapitel 3 (om kreditoplysningsbureauer),  

 og at bestemte typer oplysninger ikke må indgå i de  

 pågældende registre.
Justitsministeriet har i medfør af  

 denne bestemmelse fastsat bekendtgørelse nr. 122 af 11. marts 1988 om  

 pengeinstitutters videregivelse af kreditoplysninger.
Se herom  

betænkningen, side 100. Der er endvidere i medfør af  

 § 3, stk. 8, udstedt bekendtgørelse nr. 523 af 11. august  

 1986 om virksomheder, der erhvervsmæssigt yder bistand ved  

 stillingsbesættelse.
Der henvises nærmere til  

betænkningen, side 119 f, hvor reglerne i bekendtgørelsen  

 er gennemgået.
I loven er der tillige fastsat særlige regler om  

 registrering og videregivelse af oplysninger om personnummer, jf. lovens  

 § 4 a.
Ifølge bestemmelsens stk. 1 må oplysninger om  

 personnummer kun registreres, når betingelserne i § 3,  

 stk. 2, er opfyldt.
Efter stk. 2, må registrerede oplysninger  

 om personnummer kun videregives, når betingelserne i § 4,  

 stk. 2, er opfyldt, og når videregivelsen er af afgørende  

 betydning for at sikre en entydig identifikation af den registrerede eller  

 videregivelsen kræves af en offentlig myndighed.
Udover at  

 videregivelse af oplysningerne skal være et naturligt led, stilles  

 således yderligere det krav, at videregivelsen skal sikre en entydig  

 identifikation.
I betænkningen, side 100 f er redegjort  

 nærmere for bestemmelserne i § 4 a, herunder for Registertilsynets  

 praksis.
I loven er desuden indeholdt særlige regler om  

 videregivelse af oplysninger til brug ved markedsføring, jf. lovens  

 § 4 b.
Efter bestemmelsen må virksomheder ikke videregive  

 registrerede oplysninger om forbrugere til andre virksomheder til brug ved  

 markedsføring, jf. stk. 1. Videregivelse kan dog ske,  

 såfremt betingelserne i § 4 er opfyldt, og den virksomhed, som  

 ønsker at videregive oplysningerne, ved kundeforholdets begyndelse  

 eller på et senere tidspunkt har givet den registrerede tydelig  

 skriftlig meddelelse om, at videregivelse kan finde sted, og den registrerede  

 har givet sit udtrykkelige samtykke til videregivelsen, jf. stk. 2.  

 Efter stk. 3 skal meddelelsen som nævnt i stk. 2 indeholde  

 oplysning om, til hvilken type virksomhed oplysningerne agtes givet.
Der er  

 redegjort nærmere for rækkevidden af lovens § 4 b i  

betænkningen, side 104 f.
Også særlige regler om registrering af  

 telefonnumre er indeholdt i lov om private registre, jf. lov om private  

 registre § 7 f.
Af bestemmelsens stk. 1, 1. pkt., følger, at  

 virksomheder m.v. som udgangspunkt ikke må foretage automatisk  

 registrering af, til hvilke telefonnumre der er foretaget opkald fra  

 virksomhedens telefoner.
Dette gælder, uanset om opkaldet foretages fra  

 en virksomheds fast installerede telefoner eller virksomhedens mobile  

 telefoner.
Registrering kan dog uanset bestemmelsen i stk. 1, 1. pkt.,  

 ske, såfremt Registertilsynets forudgående tilladelse indhentes i  

 tilfælde, hvor afgørende hensyn til private eller offentlige  

 interesser taler herfor, jf. stk. 1, 2. pkt.
 Efter stk. 2 gælder bestemmelserne i  

 stk. 1 dog ikke, hvis andet følger af lov eller for så vidt  

 angår de koncessionerede telefonselskabers registrering af, til hvilke  

 telefonnumre der er foretaget opkald, enten til eget brug med henblik  

 på opkrævning af betaling eller til brug ved teknisk kontrol.  

 Forbudet gælder således ikke, hvor adgangen til registrering af  

 telefonnumre følger af f.eks. retsplejelovens bestemmelser om  

 efterforskningsskridt i straffesager.
 For en nærmere beskrivelse af reglerne i lovens  

 § 7 f, herunder anvendelsen i praksis af bestemmelsen i stk. 1, 2.  

 pkt., henvises til betænkningen, side 101- 103.
 Herudover er der i lovens kapitel 3 fastsat en række  

 særlige regler om kreditoplysningsbureauer.
 I kapitlet er således indeholdt særlige regler  

 om anmeldelse til Registertilsynet af kreditoplysningsvirksomhed (§ 8),  

 om betingelserne for behandling af oplysninger, herunder hvilke oplysninger  

 der må behandles (§§ 9 og 12), om underretning af de personer, der  

 optages i kreditoplysningsbureauers registre samt om disses ret til  

 registerindsigt (§§ 10 og 11), og om berigtigelse og sletning af  

 urigtige eller vildledende oplysninger (§§ 13-15). Endelig er der  

 fastsat særlige regler om overdragelse eller overgivelse i  

 øvrigt af kreditoplysningsbureauers registre (§ 16).
 De ganske omfattende regler er beskrevet i  

betænkningen, side 105-118.
 Lovens kapitel 4 indeholder særlige regler om  

 adresserings- og kuverteringsbureauer.
Det fremgår af lovens § 17, stk. 1, hvilke  

 oplysninger sådanne bureauer må registrere.
Der må kun  

 registreres oplysninger om navn, adresse, stilling, erhverv samt oplysninger,  

 der frit kan indhentes fra erhvervsregisteret.
Oplysninger om enkeltpersoners rent private forhold,  

 herunder oplysninger om race, religion og hudfarve, om politiske, seksuelle  

 og strafbare forhold samt oplysninger om helbredsforhold, væsentlige  

 sociale problemer og misbrug af nydelsesmidler og lignende må ikke  

 registreres, jf. lovens § 17, stk. 2, 1. pkt.
Bestemmelsen  

 præciserer blot, at oplysninger af den karakter under ingen  

 omstændigheder må registreres af et adresserings- eller  

 kuverteringsbureau.
Justitsministeren kan efter stk. 2, 2. pkt.,  

 fastsætte yderligere begrænsninger i adgangen til at registrere  

 bestemte typer af oplysninger.
Dette er ikke sket.
 Efter § 18, stk. 1, skal bureauet i sine  

 registre slette enhver, der fremsætter skriftlig begæring herom.  

 Bestemmelsen sikrer, at personer, virksomheder m.v., der ikke ønsker  

 at modtage reklamemateriale, der er stilet til dem, efter skriftlig  

 begæring herom kan forlange at blive slettet.
 Fremsættes begæringen over for den, der  

 fremtræder som afsender, skal denne videresende begæringen til  

 bureauet, jf. stk. 2. Det vil ikke altid fremgå af udsendt  

 reklamemateriale eller lignende, at det er et adresserings- eller  

 kuverteringsbureau, der har forestået udsendelsen, og for ikke at  

 gøre muligheden for sletning illusorisk, skal en begæring om  

 sletning derfor videreformidles.
 Hvis foreninger og lignende overlader medlemsfortegnelser  

 til et bureau med henblik på udsendelse af meddelelser for foreningen  

 m.v., må bureauet ikke uden foreningens samtykke videregive  

 medlemsfortegnelsen til tredjemand eller benytte den til udsendelser for  

 tredjemand, jf. § 19.
 De særlige regler om registrering og elektronisk  

 databehandling i udlandet, som fremgår af lovens kapitel 6, er  

 nærmere omtalt i betænkningen, side 120 f.
4.2.4.2. Udvalgets overvejelser Udvalget anbefaler, at der - ligesom i den gældende  

 registerlovgivning - dels fastsættes almindelige regler om behandling  

 af oplysninger, dels særlige regler for behandling af oplysninger  

 på nærmere bestemte retsområder.
 Udvalget anfører i den forbindelse, at en  

 sådan ordning må antages at være forenelig med direktivet,  

 jf. nærmere betænkningen, side 225.
A.
Almindelige regler om behandling af oplysninger I betænkningen, side 224-240, er redegjort  

 for udvalgets overvejelser vedrørende udformningen af de generelle  

 regler om behandling af oplysninger, herunder for, hvilke krav direktivet  

 må antages at stille hertil.
Udformningen af reglerne om behandling af oplysninger Udvalget foreslår, at bestemmelserne i direktivets  

 artikel 6-8 implementeres i dansk ret ved, at der i lovgivningen  

 indsættes en række almindelige regler om behandling af  

 personoplysninger.
 Reglerne bør som følge af direktivets  

 artikel 2, litra b, hvori der er givet en definition på begrebet  

 »behandling«, udstrækkes til at gælde enhver form for behandling  

 af oplysninger, hvad enten der er tale om indsamling, registrering,  

 samkøring, videregivelse m.v.
 Rent lovsystematisk anbefaler udvalget, at de almindelige  

 behandlingsregler skal bygge på en ordning, hvorefter der dels  

 fastsættes en række grundlæggende principper for den  

 dataansvarliges behandling af oplysninger, dels fastsættes  

 nærmere regler om, hvornår behandling lovligt kan finde sted.
Ved den nærmere udformning af reglerne bør  

 der tages hensyn til, hvorledes bestemmelserne i direktivets artikel 6-8 er  

 affattet.
Udvalget foreslår således, at affattelsen af reglerne  

 lægges tæt op ad direktivteksten, idet hensynet til at sikre, at  

 der ikke kan rejses tvivl omkring gennemførelsen af disse centrale  

 bestemmelser i dansk ret, findes at tale herfor.
Grundlæggende principper for behandling af oplysninger På baggrund af ovennævnte overvejelser  

 foreslår udvalget, at det i den kommende lov om behandling af  

 personoplysninger fastsættes, at behandling af oplysninger skal  

 være lovlig og rimelig, det vil sige skal være i overensstemmelse  

 med god databehandlingsskik, at princippet om formålsbestemthed  

 (finalité-princippet) skal gælde for behandling af oplysninger,  

at oplysninger, som behandles, skal være relevante og  

 tilstrækkelige samt skal være undergivet et  

 proportionalitetsprincip, at der skal ske fornøden kontrol af  

 behandlede oplysningers rigtighed, og at opbevaring af identificerbare  

 oplysninger skal være nødvendig.
Der henvises nærmere til betænkningen,  

 side 230, hvor udvalgets overvejelser vedrørende fastlæggelsen  

 af de grundlæggende principper for behandling af oplysninger er  

 beskrevet.
Anførte sted fremgår bl.a., at de principper, som  

 på baggrund af artikel 6 foreslås indsat i lovgivningen, i vid  

 udstrækning må antages at svare til, hvad der gælder efter  

 den nuværende registerlovgivning.
Nærmere betingelser for behandlingers lovlighed Udvalget foreslår endvidere, at der - i tilknytning  

 til de foreslåede grundlæggende behandlingsprincipper -  

 fastsættes nærmere regler for, hvornår behandling af  

 oplysninger lovligt kan finde sted.
Udvalget anbefaler, at reglerne - ligesom  

 registerlovgivningen - skal bygge på en opdeling af personoplysninger i  

 to kategorier, nemlig hvad man på den ene side kan kalde almindelige  

 personoplysninger og på den anden side særlige kategorier af  

 personoplysninger.
I den forbindelse anbefales det, at fastlæggelsen  

 af, hvilke typer af oplysninger som skal anses for at være almindelige  

 oplysninger henholdsvis særlige kategorier af oplysninger, sker ud fra  

 bestemmelserne i direktivets artikel 7 og 8.
 Idet udvalget lægger til grund, at opregningen i  

 artikel 8 af særlige kategorier af oplysninger er udtømmende,  

 finder udvalget ikke, at det kan antages at være muligt - inden for  

 rammerne af direktivet - at opretholde den opregning af almindelige  

 henholdsvis følsomme oplysninger, som er indeholdt i den  

 gældende registerlovgivning.
 Dette indebærer, når der bortses fra artikel  

 8, stk. 5 og 7, som indeholder helt særlige regler for oplysninger  

 om strafbare forhold samt oplysninger om et nationalt identifikationsnummer,  

 at kun oplysninger om racemæssig eller etnisk baggrund, politisk,  

 religiøs eller filosofisk overbevisning, fagforeningsmæssigt  

 tilhørsforhold og oplysninger om helbredsforhold og seksuelle forhold  

 skal anses for at være en særlig kategori af oplysninger, jf.  

 herved direktivets artikel 8, stk. 1. I den forbindelse bemærker  

 udvalget, at udtrykket helbredsmæssige forhold skal  

 forstås således, at det omfatter oplysninger om en persons  

 tidligere, nuværende og fremtidige fysiske eller psykiske tilstand samt  

 oplysninger om medicinmisbrug og misbrug af narkotika, alkohol og lignende  

 nydelsesmidler, jf. herved betænkningen, side 231.
På denne baggrund anbefaler udvalget, at  

 fastlæggelsen i den fremtidige lovgivning af almindelige henholdsvis  

 særlige kategorier af oplysninger sker på en anden måde,  

 end hvad der efter registerlovgivningen gælder med hensyn til  

 afgrænsningen af begrebet »følsomme personoplysninger«.
Bl.a.  

 vil oplysninger om væsentlige sociale problemer ikke kunne anses for at  

 være en særlig kategori af oplysninger, ligesom også andre  

 oplysninger om enkeltpersoners rent private forhold, såsom oplysninger  

 om interne familieforhold, herunder om separations- og  

 skilsmissebegæringer, familiestridigheder, opdragelsesmåde,  

 adoption og ulykkestilfælde, som i dag efter omstændighederne vil  

 være af følsom karakter, ikke vil kunne anses for en  

 særlig kategori af oplysninger.
 Der henvises i den forbindelse nærmere til  

betænkningen, side 232 f, hvor det fra udvalgets side  

 fremhæves, at betydningen af, at enkelte »følsomme oplysninger«  

 ikke kan henregnes til de særlige kategorier af oplysninger, ikke skal  

 overvurderes.
 Udvalget foreslår - på baggrund af direktivets  

 artikel 7 og 8 - forskellige kriterier for, hvornår almindelige  

 henholdsvis særlige kategorier af oplysninger lovligt skal kunne  

 behandles.
 For de særlige kategorier af oplysninger  

 foreslås det, at behandling skal kunne ske på betingelse af,  

at den registrerede har givet sit udtrykkelige samtykke til en  

 sådan behandling, at behandlingen er nødvendig for at  

 beskytte den registreredes eller en anden persons vitale interesser i  

 tilfælde, hvor den pågældende ikke fysisk eller juridisk er  

 i stand til at give sit samtykke, at behandlingen vedrører  

 oplysninger, som er blevet offentliggjort af den registrerede, eller  

at behandlingen er nødvendig for, at et retskrav kan  

 fastlægges, gøres gældende eller forsvares.
 Endvidere foreslås det, at behandling af oplysninger  

 om fagforeningsmæssige tilhørsforhold skal kunne ske, hvis  

 behandlingen er nødvendig for overholdelsen af den dataansvarliges  

 arbejdsretlige forpligtelser eller specifikke rettigheder.
 Herudover anbefales det, at en stiftelse, en forening  

 eller en anden almennyttig organisation, hvis sigte er af politisk,  

 filosofisk, religiøs eller faglig art, inden for rammerne af sin  

 virksomhed skal kunne foretage behandling af særlige kategorier af  

 oplysninger om organisationens medlemmer eller personer, der på grund  

 af organisationens formål er i regelmæssig kontakt med denne.
Er der tale om behandling af særlige kategorier af  

 oplysninger, der er nødvendig med henblik på forebyggende  

 sygdomsbekæmpelse, medicinsk diagnose, sygepleje eller  

 patientbehandling, eller forvaltning af læge- og sundhedstjenester,  

 bør dette efter udvalgets opfattelse også kunne ske, hvis  

 behandlingen af oplysningerne foretages af en person, der efter lovgivningen  

 er undergivet tavshedspligt.
Om den nærmere baggrund for dette forslag  

 henvises til betænkningen, side 246-251.
 Desuden foreslås det, at de særlige kategorier  

 af oplysninger skal kunne behandles, hvis dette er nødvendigt af  

 hensyn til en offentlig myndigheds varetagelse af sine opgaver på det  

 strafferetlige område.
Endelig finder udvalget, at det bør være  

 muligt for tilsynsmyndigheden at meddele tilladelse til behandling af  

 særlige kategorier af oplysninger af grunde, der vedrører  

 hensynet til vigtige samfundsmæssige interesser.
I givet fald må  

 det overlades til tilsynsmyndigheden at fastsætte nærmere  

 vilkår for behandlingen.
 Med hensyn til spørgsmålet om, hvornår  

 behandling af almindelige oplysninger (andre typer af oplysninger end  

 de særlige kategorier af oplysninger) skal kunne ske, foreslår  

 udvalget - på baggrund af direktivets artikel 7 - at betingelserne  

 herfor skal være, at den registrerede har givet sit samtykke  

 hertil, at behandlingen er nødvendig af hensyn til opfyldelsen  

 af en aftale, som den registrerede er part i, eller af hensyn til  

 gennemførelse af foranstaltninger, der træffes på den  

 registreredes anmodning forud for indgåelsen af en sådan aftale,  

at behandlingen er nødvendig for at overholde en retlig  

 forpligtelse, som påhviler den dataansvarlige, at behandlingen  

 er nødvendig for at beskytte den registreredes vitale interesser,  

at behandlingen er nødvendig af hensyn til udførelsen af  

 en opgave i samfundets interesse, at behandlingen er nødvendig  

 af hensyn til udførelsen af en opgave, der henhører under  

 offentlig myndighedsudøvelse, som den dataansvarlige eller en  

 tredjemand, til hvem oplysningerne videregives, har fået pålagt,  

 eller at behandlingen er nødvendig for, at den dataansvarlige  

 eller den tredjemand, til hvem oplysningerne videregives, kan forfølge  

 en berettiget interesse, og hensynet til den registrerede ikke overstiger  

 denne interesse.
Efter disse forslag vil det - anfører udvalget - i  

 vid udstrækning blive afgørende, om behandling af oplysninger er  

nødvendig til varetagelse af de opregnede interesser.
I hvilket  

 omfang, dette er tilfældet, vil bero på den konkrete situation.  

 Der vil således med kravet om nødvendighed være overladt  

 den dataansvarlige et vist skøn, som dog altid vil kunne  

 efterprøves af tilsynsmyndigheden.
Udvalget anfører i den forbindelse, at der med  

 hensyn til selve vurderingen af, om behandling af oplysninger er  

 nødvendig af hensyn til de angivne interesser, skal tages udgangspunkt  

 i, hvilken behandlingsform der er tale om.
Det skal således vurderes  

 separat, om det er nødvendigt, at oplysninger indsamles, registreres,  

 videregives, samkøres m.v.
I den forbindelse forudsætter  

 udvalget, at vurderingen foretages ud fra synspunktet om, at jo mere  

 indgribende en behandlingsform der er tale om, desto større krav  

 stilles til nødvendigheden af, at behandling finder sted.
Der skal  

 dermed f.eks. stilles større krav til nødvendigheden af, at  

 videregivelse eller samkøring af oplysninger finder sted, end til  

 nødvendigheden af, at der sker indsamling og registrering af  

 oplysninger med henblik på den dataansvarliges eget brug.
Det forhold, at lovgivningen - som følge af  

 direktivets artikel 2, litra b - udstrækkes til at gælde for alle  

 behandlingsformer, vil således ifølge udvalget ikke føre  

 til, at vurderingen af, om behandling kan finde sted, er den samme for hver  

 enkelt form for behandling.
Med hensyn til samkøring af registre  

 anfører udvalget bl.a., at der fortsat kan være behov for at  

 være særligt opmærksom på, om en sådan  

 behandling bør finde sted.
Det er imidlertid udvalgets opfattelse, at  

 de hensyn, som ligger bag den særlige regulering af  

 registersamkøring, også vil kunne varetages fremover, uden at  

 der i lovudkastet fastsættes særlige materielle regler for,  

 hvornår samkøring må finde sted.
Udvalget  

 forudsætter i den forbindelse, at Datatilsynet i forbindelse med  

 anmeldelsesordningen og i andre sammenhænge vil være  

 særligt opmærksom på de situationer, hvor der foretages  

 samkøring af registre.
Der henvises til betænkningen,  

 side 227-229.
 For så vidt angår udvalgets overvejelser med  

 hensyn til det nærmere indhold af de foreslåede  

 behandlingskriterier for behandling af henholdsvis almindelige og  

 særlige kategorier af oplysninger, henvises i øvrigt til  

betænkningen, side 230-240.
B.
Særlige regler om behandling af oplysninger Som tidligere anført finder udvalget, at det  

 må antages, at der - inden for rammerne af direktivet - i et vist  

 omfang kan fastsættes særlige regler om behandling af  

 personoplysninger på nærmere bestemte områder.
 Under hensyn hertil, og idet udvalget vurderer, at der -  

 ligesom efter den gældende registerlovgivning - er behov for  

 særlige behandlingsregler, foreslås det, at sådanne regler  

 indsættes på følgende områder:
Behandling af oplysninger om strafbare forhold Det foreslås, at der - i lyset af direktivets  

 artikel 8, stk. 5 - fastsættes særlige regler for behandling  

 af oplysninger om strafbare forhold.
Der henvises til  

betænkningen, side 240-246.
Ved udformningen af de særlige regler om behandling  

 af oplysninger om strafbare forhold finder udvalget, at der - ligesom i dag -  

 må sondres mellem behandling, som udføres for henholdsvis  

 offentlige myndigheder og private.
I den forbindelse anføres det, at  

 det grundlæggende er udvalgets opfattelse, at offentlige myndigheder i  

 videre udstrækning end private bør kunne behandle oplysninger om  

 strafbare forhold.
Samtidig anføres det, at der bør tages  

 hensyn til, at selv om der bør gælde forholdsvis snævre  

 grænser for, hvornår behandling af oplysninger om enkeltpersoners  

 strafbare forhold kan finde sted, så bør reglerne ikke  

 medføre indskrænkninger i den gældende retstilstand  

 vedrørende offentlige myndigheders og privates adgang til at behandle  

 oplysninger om strafbare forhold.
Der bør således efter  

 udvalgets opfattelse være mulighed for, at private og offentlige  

 dataansvarlige kan behandle sådanne oplysninger i samme  

 udstrækning som i dag.
 Udvalgets forslag til bestemmelser om henholdsvis  

 offentlige myndigheders og privates behandling, herunder registrering og  

 videregivelse, af oplysninger om strafbare forhold skal ses på denne  

 baggrund.
Retsinformationssystemer Udvalget vurderer endvidere, at der er behov for at  

 fastsætte særlige regler om behandling af oplysninger i  

 forbindelse med førelse af retsinformationssystemer.
Som beskrevet i betænkningen, side 251-253,  

 vil retsinformationssystemer være omfattet af anvendelsesområdet  

 for den kommende lovgivning i det omfang, der behandles personoplysninger  

 heri, jf. herved også pkt. 4.2.1.2. ovenfor.
Dette vil bl.a. være  

 tilfældet, hvis systemet indeholder journalnumre vedrørende  

 konkrete afgørelser, som sætter den indlæggende myndighed  

 i stand til at identificere en bestemt person.
Retsinformationssystemer vil i mange tilfælde  

 indeholde personoplysninger, herunder også oplysninger om  

 racemæssig eller etnisk baggrund, politisk, religiøs eller  

 filosofisk overbevisning, fagforeningsmæssigt tilhørsforhold og  

 oplysninger om helbredsforhold og seksuelle forhold.
Udvalget finder det  

 derfor hensigtsmæssigt, at der indsættes en udtrykkelig  

 bestemmelse i lovgivningen, hvorefter de nævnte særlige  

 kategorier af oplysninger samt oplysninger om strafbare forhold kan  

 behandles, såfremt dette alene sker med henblik på at føre  

 retsinformationssystemer af væsentlig samfundsmæssig betydning,  

 og behandlingen er nødvendig for førelsen af systemerne.
Herudover foreslås det, at oplysninger, som  

 indgår i et retsinformationssystem, ikke senere må behandles i  

 andet øjemed.
Udvalget er af den opfattelse, at den udtrykkelige  

 begrænsning i den videre behandling af oplysningerne bidrager til  

 etableringen af tilstrækkelige garantier mod misbrug af oplysninger i  

 retsinformationssystemer.
Udvalgets forslag om, at tilsynsmyndigheden skal  

 kunne meddele vilkår for behandlingen af oplysninger i  

 retsinformationssystemer, skal også ses som en garanti mod misbrug.
Behandling af oplysninger i statistisk og videnskabeligt  

 øjemed Udvalget foreslår herudover, at der - ligesom efter  

 den gældende ordning - fastsættes særlige regler om  

 behandling af oplysninger i statistisk og videnskabeligt øjemed.
 Det foreslås, at oplysninger om racemæssig  

 eller etnisk baggrund, politisk, religiøs eller filosofisk  

 overbevisning, fagforeningsmæssigt tilhørsforhold og oplysninger  

 om helbredsforhold og seksuelle forhold samt oplysninger om strafbare forhold  

 skal kunne behandles, hvis dette alene sker med henblik på at  

 udføre statistiske eller videnskabelige undersøgelser af  

 væsentlig samfundsmæssig betydning, og behandlingen er  

 nødvendig for udførelsen af undersøgelserne.
Endvidere foreslås det, at oplysninger, som alene  

 behandles i statistisk eller videnskabeligt øjemed, ikke senere  

 må behandles i andet øjemed.
Dette indebærer bl.a., at der  

 ikke efterfølgende kan ske videregivelse til andre formål.
Heri  

 ligger også, at en undersøgelse ikke må  

 offentliggøres på en sådan måde, at det er muligt at  

 identificere den enkelte registrerede.
Reglen indebærer således  

 ingen ændring i forhold til den nugældende retstilstand, bortset  

 fra i relation til almindelige oplysninger, der behandles i private  

 projekter, jf. nedenfor.
 Endelig foreslås det, at der kun kan videregives  

 oplysninger til tredjemand efter forudgående tilladelse fra  

 tilsynsmyndigheden, hvilket i det væsentlige svarer til den  

 gældende ordning for såvel offentlige som private dataansvarlige.  

 Det foreslås i den forbindelse, at det overlades til tilsynsmyndigheden  

 at stille nærmere vilkår.
 I øvrigt finder udvalget, at det bør  

 være de almindelige behandlingsregler, som finder anvendelse på  

 behandling af oplysninger i statistisk eller videnskabeligt øjemed.  

 Dette udgør en nyskabelse i relation til privates behandling af  

 almindelige oplysninger i statistisk eller videnskabeligt øjemed, idet  

 sådanne oplysninger som tidligere nævnt i dag er undtaget fra lov  

 om private registre.
 Der henvises i øvrigt til  

betænkningen, side 252- 259.
Behandling af oplysninger om personnumre Udvalget foreslår også, at der med hensyn til  

 behandling af oplysninger om personnummer, der i dag er særskilt  

 reguleret i lov om private registre, fastsættes særlige regler.
I  

 den forbindelse anføres det, at Danmark efter direktivet står  

 frit med hensyn til at bestemme, under hvilke betingelser behandling af  

 oplysninger om personnummer bør kunne finde sted, jf. herved artikel  

 8, stk. 7. Der henvises til  betænkningen, side  

 259-267.
 Et enigt udvalg anbefaler, at offentlige myndigheder skal  

 kunne behandle oplysninger om personnummer under samme betingelser som i  

 dag.
 Derimod er der ikke enighed i udvalget med hensyn til, i  

 hvilket omfang der bør være adgang til at behandle sådanne  

 oplysninger i den private sektor.
Et flertal (16 medlemmer) anbefaler, at oplysninger  

 om personnumre i videre udstrækning end i dag skal kunne gøres  

 til genstand for behandling hos private dataansvarlige.
Flertallet  

 foreslår således, at private skal kunne behandle oplysninger om  

 personnummer, hvis det følger af lov eller bestemmelser fastsat  

 i henhold til lov, hvis den registrerede har givet samtykke hertil,  

 eller hvis behandlingen er sagligt begrundet og af betydning for en  

 entydig identifikation i forbindelse med varetagelsen af den dataansvarliges,  

 tredjemands eller den registreredes interesser.
 Flertallets forslag er baseret på følgende  

 synspunkter:
Generelt må adgangen til at registrere personnumre  

 anses for at indebære fordele for såvel virksomhederne som de  

 pågældende enkeltpersoner.
En privat virksomhed, forening m.v.,  

 der som led i sine aktiviteter behandler personoplysninger, f.eks. i  

 forbindelse med kunde- eller medlemsadministration, kan opnå klare  

 fordele ved at være i besiddelse af de pågældendes  

 personnumre.
Der opnås en entydig identifikation, såvel internt i  

 virksomhedens eller foreningens administration som ved udveksling af  

 oplysninger med omverdenen.
I sidste ende er dette også til gavn for de  

 registrerede, der vil opnå den samme sikre identifikation her som hos  

 det offentlige - og dermed undgår forveksling med andre - ligesom de  

 registrerede vil kunne få hurtigere og billigere ydelser.
 Samtidig er det flertallets opfattelse, at ingen  

 væsentlige databeskyttelsesmæssige hensyn taler imod, at der  

 fastsættes mindre restriktive regler for private virksomheders m.v.  

 behandling af personnumre, end tilfældet er i dag.
Flertallet peger herved først og fremmest på,  

 at det enkelte personnummer - bestående af 10 cifre, bygget op efter et  

 bestemt system - ikke i sig selv afslører følsomme oplysninger  

 om den pågældende person.
Et personnummer fortæller kun to  

 oplysninger om indehaveren : Alder (og fødselsdato) samt  

 køn.
 Hvad angår alder (og fødselsdato) anses denne  

 oplysning i registermæssig henseende hverken for at være et  

 (ufuldstændigt) personnummer eller for at være en oplysning om  

 rent private forhold omfattet af lov om private registre § 3,  

 stk. 2. De første 6 cifre i et personnummer betragtes i  

 registermæssig henseende som en almindelig personoplysning, der  

 omfattes af den almindelige regel i lov om private registre § 3,  

 stk. 1, dvs. at registrering heraf kan finde sted, hvis registreringen  

 er et naturligt led i den normale drift af en sådan virksomhed.  

 Flertallet anfører i den forbindelse, at Registertilsynet har oplyst,  

 at private virksomheders, foreningers m.v. registrering af de første 6  

 cifre af personnummeret i praksis ikke giver anledning til problemer i form  

 af klagesager og lignende.
Oplysningen om køn kan i meget sjældne  

 tilfælde udgøre en oplysning om den pågældendes rent  

 private forhold.
Der er imidlertid tale om et helt marginalt problem.  

 Flertallet bemærker herved også, at en person, der har  

 gennemgået en kønsskifteoperation, får tildelt et nyt  

 personnummer.
Flertallet anfører endvidere, at den  

 nuværende ordning, hvor private virksomheder i mange tilfælde er  

 afskåret fra at registrere personnumre, samtidig med at lovgivningen i  

 betydeligt omfang gennem særbestemmelser herom påbyder private  

 virksomheder at registrere personnumre, f.eks. af hensyn til  

 skattekontrollen, har den efter flertallets opfattelse uheldige konsekvens,  

 at nogle virksomheder i kraft af adgangen til at registrere personnumre  

 stilles bedre end andre.
Flertallet peger i den forbindelse på, at en  

 virksomheds interne anvendelse af lovligt registrerede oplysninger som  

 udgangspunkt ikke er reguleret af registerlovgivningen.
Dette  

 indebærer, at en privat virksomhed, der lovligt har registreret sine  

 kunders personnumre p.gr.a. en indberetningspligt til skattemyndighederne,  

 internt kan anvende personnumrene også til andre formål, f.eks. i  

 administrative sammenhænge.
Flertallet anser det for urealistisk at  

 tro, at man i praksis skulle kunne begrænse private virksomheders  

 interne anvendelse af personnumre til netop det eller de formål, som  

 oprindeligt begrundede registreringen.
Endelig peger flertallet på, at flere og flere  

 vigtige samfundsmæssige aktiviteter, som tidligere blev varetaget af  

 offentlige myndigheder, i dag udføres i privat regi.
En privatisering  

 af en offentlig virksomhed kan efter omstændighederne have den  

 konsekvens, at virksomheden ikke længere kan registrere personnumre i  

 samme omfang som tidligere.
Dette forhold taler efter flertallets opfattelse  

 også for, at reglerne for private virksomheders registrering af  

 personnumre bringes i bedre overensstemmelse med reglerne for den offentlige  

 sektor, uden at reglerne nødvendigvis skal være ens.
 Et mindretal (2 medlemmer) er af den opfattelse, at  

 den gældende regel i § 4 a i lov om private registre bør  

 opretholdes.
 Mindretallet lægger i den forbindelse vægt  

 på, at personnummeret udgør nøglen til mange  

 forskelligartede edb-systemer og dermed er adgangsnøgle til at samle  

 store mængder information om den enkelte borger.
Personnummeret er et meget stærkt  

 identifikationsmiddel, og der er mange følelser knyttet til  

 personnummeret.
Mange mennesker nærer stor betænkelighed ved  

 registrering og videregivelse af deres personnummer, som af mange opfattes  

 som en fortrolig oplysning, idet det fungerer som en nøgle, der  

 muliggør, at den, der er i besiddelse af nummeret, kan få  

 udleveret en lang række private oplysninger om den  

 pågældende.
Mindretallet anfører, at det må erkendes, at  

 personnummeret er optimalt ved identifikation af den enkelte person, men  

 risikoen for, at en tredjemand uretmæssigt får udleveret  

 registrerede personoplysninger, blot fordi han anmoder herom ved oplysning af  

 den registreredes personnummer, vil stige i takt med en lempelse af reglerne  

 på området.
Mindretallet frygter, at oplysninger derved vil blive  

 anvendt på en krænkende måde.
Mange privatpersoner vil  

 føle sig mere eller mindre presset til at give samtykke til  

 registrering af deres personnummer, f.eks. i forbindelse med indkøb i  

 detailhandlen og indgåelse af lejemål.
Mindretallet finder det  

 derfor uacceptabelt, hvis der åbnes mulighed for, at et  

 videoudlejningsfirma eksempelvis kan registrere personnummeret, fordi der  

 foreligger et konkret kontraktforhold mellem kunden og forretningen.
 På den baggrund kan mindretallet ikke tilslutte sig,  

 at der sker en udvidelse af anvendelsen af personnummeret i den private  

 sektor.
Adresserings- og kuverteringsbureauer Også med hensyn til den virksomhed, som  

 udøves af adresserings- og kuverteringsbureauer, foreslår  

 udvalget, at der fastsættes særlige regler.
Det helt overvejende flertal (17 medlemmer)  

 foreslår, at reglerne i det væsentlige udformes på samme  

 måde som de nuværende regler.
Dog bør det efter  

 flertallets opfattelse i begrænset omfang overlades til adresserings-  

 og kuverteringsbureauer i videre udstrækning end i dag at behandle  

 oplysninger.
 Det foreslås således, at det - som noget nyt -  

 bør være muligt for bureauerne at behandle oplysninger om  

 e-postadresse samt oplysninger om telefon- og telefaxnummer.
Ligeledes findes der at burde være adgang for  

 bureauerne til at benytte oplysninger, der indgår i erhvervsregistre,  

 som i henhold til lov eller bestemmelser fastsat i henhold til lov er  

 beregnet til at informere offentligheden.
I dag kan oplysninger kun indhentes  

 fra Erhvervsregisteret.
Endelig foreslås det, at andre oplysninger skal  

 kunne behandles, hvis den registrerede samtykker heri.
Der lægges  

 herved bl.a. vægt på, at der ikke ses at være noget  

 nævneværdigt beskyttelsesbehov i disse tilfælde, idet det  

 bør være op til den enkelte selv at vurdere, om vedkommende  

 ønsker at blive registreret hos et adresserings- og kuverteringsbureau  

 med henblik på udsendelse af reklamemateriale vedrørende  

 nærmere bestemte produkter.
Dog finder flertallet - ligesom det også er  

 tilfældet i dag - at oplysninger om racemæssig eller etnisk  

 baggrund, politisk, religiøs eller filosofisk overbevisning,  

 fagforeningsmæssigt tilhørsforhold og oplysninger om  

 helbredsforhold og seksuelle forhold samt oplysninger om strafbare forhold og  

 væsentlige sociale problemer ikke bør kunne behandles af  

 bureauerne.
Endvidere vurderes det, at der fortsat er behov for en  

 bestemmelse, hvorefter justitsministeren kan fastsætte yderligere  

 begrænsninger i adgangen til at behandle bestemte typer af  

 oplysninger.
Et mindretal (1 medlem) kan ikke tiltræde  

 flertallets forslag om en øget adgang for adresserings- og  

 kuverteringsbureauer til at behandle oplysninger.
Mindretallet foreslår  

 i stedet, at den nuværende retstilstand opretholdes, jf. ovenfor under  

 pkt. 4.2.4.1. (pkt.
B).
 Om baggrunden for henholdsvis flertallets og mindretallets  

 forslag henvises nærmere til betænkningen, side 270 f.
Registrering af oplysninger om telefonnumre Hvad særligt angår den nuværende  

 telefonregel i lov om private registre § 7 f, er der heller ikke enighed  

 i udvalget.
Et flertal (12 medlemmer) foreslår, at reglen  

 opretholdes.
Ligeledes foreslår flertallet, at reglen skal udvides til  

 også at gælde for offentlige myndigheder, hvilket dog i det  

 væsentlige vil svare til den praksis, der er udviklet i relation til  

 lov om offentlige myndigheders registre § 9, stk. 1.
 Den overvejende opfattelse blandt flertallet er i  

 øvrigt, at der ikke »på nuværende tidspunkt bør  

 tages stilling til, om reglerne om registrering af telefonnumre bør  

 udvides til også at gælde for indgående opkald, idet  

 det synes naturligt, at spørgsmålet ses i sammenhæng med  

 gennemførelsen af det ISDN-direktiv, som forventes vedtaget inden for  

 den nærmeste fremtid« ( betænkningen, side 276).
 Et mindretal (6 medlemmer) finder ikke, at der er  

 grund til at opretholde reglen i lov om private registre § 7 f.  

 Mindretallet finder derfor heller ikke, at reglen bør udvides til  

 også at gælde for offentlige myndigheder.
 Om baggrunden for henholdsvis flertallets og mindretallets  

 forslag henvises i øvrigt til betænkningen, side  

 275-277.
Kreditoplysningsområdet Udvalget foreslår yderligere, at der - ligesom i dag  

 - fastsættes særlige regler inden for  

 kreditoplysningsområdet.
De gældende regler foreslås kun i ganske  

 begrænset omfang ændret.
Udvalget peger herved bl.a. på, at  

 Europa-Kommissionen har iværksat et udredningsarbejde vedrørende  

 kreditoplysningsområdet, hvilket må forventes at munde ud i et  

 initiativ til fællesskabsretlig regulering inden for dette  

 område, jf. nærmere betænkningen, side 277-282.
 I lyset heraf foreslår udvalget kun mindre -  

 terminologiske og indholdsmæssige - ændringer i den  

 gældende ordning med henblik på at tilpasse reglerne til den nye  

 generelle regulering af behandling af oplysninger.
 Dog foreslås det - uafhængigt af direktivet -  

 at der sker en præcisering af rækkevidden af den nuværende  

 regel i lov om private registre § 12, stk. 4 (videregivelse af  

 summariske oplysninger), idet denne bestemmelse efter udvalgets opfattelse i  

 et vist omfang giver anledning til ulig konkurrence mellem  

 landsdækkende kreditoplysningsbureauer og lokalt etablerede  

 kreditoplysningsbureauer.
Overførsel af oplysninger til tredjelande Som en konsekvens af direktivets artikel 25 og 26  

 foreslår udvalget tillige særlige regler om overførsel af  

 oplysninger til tredjelande.
 I betænkningen, side 282-291, er givet en  

 omfattende beskrivelse af, hvorledes reglerne bør udformes, herunder  

 hvordan de nævnte bestemmelser i direktivet må antages at skulle  

 fortolkes.
 Det foreslås, at overførsel af oplysninger  

 til tredjelande alene bør kunne finde sted, hvis de almindelige  

 betingelser for behandling af oplysninger er opfyldt.
Endvidere anbefales det, at der som udgangspunkt kun  

 må overføres oplysninger til et tredjeland, såfremt dette  

 land sikrer et tilstrækkeligt beskyttelsesniveau.
Vurderingen heraf  

 skal ske på grundlag af samtlige de forhold, der har indflydelse  

 på en overførsel, herunder navnlig oplysningernes art,  

 behandlingens formål og varighed, oprindelseslandet og det endelige  

 bestemmelsesland, samt de retsregler, regler for god forretningsskik og  

 sikkerhedsforanstaltninger, som gælder i tredjelandet.
Også i de tilfælde, hvor et tredjeland ikke  

 kan anses for at sikre et tilstrækkeligt beskyttelsesniveau,  

 foreslås det, at der i et vist omfang kan ske overførsel af  

 oplysninger.
Således foreslås det, at overførsel kan ske  

 på betingelse af, at den registrerede har givet samtykke,  

at overførsel er nødvendig af hensyn til opfyldelsen af  

 en aftale mellem den registrerede og den dataansvarlige eller af hensyn til  

 gennemførelse af foranstaltninger, der træffes på den  

 registreredes anmodning forud for indgåelse af en sådan aftale,  

at overførsel er nødvendig af hensyn til  

 indgåelsen eller udførelsen af en aftale, der i den  

 registreredes interesse er indgået mellem den dataansvarlige og  

 tredjemand, at overførsel er nødvendig eller  

 følger af lov eller bestemmelser fastsat i henhold til lov for at  

 beskytte en vigtig samfundsmæssig interesse eller for, at et retskrav  

 kan fastlægges, gøres gældende eller forsvares, at  

 overførsel er nødvendig for at beskytte den registreredes  

 vitale interesser, at overførsel finder sted fra et register,  

 der ifølge lov eller bestemmelser, fastsat i henhold til lov, er  

 tilgængeligt for offentligheden eller for personer, der kan  

 godtgøre at have en berettiget interesse heri i det omfang, de i  

 lovgivningen fastsatte betingelser for offentlig tilgængelighed er  

 opfyldt i det specifikke tilfælde, at overførsel er  

 nødvendig af hensyn til forebyggelse, efterforskning og  

 forfølgning af strafbare forhold samt straffuldbyrdelse og beskyttelse  

 af sigtede, vidner eller andre i sager om strafferetlig forfølgning,  

 eller at overførsel er nødvendig af hensyn til den  

 offentlige sikkerhed, rigets forsvar eller statens sikkerhed.
Endvidere finder udvalget, at det bør overlades til  

 tilsynsmyndigheden på området at give tilladelse til, at der  

 overføres oplysninger til tredjelande, som ikke sikrer et  

 tilstrækkeligt beskyttelsesniveau.
En betingelse herfor må dog  

 være, at den dataansvarlige yder tilstrækkelige garantier for  

 beskyttelsen af de registreredes rettigheder.
I den forbindelse  

 foreslås det, at det overlades til tilsynsmyndigheden at  

 fastsættes nærmere vilkår for overførslen.
Behandling af oplysninger i markedsføringsøjemed Udvalget foreslår endelig, at det skal være  

 muligt at behandle oplysninger i markedsføringsøjemed i det  

 omfang, de almindelige behandlingsregler tillader det.
 Om betydningen heraf og om udvalgets nærmere forslag  

 til beskyttelse af registrerede personer i forbindelse med behandling af  

 oplysninger om dem i markedsføringsøjemed, henvises til pkt.  

 4.2.5.2. nedenfor.
4.2.4.3. Justitsministeriets forslag Almindelige regler om behandling af oplysninger Justitsministeriet er enig med udvalget i, at der i den  

 kommende lovgivning bør fastsættes almindelige betingelser for  

 behandling af oplysninger, og at reglerne herom må udformes på  

 baggrund af direktivets artikel 6-8. Justitsministeriet er endvidere enig med  

 udvalget i, at reglernes ordlyd må lægges tæt op ad  

 direktivteksten for at sikre en korrekt implementering af direktivet.
I direktivet foretages en opdeling af oplysninger i  

 henholdsvis almindelige oplysninger og særlige kategorier af  

 oplysninger.
Denne opdeling er forskellig fra den opdeling i almindelige  

 henholdsvis følsomme oplysninger, der følger af den  

 gældende registerlovgivning.
I direktivet fastsættes der  

 også andre kriterier for, hvornår behandling af oplysninger kan  

 finde sted end dem, der er fastsat i den gældende  

 registerlovgivning.
Disse forskelle skal - som også anført i  

 udvalgets betænkning - ikke overvurderes.
Formålet med  

 lovforslaget er således at sikre, at der også i fremtiden vil  

 være et højt beskyttelsesniveau med hensyn til  

 spørgsmålet om, hvorvidt behandling af oplysninger lovligt kan  

 finde sted.
De almindelige behandlingsregler i lovforslagets §§ 6-7  

 forudsættes således i videst muligt omfang administreret på  

 den måde, at der ikke - uden samtykke - registreres og videregives  

 personoplysninger i videre udstrækning end efter den gældende  

 registerlovgivning.
Det skal i den forbindelse særligt fremhæves,  

 at det med bestemmelserne i lovforslagets § 8   der er indsat for at fjerne  

 enhver tvivl   udtrykkeligt fastsættes, at forvaltningsmyndigheder og  

 private virksomheder m.v. ikke   uden samtykke   må registrere eller  

 videregive oplysninger om strafbare forhold, væsentlige sociale  

 problemer og andre rent private forhold end de i § 7 nævnte i videre  

 udstrækning end efter den gældende registerlovgivning.
 For så vidt angår forvaltningsmyndigheder, der  

 udfører opgaver inden for det sociale område, vil en  

 gennemførelse af lovforslaget betyde, at adgangen til at videregive  

 oplysninger om rent private forhold skal afgøres efter kriterier, der  

 svarer til forvaltningslovens § 28, stk. 2.
 Lovforslaget bygger med andre ord bl.a. på den  

 forudsætning, at den gældende retstilstand om, i hvilke  

 tilfælde offentlige myndigheder uden samtykke kan videregive  

 oplysninger til private om enkeltpersoners rent private forhold, bliver  

 opretholdt, jf. lovforslagets §§ 7-8. Lovforslaget åbner således  

 f.eks. ikke op for, at private arbejdsgivere kan indhente oplysninger om  

 jobansøgeres væsentlige sociale problemer, hvis  

 jobansøgeren ikke har givet samtykke til det.
Det bemærkes i den forbindelse, at vedkommende  

 tilsynsmyndighed efter lovforslagets anmeldelsesordning forudgående  

 skal kontrollere, om forvaltningsmyndigheders behandling, herunder  

 videregivelse til private, af oplysninger om enkeltpersoners rent private  

 forhold er lovlig, jf. lovforslagets § 45, stk. 1, nr. 1.  

 Behandling af sådanne oplysninger vil dermed ikke kunne  

 iværksættes, før Datatilsynet er fremkommet med en  

 udtalelse om behandlingens lovlighed.
Det bemærkes endvidere, at der i  

 øvrigt ikke efter lovforslaget er pligt for dataansvarlige, herunder  

 offentlige myndigheder, til at udlevere oplysninger til tredjemænd,  

 f.eks. private arbejdsgivere m.v.
Det skal endvidere fremhæves, at der med  

 lovforslaget ikke lægges op til ændringer i den gældende  

 retstilstand om, i hvilke tilfælde der må foretages  

 samkøring i den offentlige forvaltning.
Der er i øvrigt i  

 lovforslaget fastsat særlige regler om proceduren for visse former for  

 samkøring.
En forvaltningsmyndighed skal således indhente en  

 udtalelse fra Datatilsynet, inden samkøring af oplysninger om rent  

 private forhold eller samkøring i kontroløjemed  

 iværksættes, jf. lovforslagets § 45, stk. 1, nr. 1 og 5.  

 Endvidere gælder det generelt, at Datatilsynet i forbindelse med  

 offentlige myndigheders anmeldelse af behandlinger vil have mulighed for at  

 vurdere lovligheden af en samkøring, jf. lovforslagets § 43, stk. 2,  

 nr. 3, hvorefter eventuelle samkøringer skal angives i en  

 anmeldelse.
Særlige regler om behandling af oplysninger Justitsministeriet kan også tilslutte sig udvalgets  

 forslag om, at der indsættes særlige regler om behandling af  

 oplysninger på nærmere bestemte områder.
I de tilfælde, hvor der i udvalget har været  

 uenighed om reglerne, kan Justitsministeriet tilslutte sig den opfattelse,  

 som udvalgets flertal har givet udtryk for.
Justitsministeriet finder  

 således f.eks., at der - ud fra de af flertallet anførte  

 synspunkter - bør skabes en vis øget adgang for adresserings-  

 og kuverteringsbureauer til at behandle oplysninger.
 Justitsministeriet har i øvrigt følgende  

 bemærkninger til de konkrete forslag, som udvalget er kommet med:
Behandling af oplysninger om strafbare forhold Justitsministeriet er enig med udvalget i, at der - i  

 lyset af direktivets artikel 8, stk. 5 - bør fastsættes  

 særlige regler om behandling af oplysninger om strafbare forhold.
Justitsministeriet kan endvidere tilslutte sig udvalgets  

 opfattelse, hvorefter disse regler bør udformes således, at der  

 gives henholdsvis offentlige myndigheder og private virksomheder m.v. adgang  

 til at behandle oplysninger om strafbare forhold i samme udstrækning  

 som i dag.
Lovforslagets § 8 bygger på denne forudsætning.  

 Dog foreslås det, at myndigheder, der udfører opgaver inden for  

 det sociale område, kun må videregive oplysninger om strafbare  

 forhold på grundlag af kriterier, der svarer til forvaltningslovens §  

 28, stk. 2. Om betydningen af lovforslagets § 8 for så vidt angår  

 de i bestemmelsen nævnte øvrige oplysninger om rent private  

 forhold henvises i øvrigt til det ovenfor anførte.
Behandling af oplysninger om personnumre Efter Justitsministeriets opfattelse er det et ganske  

 vanskeligt spørgsmål at tage stilling til, hvorvidt personnumre  

 i videre udstrækning end i dag bør kunne gøres til  

 genstand for behandling hos private dataansvarlige.
Justitsministeriet finder dog - som flertallet i udvalget  

 - at ingen væsentlige databeskyttelsesretlige hensyn taler  

 afgørende imod, at der fastsættes mindre restriktive regler for  

 private virksomheders behandling af oplysninger om personnumre.
Efter  

 Justitsministeriets opfattelse er det således f.eks. ikke en  

 afgørende indvending mod en (udvidet) anvendelse af personnumre i den  

 private sektor, at der har været eksempler på, at offentlige  

 myndigheder - i strid med reglerne - telefonisk har udleveret oplysninger af  

 følsom karakter, blot fordi der i forbindelse med en henvendelse  

 eksempelvis fra en journalist angives et personnummer over for myndigheden.
Efter lov om private registre er samtykke ikke i sig selv  

 tilstrækkeligt til at registrere eller videregive oplysninger om  

 personnummer.
Justitsministeriet finder, at der bør være en  

 adgang for registrerede personer til at meddele samtykke hertil.
Efter Justitsministeriets opfattelse taler mest for, at  

 det også   som i dag   bør være muligt at behandle  

 oplysninger om personnummer uden samtykke, hvis behandlingen alene finder  

 sted til videnskabelige eller statistiske formål.
Som eksempel på  

 et sådant behov kan nævnes den situation, hvor en privat forsker  

 indhenter oplysninger til brug for et forskningsprojekt fra en offentlig  

 myndighed om flere tusinde personer, og hvor den pågældende  

 forsker har brug for personnumrene for at kunne identificere de personer, som  

 forskningsprojektet drejer sig om.
I et sådant tilfælde ville det  

 være uoverkommeligt for forskeren at skulle indhente samtykke til  

 behandlingen af personnumrene.
 Herudover finder Justitsministeriet, at videregivelse af  

 personnummer   ligesom efter den gældende lov om private registre  

 (lovens § 4 a, stk. 2)   bør kunne finde sted uden samtykke, når  

 videregivelsen er et naturligt led i den normale drift af virksomheder m.v.  

 af den pågældende art, og når videregivelsen er af  

 afgørende betydning for at sikre en entydig identifikation af den  

 registrerede eller videregivelsen kræves af en offentlig myndighed.  

 Dette vil navnlig give mulighed for at opretholde den nuværende adgang  

 til   på grundlag af kundernes personnumre   at foretage  

 samkøring i den finansielle sektor.
Registrering af oplysninger om telefonnumre Justitsministeriet kan ligeledes tiltræde  

 flertallets forslag om, at den nuværende regel i lov om private  

 registre § 7 f om forbud mod at foretage automatisk registrering af  

 oplysninger om udgående telefonopkald opretholdes og udvides til  

 også at angå offentlige myndigheder.
Der er tradition i Danmark for, at ansatte i et vist  

 omfang kan benytte telefoner på arbejdspladsen til private  

 formål.
De ansatte bør derfor efter Justitsministeriets  

 opfattelse beskyttes mod, at arbejdsgiverne får adgang til oplysninger  

 om, hvem de ansatte har ringet til.
Dette gælder i relation til  

 såvel private virksomheder m.v. som offentlige myndigheder.
Kreditoplysningsbureauer Justitsministeriet er enig med udvalget i, at en egentlig  

 revision af reglerne om kreditoplysningsbureauer ikke bør  

 iværksættes på nuværende tidspunkt.
 Justitsministeriet kan derimod tiltræde de forslag  

 til - mindre - ændringer i de gældende regler om  

 kreditoplysningsbureauer, som udvalget er fremkommet med.
Justitsministeriet finder dog - i lyset af direktivets  

 artikel 10 og 11 - at der må foretages en enkelt (mindre) ændring  

 i udvalgets forslag til særregulering af kreditoplysningsbureauers  

 oplysningspligt over for de registrerede.
I stedet for den 4 ugers frist for  

 meddelelse om indsamling af oplysninger, som udvalget har foreslået,  

 må tidspunktet for underretningspligtens indtræden efter  

 Justitsministeriets opfattelse fastlægges således, at der ved  

 indsamling af oplysninger hos tredjemand skal gives underretning ved  

 registreringen eller, hvis oplysningerne er bestemt til videregivelse, senest  

 når videregivelse finder sted.
I de tilfælde, hvor indsamling af  

 oplysninger sker hos den registrerede, skal meddelelse gives den  

 pågældende i forbindelse hermed.
Registertilsynet anfører i sit høringssvar  

 over betænkningen, at der i praksis er opstået tvivl om,  

 hvorvidt betingelserne i lov om private registre § 12, stk. 3, om  

 videregivelse af summariske kreditoplysninger også skal være  

 opfyldt i forbindelse med, at summariske oplysninger videregives som led i en  

 bredere kreditvurdering.
Ud fra retssikkerhedsmæssige hensyn finder  

 Registertilsynet, at dette bør være tilfældet.
Tilsynet  

 foreslår derfor, at dette præciseres i lovgivningen.  

 Justitsministeriet kan tiltræde Registertilsynets forslag, jf.  

 lovforslagets § 23, stk. 3, 3. pkt.
 Endelig finder Justitsministeriet, at det bør  

 præciseres i lovforslaget, at den registreredes adgang til at forlange  

 skriftlig meddelelse fra kreditoplysningsbureauet ikke alene gælder de  

 oplysninger, der er nævnt i § 22, stk. 1, men også den  

 meddelelse, der skal gives efter § 22, stk. 2, og de oplysninger, der skal  

 gives efter § 22, stk. 3. Der henvises til lovforslagets § 22, stk. 4, og  

 bemærkningerne til bestemmelsen.
Særligt om behandling af oplysninger på Internettet Med hensyn til brugen af Internettet skal  

 behandlingsreglerne i lovforslaget fortolkes på den måde, at  

 offentlige myndigheders og private virksomheders offentliggørelse af  

 personoplysninger, der   uden samtykke   kan foretages efter den  

 gældende registerlovgivning, også kan finde sted   uden samtykke  

   efter lovens ikrafttræden.
Det gælder, selv om en sådan  

 offentliggørelse indebærer, at personoplysninger også  

 bliver offentligt tilgængelige i lande uden for EU.
4.2.5 Registreredes rettigheder 4.2.5.1. Gældende ret A.
Lov om offentlige myndigheders registre I lov om offentlige myndigheders registre er fastsat  

 regler om registerindsigt samt regler om, at der i et vist omfang skal gives  

 registrerede personer meddelelse om, at de optages i et edb-register.
Registerindsigt Lovens bestemmelser om registrerede personers adgang til  

 oplysninger om sig selv (registerindsigt) fremgår af kapitel 4,  

 §§ 13-15.
 Af lovens § 13, stk. 1, fremgår, at en  

 registeransvarlig myndighed snarest muligt skal give en registreret  

 meddelelse om de oplysninger, der er registreret om vedkommende,  

 såfremt denne fremsætter begæring herom.
Der er ingen formkrav til en begæring om  

 registerindsigt.
Der er heller ikke noget krav om, at den registrerede skal  

 kunne angive, hvilke registre der ønskes indsigt i.
Det antages  

 således, at det almindelige princip i forvaltningsretten om  

 vejledningspligt over for borgerne fører til, at de registeransvarlige  

 myndigheder skal oplyse den registrerede om, hvilke registre vedkommende  

 myndighed fører, og herunder også vejlede den registrerede om, i  

 hvilke registre vedkommende kan være optaget.
 Hvis en person anmoder om at blive gjort bekendt med alle  

 oplysninger, som er registreret om vedkommende, skal myndigheden efterkomme  

 anmodningen, medmindre oplysningerne kan undtages fra registerindsigt.
 Det er muligt at undlade at give registerindsigt, hvis den  

 registreredes interesse i at få kendskab til oplysningerne findes at  

 burde vige for afgørende hensyn til offentlige eller private  

 interesser, herunder hensynet til den pågældende selv, jf.  

 § 13, stk. 4. Gør sådanne hensyn sig kun  

 gældende for en del af oplysningerne, skal den registrerede  

 gøres bekendt med de øvrige oplysninger, jf. stk. 4, 2.  

 pkt.
 Generelt er registre, der udelukkende er oparbejdet med  

 henblik på at foretage statistiske uddrag, undtaget fra reglerne om  

 registerindsigt, jf. § 13, stk. 5, 1. pkt.
Endvidere kan der i henhold til stk. 5, 2. pkt.,  

 fastsættes undtagelser fra retten til at få oplysninger, for  

 så vidt bestemmelserne i stk. 4 må antages at  

 medføre, at sådanne begæringer i almindelighed må  

 afslås.
På baggrund af denne regel er der indsat bestemmelser i  

 forskrifterne for Det Centrale Kriminalregister, som begrænser adgangen  

 til registerindsigt.
Hvis § 13, stk. 5, 2. pkt., ikke finder  

 anvendelse, skal der i hvert tilfælde foretages en konkret vurdering  

 af, hvorvidt der kan undtages fra registerindsigt.
 Der er endvidere mulighed for at undlade at give  

 registerindsigt i et register, hvis den registrerede har fået meddelt  

 registerindsigt i det pågældende register inden for de sidste 6  

 måneder, medmindre vedkommende kan godtgøre en særlig  

 interesse heri, jf. § 13, stk. 6.
Selve meddelelsen af registerindsigt kan som udgangspunkt  

 gives i såvel mundtlig som skriftlig form.
Blot skal myndigheden sikre  

 sig, at modtageren af oplysningerne er den rette person.
I Registertilsynets  

 standardforskrifter er der indsat en bestemmelse om, at udlevering af  

 oplysninger kun må finde sted, når vedkommende har legitimeret  

 sig behørigt, eller når der på anden måde er skabt  

 sikkerhed for, at den, der fremsætter begæringen, er identisk med  

 den person, som oplysningerne vedrører.
Fremsættes  

 begæringen af en anden end den registrerede, skal myndigheden sikre  

 sig, at den pågældende er berettiget til at handle på den  

 registreredes vegne.
 Hvis den registrerede stiller krav om at modtage  

 oplysningerne skriftligt, er myndigheden forpligtet til at give en skriftlig  

 meddelelse, jf. § 14. I tilfælde hvor hensynet til den  

 registrerede taler derfor, kan registerindsigten dog gives i form af en  

 mundtlig underretning om indholdet af oplysningerne.
Lovens kapitel 4 indeholder desuden særlige regler  

 om automatisk registerindsigt i registre, som indeholder oplysninger som  

 nævnt i lovens § 9, stk. 2 (følsomme oplysninger). Det  

 følger således af § 13, stk. 2, at hvis en person  

 fremsætter begæring herom, skal den pågældende med  

 mellemrum, der fastsættes i forskrifterne, have udskrift af de  

 oplysninger, der er registreret om ham.
Dette gælder dog kun, hvis den  

 registrerede ikke på anden måde gøres bekendt med de  

 registrerede oplysninger.
Der kan fastsættes regler om betaling for  

 meddelelser som nævnt i 1. pkt.
Reglerne i § 13, stk. 2, om  

 automatisk registerindsigt, der først træder i kraft efter  

 justitsministerens nærmere bestemmelse, er imidlertid ikke sat i  

 kraft.
Desuden fremgår det af § 13, stk. 3, at  

 det i forskrifterne for et register kan fastsættes, at den registrerede  

 med nærmere fastsatte mellemrum skal have udskrift af de oplysninger,  

 der er registreret om ham, eller at den registrerede skal kunne  

 fremsætte begæring herom.
Også efter denne bestemmelse vil  

 der kunne fastsættes regler om betaling.
Til uddybning af de ovennævnte bestemmelser har  

 Registertilsynet i 1980 udsendt en vejledning om registerindsigt (egen-acces)  

 i henhold til kapitel 4 i lov om offentlige myndigheders registre.
I  

betænkningen, side 72-74, er i et vist omfang redegjort for  

 vejledningens retningslinier, der i det store hele fortsat er  

 gældende.
Oplysningspligt Reglerne om registeransvarliges pligt til at give  

 registrerede personer meddelelse om optagelse i et register er indeholdt i  

 lovens § 10.
 Efter bestemmelsen i stk. 1, kan det i forskrifterne  

 for et register fastsættes, at der skal gives en registreret meddelelse  

 om optagelse i registeret.
 Endvidere kan justitsministeren med hensyn til registre,  

 som indeholder oplysninger som nævnt i § 9, stk. 2  

 (følsomme oplysninger), efter indhentet udtalelse fra Registertilsynet  

 fastsætte regler om, at den registeransvarlige myndighed inden 4 uger  

 efter registreringen skal give meddelelse til den, der første gang  

 optages i registeret, jf. § 10, stk. 2.
 Endelig fremgår det af § 10, stk. 3, at  

 meddelelser efter stk. 1 og 2 skal indeholde oplysning om den  

 registreredes adgang til at få oplysninger fra registeret efter  

 bestemmelserne i §§ 13-15.
 Bestemmelserne i § 10, stk. 1-3, har aldrig  

 været anvendt.
B.
Lov om private registre Lov om private registre indeholder i kapitel 2 a, § 7  

 a-e, regler om registrerede personers adgang til oplysninger om sig selv.  

 Reglerne blev indsat ved lovrevisionen i 1987 og var en forudsætning  

 for, at Danmark kunne ratificere Europarådets konvention nr. 108 af 28.  

 januar 1981 om beskyttelse af det enkelte menneske i forbindelse med  

 elektronisk databehandling af personoplysninger.
 Hvor der ved registerets førelse gøres brug  

 af elektronisk databehandling, skal virksomheden m.v. på begæring  

 fra en person give denne meddelelse om, hvad der er registreret om den  

 pågældende, jf. § 7 a, stk. 1. Retten til  

 registerindsigt gælder kun i forbindelse med edb-registre.
Forpligtelsen til at meddele personer registerindsigt  

 indebærer også, at virksomheden i givet fald skal meddele, at de  

 pågældende personer ikke er registreret, eller at virksomheden  

 ikke fører edb- registre.
Adgangen til registerindsigt gælder  

 kun for registrerede personer og ikke for virksomheder m.v., hvilket  

 er begrundet i konkurrencemæssige forhold.
Der kan ikke stilles formkrav til begæringen.
En  

 mundtlig henvendelse er som udgangspunkt tilstrækkelig.
Virksomheden  

 m.v. kan dog stille krav om, at den pågældende skal identificere  

 sig, idet registerindsigten kun omfatter oplysninger om én selv.
En  

 person, der er berettiget til at handle på den registreredes vegne, kan  

 imidlertid fremsætte begæringen på dennes vegne.
Ifølge § 7 a, stk. 2, gælder  

 bestemmelsen i stk. 1 ikke, hvis den registreredes interesse i at  

 få kendskab til oplysningerne findes at burde vige for afgørende  

 hensyn til offentlige eller private interesser, herunder hensynet til den  

 pågældende selv.
Gør sådanne hensyn sig kun  

 gældende for en del af oplysningerne, skal den registrerede  

 gøres bekendt med de øvrige oplysninger.
En konkret afvejning  

 af de nævnte hensyn over for den registreredes interesse i at få  

 meddelt registerindsigt må foretages oplysning for oplysning.
I praksis  

 er det bl.a. antaget, at den omstændighed, at en oplysning alene  

 registreres til internt brug, ikke i sig selv er tilstrækkelig til, at  

 der kan ske undtagelse fra registerindsigt.
Kun hvis der er et  

 afgørende hensyn at tage til netop det interne forhold, som  

 måtte fremgå af oplysningerne, kan undtagelsesreglen anvendes.
Se  

 herved betænkningen, side 124.
Efter § 7 a, stk. 3, har en person, der har  

 fået meddelelse efter stk. 1, ikke krav på ny meddelelse  

 før 12 måneder efter sidste meddelelse, medmindre den  

 pågældende kan godtgøre en særlig interesse heri.  

 Behandlinger af begæringer om registerindsigt kan udgøre en  

 ressourcemæssig belastning for virksomheden, og med henblik på at  

 sikre, at retten til registerindsigt ikke benyttes i chikanøst  

 øjemed, er der indsat en tidsgrænse for, hvor ofte den  

 registrerede kan få registerindsigt.
Under særlige  

 omstændigheder kan tidsfristen fraviges.
Der er fastsat regler om virksomhedernes m.v. besvarelse  

 af begæringer om registerindsigt.
Det følger således af  

 § 7 b, stk. 1, at virksomheder m.v. på begæring skal  

 give meddelelse som nævnt i § 7 a, stk. 1, skriftligt.
Efter  

 bestemmelsen skal virksomheden m.v. kun meddele registerindsigten skriftligt,  

 hvis den registrerede har begæret dette.
Ofte vil det dog være  

 hensigtsmæssigt under alle omstændigheder at meddele  

 registerindsigt skriftligt.
Ved registre, der indeholder oplysninger om  

 helbredsforhold, kan meddelelse gives i form af en mundtlig underretning,  

 når væsentlige hensyn til den registrerede taler herfor, jf.  

 § 7 b, stk. 2. Bestemmelsen er som udgangspunkt tænkt anvendt  

 i forbindelse med begæring om registerindsigt i en læges  

 elektroniske journal.
Imidlertid er der i lov nr. 504 af 30. juni 1993 om  

 aktindsigt i helbredsoplysninger fastsat særlige regler om indsigt i  

 patientregistre, som føres af autoriserede sundhedspersoner eller af  

 andre på disses vegne.
Efter gennemførelse af denne lovgivning  

 gælder bestemmelserne i kapitel 2 a kun for helbredsoplysninger, der i  

 medfør af § 3, stk. 2 (om følsomme oplysninger), er  

 medtaget i registre, der ikke føres af autoriserede sundhedspersoner.  

 Reglerne om aktindsigt i patientjournaler m.v., der udarbejdes af  

 sundhedspersoner, er nu fastsat i kapitel 4 i lov om patienters retsstilling,  

 der trådte i kraft den 1. oktober 1998.
Ifølge § 7 b, stk. 3, fastsætter  

 justitsministeren regler om betaling for skriftlige meddelelser.
Ved  

 bekendtgørelse nr. 123 af 11. marts 1988 er der fastsat regler om  

 betaling for skriftlige meddelelser om indholdet af private edb-registre.
Det  

 fremgår af bekendtgørelsen, at virksomheden kan kræve 10  

 kr. for hver påbegyndt side, dog således at betalingen ikke kan  

 overstige 200 kr.
Betaling kan kun opkræves, såfremt den  

 registrerede har fremsat begæring om, at registerindsigten gives  

 skriftligt.
For så vidt angår virksomhedens frist for  

 besvarelse af begæringen, fremgår det af § 7 c, stk. 1,  

 at virksomheder m.v. snarest skal besvare begæringer som nævnt i  

 § 7 a, stk. 1. Er begæringen ikke besvaret inden 4 uger efter  

 modtagelsen, skal virksomheden skriftligt underrette den  

 pågældende om grunden hertil.
De oplysninger, der skal udleveres,  

 er dem, der befandt sig i registeret på tidspunktet for  

 anmodningen.
Virksomheden m.v. er i forbindelse med retten til  

 registerindsigt blevet pålagt en vejledningspligt.
Såfremt  

 virksomheden m.v. afslår den registreredes begæring efter  

 § 7 a, stk. 1, jf. stk. 2, skal virksomheden samtidig oplyse  

 den registrerede om adgangen til at indbringe spørgsmålet for  

 Registertilsynet, jf. § 7 c, stk. 2.
Ifølge § 7 d kan afgørelser om retten  

 til at få meddelt oplysninger efter bestemmelserne i §§ 7 a - 7 c  

 indbringes for Registertilsynet.
Bestemmelsen fastslår, at den  

 registrerede kan klage til Registertilsynet over afgørelser, der  

 går den pågældende imod.
Endelig fremgår det af § 7 e, at bestemmelserne  

 i §§ 7 a-d gælder, uanset om registeret underkastes elektronisk  

 databehandling i udlandet.
Bestemmelsen fastslår, at de centrale  

 bestemmelser om retten til registerindsigt ikke kan gøres illusoriske  

 ved at overføre databehandlingen til udlandet.
 Der er ikke i loven en forpligtelse for virksomheder m.v.  

 til at indrømme en registreret indsigt i manuelle registre i  

 det omfang, sådanne registre falder ind under lovens område.  

 Dette er dog ikke til hinder for, at en virksomhed kan beslutte frivilligt at  

 give en registreret indsigt i manuelle registre.
4.2.5.2. Udvalgets overvejelser Indledende bemærkninger om den registreredes rettigheder I betænkningen, side 291-323, er redegjort  

 for, hvilke forpligtelser der efter direktivet påhviler Danmark med  

 hensyn til at tillægge registrerede personer rettigheder i forbindelse  

 med, at oplysninger om dem gøres til genstand for behandling.
I den  

 forbindelse er det også beskrevet, hvilke muligheder der efter  

 direktivet er for at gøre undtagelse fra de forskellige rettigheder,  

 samt i hvilket omfang disse muligheder bør udnyttes.
 Udvalget anbefaler, at fastlæggelsen af registrerede  

 personers rettigheder sker ud fra reglerne i direktivets artikel 10-15. I  

 lyset heraf foreslås det, at der tillægges registrerede personer  

 følgende rettigheder:
 Ret til under nærmere angivne betingelser at modtage  

 underretning fra den dataansvarlige om, at der indsamles oplysninger om  

 vedkommende.
 Ret til indsigt i en række forhold i forbindelse med, at der  

 behandles oplysninger om vedkommende.
 Ret til på nærmere angivne områder at gøre  

 indsigelse mod, at behandling af oplysninger finder sted.
 Ret til at få oplysninger, der er urigtige eller vildledende,  

 berigtiget, slettet eller blokeret, samt i den forbindelse under  

 nærmere angivne betingelser at få udvirket, at en tredjemand,  

 hvortil oplysningerne om vedkommende er videregivet, underrettes  

 herom.
Om de foreslåede rettigheder anfører  

 udvalget, at der - i forhold til den gældende registerlovgivning - sker  

 en styrkelse af den registreredes retsstilling.
Med reglerne skabes der  

 således større åbenhed omkring behandlingen af  

 oplysninger, samtidig med at der tillægges registrerede personer en  

 indsigelsesret over for nærmere bestemte former for behandlinger.
Hvad mere specifikt angår udformningen af de enkelte  

 rettigheder, som bør tillægges registrerede personer,  

 anfører udvalget, at bestemmelserne i direktivets artikel 10-15  

 fællesskabsretligt må kvalificeres således, at de i vid  

 udstrækning tillægger registrerede personer rettigheder, der vil  

 kunne gøres gældende ved bl.a. de danske domstole efter  

 implementeringsfristens udløb.
Dette fører efter udvalgets  

 opfattelse til, at ordlyden af de bestemmelser, som skal indsættes i  

 gennemførelseslovgivningen, bør lægges tæt op ad  

 direktivteksten.
 Indholdet af de af udvalget foreslåede regler om den  

 registreredes rettigheder skal ses på denne baggrund.
Den dataansvarliges oplysningspligt over for den registrerede Med hensyn til den dataansvarliges oplysningspligt over  

 for den registrerede, foreslås det, at der skal gælde forskellige  

 regler afhængigt af, om oplysninger om den registrerede indsamles hos  

 den pågældende selv eller hos tredjemand.
 Ved indsamling af oplysninger hos den registrerede  

 foreslås det, at den dataansvarlige eller dennes repræsentant  

 skal give den registrerede meddelelse om den dataansvarliges og dennes  

 repræsentants identitet, om formålene med den behandling, hvortil  

 oplysningerne er bestemt, samt al yderligere information, der under hensyn  

 til de særlige omstændigheder, hvorunder oplysninger indsamles,  

 er nødvendig for, at den registrerede kan varetage sine interesser.  

 Der vil f.eks. kunne være tale om oplysninger om kategorierne af  

 modtagere, om det er obligatorisk eller frivilligt at besvare stillede  

 spørgsmål samt mulige følger af ikke at svare, eller om,  

 hvorvidt der gives ret til at få indsigt i og foretage berigtigelse af  

 de oplysninger, der vedrører den registrerede.
Også i de tilfælde, hvor oplysninger ikke  

 indsamles hos den registrerede, foreslås det, at der skal påhvile  

 den dataansvarlige eller dennes repræsentant en oplysningspligt.  

 Rækkevidden af oplysningspligten foreslås i det væsentlige  

 fastlagt på samme måde som i relation til indsamling af  

 oplysninger hos den registrerede.
Det foreslås således, at der  

 efter omstændighederne skal gives den registrerede information om,  

 hvilken type oplysninger det drejer sig om, om kategorierne af modtagere,  

 eller om, hvorvidt der gives ret til at få indsigt i og foretage  

 berigtigelse af de oplysninger, der vedrører den registrerede.
Udvalget finder ikke, at der bør påhvile  

 dataansvarlige en ubetinget oplysningspligt over for registrerede personer,  

 da en sådan pligt i visse situationer synes for vidtgående.
En  

 ubetinget oplysningspligt vil efter udvalgets opfattelse påføre  

 de dataansvarlige betydelige omkostninger, som ikke i alle tilfælde vil  

 stå mål med det udbytte, som registrerede personer vil have af at  

 modtage underretning om, at der indsamles oplysninger om dem.
 Det foreslås derfor, at der ikke skal påhvile  

 dataansvarlige en oplysningspligt i de situationer, hvor den registrerede  

 allerede er bekendt med de oplysninger, som ellers ville skulle gives den  

 pågældende.
 Endvidere anbefales det, at der ikke skal påhvile  

 datansvarlige en oplysningspligt, hvis den registreredes interesse i at  

 få kendskab til oplysningerne findes at burde vige for afgørende  

 hensyn til offentlige eller private interesser, herunder hensynet til den  

 pågældende selv.
 Herudover foreslås det, at der gøres  

 undtagelse fra oplysningspligten med hensyn til domstolenes behandling af  

 oplysninger inden for det strafferetlige område.
Endelig anbefales det med hensyn til de tilfælde,  

 hvor oplysninger indsamles hos en tredjemand, at der ikke skal påhvile  

 dataansvarlige en oplysningspligt, hvis registreringen eller videregivelsen  

 af oplysningerne udtrykkeligt er fastsat i lovgivningen.
Tilsvarende  

 gør sig gældende med hensyn til de tilfælde, hvor  

 underretning af den registrerede viser sig umulig eller er  

 uforholdsmæssig vanskelig.
 For så vidt angår det nærmere indhold af  

 den dataansvarliges oplysningspligt over for den registrerede, herunder de  

 foreslåede undtagelser hertil, henvises til betænkningen,  

 side 293-304.
Den registreredes indsigtsret Udvalget foreslår, at en person, der  

 fremsætter begæring herom, skal gives meddelelse om, hvorvidt der  

 behandles oplysninger om den pågældende, og i givet fald på  

 en let forståelig måde om, hvilke oplysninger der behandles.  

 Herudover foreslås det - som noget nyt - at der skal gives den  

 registrerede meddelelse om behandlingens formål, om kategorierne af  

 modtagere af oplysningerne og tilgængelig information om, hvorfra disse  

 oplysninger stammer.
Herved styrkes den registreredes indsigtsret i forhold  

 til den gældende retstilstand.
 Endvidere foreslås det, at en dataansvarlig snarest  

 og inden 4 uger efter modtagelsen af en begæring om indsigt skal  

 besvare denne.
Indsigtsretten bør efter udvalgets opfattelse ikke  

 gælde ubetinget.
Således foreslås det, at der - i lighed  

 med den gældende retstilstand - ikke skal være ret til indsigt,  

 hvis den registreredes interesse i at få kendskab til oplysningerne  

 findes at burde vige for afgørende hensyn til offentlige eller private  

 interesser, herunder hensynet til den pågældende selv.
For at skabe sammenhæng mellem de foreslåede  

 regler om indsigt og de gældende bestemmelser i offentlighedsloven om  

 egenacces, jf. lovens § 4, stk. 2, anbefales det endvidere, at  

 forvaltningsmyndigheder i samme udstrækning som efter den nævnte  

 bestemmelse i offentlighedsloven skal kunne gøre undtagelse fra retten  

 til indsigt.
Herved sikres det, at det forhold, at oplysninger undergives  

 elektronisk behandling i et tekstbehandlingssystem med henblik på  

 udarbejdelse af f.eks. et internt notat m.v., ikke fører til, at  

 registrerede personer kan opnå indsigt heri i videre udstrækning  

 end, hvad der følger af offentlighedslovens regler om egenacces.
Hvad særligt angår domstolene anbefales det,  

 at de foreslåede regler vedrørende indsigtsretten ikke skal  

 gælde for domstolenes behandling af oplysninger inden for det  

 strafferetlige område.
Udvalgets forslag skal på dette punkt ses  

 på baggrund af, at der allerede i retsplejeloven (bl.a. i § 41) er  

 fastsat regler herom.
Til sikring af domstolenes interne beslutningsproces  

 på andre områder end det strafferetlige, foreslås det  

 endvidere, at der ikke skal være ret til indsigt i oplysninger i tekst,  

 der ikke foreligger i endelig form.
Hvis oplysningerne er videregivet til en  

 tredjemand, finder udvalget dog, at den registrerede skal have ret til  

 indsigt i oplysningerne.
 En særlig undtagelsesregel foreslås desuden  

 med hensyn til oplysninger, som udelukkende behandles i videnskabeligt  

 øjemed, ligesom det heller ikke anbefales, at der gives registrerede  

 personer indsigtsret i oplysninger, som kun opbevares i form af  

 personoplysninger i det tidsrum, som kræves for at udarbejde  

 statistikker.
 Videre foreslås det, at justitsministeren med hensyn  

 til behandling af oplysninger på det strafferetlige område, der  

 foretages for offentlige myndigheder, ligesom i dag generelt skal kunne  

 fastsætte undtagelser fra indsigtsretten, hvis det må antages, at  

 begæringer om ret til indsigt i almindelighed må  

 afslås.
Endelig foreslås det, at en registreret person, der  

 har fået indsigt i oplysninger om sig selv, ikke skal have krav  

 på ny meddelelse før 6 måneder efter sidste meddelelse,  

 medmindre der godtgøres en særlig interesse heri.
Herved  

 fastsættes samme frist for adgangen til fornyet indsigt i behandlinger  

 af oplysninger, der foretages for henholdsvis private og offentlige  

 dataansvarlige.
Meddelelse af indsigt til en registreret person skal efter  

 udvalgets opfattelse på forlangende gives skriftligt.
I tilfælde,  

 hvor hensynet til den registrerede taler derfor, bør meddelelse dog  

 kunne gives i form af en mundtlig underretning om indholdet af  

 oplysningerne.
 Hvad endelig angår spørgsmålet om,  

 hvorvidt der bør kunne kræves betaling i forbindelse med  

 meddelelse af indsigt, er der ikke enighed i udvalget.
 Et flertal (16 medlemmer) finder, at der i  

 lovgivningen bør indsættes en bestemmelse, der giver mulighed  

 for administrativt at fastsætte bestemmelser om betaling i forbindelse  

 med meddelelse af indsigt.
 Et mindretal (2 medlemmer) finder, at registrerede  

 personers indsigtsret bør være omkostningsfri.
 For så vidt angår det nærmere indhold af  

 den registreredes indsigtsret, herunder de foreslåede undtagelser  

 hertil, henvises til betænkningen, side 304-317.
Den registreredes øvrige rettigheder Til styrkelse af registrerede personers retsstilling  

 foreslår udvalget endelig, at der udformes regler om indsigelsesret og  

 ret til berigtigelse, sletning eller blokering m.v.
Indsigelsesret Det foreslås, at en registreret person i et vist  

 omfang skal have ret til at gøre indsigelse mod en i øvrigt  

 lovlig behandling af oplysninger om vedkommende.
 Adgangen hertil bør dog efter udvalgets opfattelse  

 ikke udstrækkes til de tilfælde, hvor adgangen til at behandle  

 oplysninger er foreskrevet i lovgivningen, eller hvor behandlingen sker i  

 statistisk eller videnskabeligt øjemed.
 Rækkevidden af den foreslåede betingede  

 indsigelsesret er nærmere beskrevet i betænkningen, side  

 318 f.
 Udvalget foreslår endvidere, at der tillægges  

 en registreret person ret til at gøre indsigelse mod, at oplysninger  

 om vedkommende gøres til genstand for behandling i  

 markedsføringsøjemed.
 Til sikring af, at forbrugere kan udnytte  

 indsigelsesretten, foreslås der tillige regler om, at den  

 dataansvarlige - inden oplysninger om den registrerede første gang  

 videregives til tredjemænd med henblik på markedsføring,  

 eller inden oplysningerne første gang anvendes på vegne af  

 tredjemænd i dette øjemed - skal underrette den  

 pågældende herom.
 Det anbefales i den forbindelse også, at det skal  

 påhvile en dataansvarlig, som udsender materiale med henblik på  

 markedsføring eller giver underretning til en forbruger, udtrykkeligt  

 at oplyse om retten til at gøre indsigelse mod behandlingen i  

 markedsføringsøjemed.
 Rækkevidden af de rettigheder, som foreslås  

 tillagt den registrerede i relation til behandling af oplysninger om den  

 pågældende i markedsføringsøjemed, er beskrevet i  

betænkningen , side 271-274.
 Endvidere foreslår udvalget, at en dataansvarlig  

 ikke skal kunne foranstalte, at den registrerede undergives  

 afgørelser, der har retsvirkninger for eller i øvrigt  

 berører den pågældende i væsentlig grad, og som  

 alene er truffet på grundlag af elektronisk databehandling af  

 oplysninger, der er bestemt til at vurdere bestemte personlige forhold, hvis  

 den registrerede fremsætter indsigelse herimod.
 Udvalget foreslår enkelte undtagelser hertil.  

 Samtidig foreslås det dog, at den registrerede skal have ret til hos  

 den dataansvarlige snarest muligt og uden ugrundet ophold at få at  

 vide, hvilke beslutningsregler der ligger bag en edb-baseret  

 afgørelse, som den pågældende efter udvalgets forslag kan  

 gøre indsigelse imod.
 Om rækkevidden af den registreredes rettigheder i  

 relation til edb-behandlede individuelle afgørelser henvises til  

betænkningen, side 319 f.
Berigtigelse, sletning og blokering Udvalget foreslår endelig, at det skal påhvile  

 den dataansvarlige at berigtige, slette eller blokere oplysninger, der viser  

 sig urigtige eller vildledende eller på lignende måde er  

 behandlet i strid med lov eller bestemmelser udstedt i medfør af lov,  

 hvis en registreret person fremsætter anmodning herom.
Samtidig foreslås det, at den dataansvarlige i givet  

 fald skal underrette den tredjemand, hvortil oplysningerne er videregivet,  

 om, at de videregivne oplysninger er berigtiget, slettet eller blokeret, hvis  

 en registreret person fremsætter anmodning herom.
Dette skal dog efter  

 udvalgets opfattelse ikke gælde, hvis underretningen viser sig umulig  

 eller er uforholdsmæssig vanskelig.
 Der henvises nærmere til betænkningen,  

 side 320- 323, hvor rækkevidden af disse rettigheder er beskrevet.
4.2.5.3. Justitsministeriets forslag Generelt om udvalgets forslag Justitsministeriet kan generelt tilslutte sig udvalgets  

 anbefalinger med hensyn til, hvilke rettigheder der - på baggrund af  

 direktivets artikel 10-15 - skal tillægges registrerede personer.
Udvalgets forslag indebærer, at der sker en  

 styrkelse af den registreredes retsstilling.
Således skaber forslaget  

 om den udvidede indsigtsret og de foreslåede regler om den  

 dataansvarliges oplysningspligt større åbenhed omkring  

 behandlingen af oplysninger og er dermed medvirkende til at sikre et  

 højt beskyttelsesniveau.
Hertil kommer, at der - som noget nyt - gives  

 registrerede personer adgang til at gøre indsigelse over for  

 behandling af oplysninger.
Ud fra de hensyn, som udvalget har anført, finder  

 Justitsministeriet ikke, at de rettigheder, som tillægges registrerede  

 personer, bør gøres ubetingede.
De undtagelser, som udvalget  

 foreslår, skaber efter Justitsministeriets opfattelse en rimelig  

 balance mellem på den ene side hensynet til den registrerede og  

 på den anden side hensynet til andre beskyttelsesværdige  

 interesser, herunder bl.a. til, at der ikke pålægges de  

 dataansvarlige for vidtgående byrder i forbindelse med behandlingen af  

 oplysninger.
 Justitsministeriet kan derfor   med visse ændringer  

   tiltræde de af udvalget foreslåede undtagelsesregler.
 I det følgende behandles nogle særlige  

 spørgsmål, der vedrører de registreredes rettigheder.
Politiets og anklagemyndighedens behandling af oplysninger inden for  

 det strafferetlige område I sit høringssvar over betænkningen  

 foreslår Rigsadvokaten, at undtagelsesreglen i udvalgets lovudkasts  

 § 2, stk. 2, hvorefter reglerne om den registreredes rettigheder  

 ikke finder anvendelse på domstolenes behandling af oplysninger inden  

 for det strafferetlige område, også bør gælde for  

 politiet og anklagemyndigheden.
Rigsadvokaten anfører, at politiets og  

 anklagemyndighedens behandling af personoplysninger inden for det  

 strafferetlige område - ligesom det er tilfældet med hensyn til  

 domstolenes virksomhed - er reguleret i retsplejeloven.
Rigsadvokaten  

 bemærker i den forbindelse, at den sigtedes adgang til aktindsigt i en  

 verserende straffesag reguleres af retsplejelovens § 745, stk. 1.  

 Herefter har den sigtede adgang til - gennem sin forsvarer - at gøre  

 sig bekendt med oplysningerne i straffesagen, medmindre forsvareren af hensyn  

 til efterforskningen undtagelsesvis af politiet er pålagt ikke at  

 videregive de oplysninger, som vedkommende har modtaget fra politiet, jf.  

 § 745, stk. 4.
Endvidere anfører Rigsadvokaten, at bestemmelserne  

 i udvalgets lovudkasts §§ 28 og 29 om den dataansvarliges  

 oplysningspligt over for den registrerede er udtryk for en meget  

 vidtgående udvidelse af gældende ret, der ikke direkte  

 følger af direktivet.
Rigsadvokaten finder, at undtagelsesbestemmelsen  

 i lovudkastets § 30, stk. 2 - henset til oplysningernes karakter -  

 i almindelighed må forventes at skulle bringes i anvendelse, og under  

 alle omstændigheder på det indledende stadium af en  

 efterforskning.
Da bestemmelsen indebærer, at der skal foretages en  

 konkret vurdering i hvert enkelt tilfælde, må bestemmelsen efter  

 Rigsadvokatens opfattelse forventes at medføre en unødvendig og  

 betydelig administrativ belastning af politiet og anklagemyndigheden.  

 Rigsadvokaten finder derfor, at det bør overvejes i stedet at  

 gøre en generel undtagelse med hensyn til oplysningspligten for  

 så vidt angår politiets og anklagemyndighedens aktiviteter  

 på det strafferetlige område, i hvert fald for så vidt  

 angår de indledende stadier af en efterforskning.
Endelig anfører Rigsadvokaten, at den af udvalget  

 foreslåede regel om den registreredes ret til, hvor vægtige  

 grunde, der vedrører den pågældendes særlige  

 situation, taler derfor, at gøre indsigelse mod visse former for  

 lovlig behandling af oplysninger, også er en meget vidtgående  

 udvidelse af gældende ret.
I den forbindelse bemærker  

 Rigsadvokaten, at heller ikke denne regel er en direkte følge af  

 direktivet.
Rigsadvokaten finder, at det - henset til oplysningernes karakter  

 - i almindelighed ikke kan forventes, at der vil kunne gøres  

 indsigelse mod politiets eller anklagemyndighedens behandling af oplysninger  

 i forbindelse med behandlingen af en straffesag.
 På baggrund af det, som Rigsadvokaten  

 anfører, finder Justitsministeriet, at politiets og  

 anklagemyndighedens virksomhed på det strafferetlige område  

 bør undtages fra reglerne i lovforslagets kapitel 8 og §§ 35-37 og §  

 39 om henholdsvis den dataansvarliges oplysningspligt over for den  

 registrerede og om den registreredes øvrige rettigheder.
Justitsministeriet finder derimod ikke, at der generelt  

 bør gøres undtagelse med hensyn til den registreredes  

 indsigtsret i behandlinger, der foretages for politiet og anklagemyndigheden  

 inden for det strafferetlige område.
Der bør i fremtiden - som  

 efter den gældende registerlovgivning - i et vist omfang være  

 adgang til indsigt i politiets og anklagemyndighedens edb-registre, herunder  

 navnlig Det Centrale Kriminalregister.
 Det bemærkes i den forbindelse, at de af udvalget  

 foreslåede undtagelsesregler til indsigtsretten sikrer, at der ikke  

 skal gives registerindsigt i tilfælde, hvor det f.eks. kan skade  

 efterforskningen.
Betaling for registerindsigt Justitsministeriet kan tilslutte sig udvalgsflertallets  

 synspunkter, hvorefter der bør kunne opkræves betaling for  

 skriftlige meddelelser af registerindsigt.
Justitsministeriet finder dog, at der alene bør  

 være mulighed for administrativt at fastsætte bestemmelser herom  

 vedrørende den private sektor.
Det kan i den forbindelse nævnes,  

 at det er hensigten   ved lovens ikrafttræden   at udstede en  

 bekendtgørelse med udgangspunkt i reglerne i bekendtgørelse nr.  

 123 af 11. marts 1988 om betaling for skriftlige meddelelser om indholdet af  

 private edb-registre.
Heri er bl.a. fastsat, at gebyret udgør 10 kr.  

 for hver påbegyndt side.
Betalingen kan dog ikke overstige 200 kr.
I  

 den private sektor vil der således også fremover kunne  

 kræves et ekspeditionsgebyr for skriftlige meddelelser af indsigt.
Indsigelsesret Justitsministeriet kan i det væsentlige tilslutte  

 sig udvalgets forslag om, at den registrerede   når vægtige  

 grunde, der vedrører den pågældendes særlige  

 situation, taler derfor   skal kunne gøre indsigelse mod, at  

 oplysninger om den pågældendes gøres til genstand for  

 behandling i medfør af lovforslagets § 6, nr. 5-7.
 Efter Justitsministeriets opfattelse bør den  

 dataansvarliges pligt til efter omstændighederne af ophøre med  

 en i øvrigt lovlig behandling, som den registrerede har gjort  

 indsigelse imod, i princippet ikke være begrænset til  

 behandlinger, der foretages i medfør af bestemmelserne i § 6, nr.  

 5-7.
 Justitsministeriet finder endvidere, at informative grunde  

 taler for, at det fremgår direkte af lovteksten, at den registrerede  

 til enhver tid kan gøre indsigelse mod en behandling, således at  

 den dataansvarlige er forpligtet til at tage stilling til, om indsigelsen er  

 berettiget.
Markedsføring Justitsministeriet er enig med udvalget i, at den  

 registrerede skal have afgørende indflydelse på, i hvilket  

 omfang der behandles personoplysninger om den pågældende med  

 henblik på markedsføring.
 Justitsministeriet finder imidlertid, at den registreredes  

 rettigheder på dette punkt bør styrkes i forhold til det, som  

 udvalget har lagt op til, og som er lagt til grund i L 44.
Endvidere finder Justitsministeriet, at adgangen til at  

 foretage direkte uanmodet markedsføring ikke bør  

 reguleres i loven om behandling af personoplysninger, men i  

 markedsføringsloven.
Det skyldes bl.a., at de fremtidige regler herom  

 ikke kun skal gennemføre direktivet om behandling af  

 personoplysninger, men også direktiv 97/7/EF om forbrugerbeskyttelse i  

 forbindelse med aftaler vedrørende fjernsalg (fjernsalgsdirektivetet)  

 og direktiv 97/66/EF om behandling af personoplysninger og beskyttelse af  

 privatlivets fred inden for telesektoren (ISDN-direktivet). Regeringen agter  

 derfor snarest at fremsætte et forslag til ændring af  

 markedsføringsloven, der vil indebære en samlet  

 gennemførelse af de tre direktivers bestemmelser om direkte uanmodet  

 markedsføring.
 Lovforslaget om behandling af personoplysninger indeholder  

 på den anførte baggrund alene regler om adgangen til at  

videregive oplysninger til andre virksomheder til brug ved de andre  

 virksomheders markedsføring (og anvende oplysningerne på andre  

 virksomheders vegne), jf. lovforslagets § 6, stk. 2-4, og § 36.
Efter den gældende retstilstand kan en virksomhed  

 kun videregive oplysninger om en forbruger til en anden virksomhed til brug  

 for markedsføring, hvis forbrugeren giver sit udtrykkelige samtykke  

 hertil, jf. pkt. 4.2.4.1 ovenfor.
Denne retstilstand vil næppe fuldt ud  

 kunne opretholdes på grundlag af direktivet om behandling af  

 personoplysninger.
Justitsministeriet finder derfor, at der bør  

 fastsættes særlige regler om videregivelse af oplysninger i  

 markedsføringsøjemed, som på en gang i videst muligt  

 omfang viderefører den gældende retstilstand og er i  

 overensstemmelse med direktivet.
Lovforslagets ordning herom går i  

 korthed ud på følgende, jf. lovforslagets § 6, stk. 2-4, og §  

 36:
 Der må   uden samtykke   alene videregives »generelle  

 kundeoplysninger«, og betingelserne i lovforslagets § 6, stk. 1, nr. 7, er  

 opfyldt.
Sådanne oplysninger må dog ikke videregives, hvis  

 forbrugeren har gjort indsigelse mod videregivelsen.
Det bemærkes  

 herved, at indenrigsministeren snarest vil fremsætte forslag om  

 ændring af lovforslaget om Det Centrale Personregister (CPR),  

 således at der skabes mulighed for, at det gebyrfrit kan registreres i  

 CPR, at en forbruger (eller anden fysisk person) generelt ikke ønsker  

 at modtage henvendelser i markedsføringsøjemed, heller ikke fra  

 erhvervsdrivende, hos hvem den pågældende er kunde.
 Den erhvervsdrivende skal derfor   inden en sådan videregivelse  

 finder sted   tjekke i CPR, om forbrugeren har frabedt sig henvendelser i  

 markedsføringsøjemed.
De forbrugere, der ikke har benyttet CPR-muligheden, skal den  

 erhvervsdrivende kontakte, inden oplysningerne om dem videregives til andre  

 virksomheder.
Den erhvervsdrivende skal oplyse dem om indsigelsesretten og  

 give dem mindst 14 dage til at gøre indsigelse på en nem  

 måde.
Først herefter må oplysningerne videregives, hvis  

 forbrugeren vel og mærke ikke har gjort indsigelse.
 Den virksomhed, der modtager oplysningerne, skal i øvrigt leve  

 op til de krav til direkte uanmodet markedsføring, der vil blive  

 fastsat i markedsføringsloven.
Indsigtsret hos domstolene Præsidenten for Højesteret har over for  

 Justitsministeriet rejst spørgsmål om betydningen af  

 indsigtsreglerne i L 44 i relation til Højesterets  

 voteringsprotokoller m.v.
Spørgsmålet er særligt rejst i  

 forhold til bestemmelsen i § 32, stk. 3, i L 44, hvorefter der ikke er ret  

 til indsigt i oplysninger, der behandles for domstolene, hvis oplysningerne  

 indgår i tekst, der ikke foreligger i endelig form.
Dette gælder  

 dog ikke,hvis oplysningerne er videregivet til en tredjemand.
Det anføres i præsidentens henvendelse, at  

 Højesterets voteringer som bekendt ikke er offentligt  

 tilgængelige.
Det anføres videre, at voteringen i de mundtligt  

 behandlede sager refereres af en dommerfuldmægtig og derefter samles i  

 voteringsprotokoller.
I de skriftligt behandlede sager udarbejder en  

 dommerfuldmægtig et referat.
Voteringen sker herefter på grundlag  

 af referatet.
Præsidenten for Højesteret peger på, at  

 det fremgår af bemærkningerne til § 32, stk. 3, i L 44, at  

 bestemmelsen sigter på den situation, at de oplysninger, som der  

 begæres indsigt i, er under bearbejdning i form af, at oplysningerne  

 indgår i »et udkast m.v.«.
Det synes derfor noget tvivlsomt, om  

 Højesterets voteringsprotokoller m.v., der ikke har karakter af  

 udkast, vil være omfattet af § 32, stk. 3, i L 44. Da det er af  

 væsentlig betydning, at der ikke er indsigtsret i det nævnte  

 materiale, anmoder præsidenten om, at Justitsministeriet foranlediger,  

 at det ved ændringsforslag gøres klart, at materialet er  

 undtaget for indsigtsretten.
 Justitsministeriet er enig med Præsidenten for  

 Højesteret i, at der kan rejses tvivl om, hvorvidt Højesterets  

 voteringsprotokoller m.v. vil være undtaget fra indsigtsretten efter §  

 32, stk. 3, i L 44.
 I lovforslagets § 32, stk. 3, 3. pkt., er der derfor  

 indsat en bestemmelse om, at registrerede personer ikke har ret til indsigt  

 (egenacces) i oplysninger i voteringsprotokoller og andre referater af  

 domstolenes rådslagning samt materiale udarbejdet af domstolene til  

 brug for rådslagningen.
Tilbagekaldelse af samtykke Justitsministeriet finder, at det   for at fjerne enhver  

 tvivl   bør fremgå af selve lovteksten, at en registreret person  

 kan tilbagekalde et meddelt samtykke til behandling af oplysninger om den  

 pågældende (se hertil lovforslagets § 38).
Klageadgang til tilsynsmyndigheden Justitsministeriet finder   af informative grunde   at det  

 bør fremgå udtrykkeligt af lovens kapitel om den registreredes  

 (øvrige) rettigheder, at den registrerede har adgang til at klage over  

 behandling af personoplysninger vedrørende den pågældende.  

 Se hertil lovforslagets § 40.
4.2.6. Behandlingssikkerhed 4.2.6.1. Gældende ret A.
Lov om offentlige myndigheders registre Efter lovens § 12, stk. 1, skal der  

 træffes de fornødne sikkerhedsforanstaltninger mod, at  

 oplysninger misbruges eller kommer til uvedkommendes kendskab.
Sikkerhedsforanstaltningerne skal efter bestemmelsens  

 stk. 2 om fornødent omfatte kopier og udskrifter af registeret,  

 herunder kopier og udskrifter, der er videregivet til andre myndigheder.
For  

 registre, der indeholder oplysninger af særlig interesse for fremmede  

 magter, skal der træffes foranstaltninger, der muliggør  

 bortskaffelse eller tilintetgørelse i tilfælde af krig eller  

 lignende forhold.
 Den generelle bestemmelse i § 12, stk. 1, er  

 nærmere præciseret i Registertilsynets standardforskrifter, som  

 er omtalt nedenfor under pkt. 4.2.7.1. Offentlige myndigheders anvendelse af  

 standardforskrifterne har medvirket til, at myndighederne generelt har  

 etableret et ensartet - og højt - sikkerhedsniveau for deres  

 registre.
I praksis arbejdes der med tre forskellige former for  

 sikkerhedsgrupper (gruppe 1, 2 og 3), hvis indhold er fastlagt under hensyn  

 til behovet for beskyttelse af de oplysningstyper (data), der ønskes  

 registreret på edb.
Indplacering af et register i en af de tre  

 sikkerhedsgrupper sker således på grundlag af en vurdering af  

 karakteren af de oplysninger, som indgår i registeret.
Registre med  

 oplysninger om enkeltpersoners rent private forhold, jf. lovens § 9,  

 stk. 2, indplaceres i sikkerhedsgruppe 3, medens økonomi-,  

 skatte- og journalregistre typisk indplaceres i sikkerhedsgruppe 2. Registre  

 med ikke- fortrolige oplysninger indplaceres i sikkerhedsgruppe 1, hvor der  

 ikke stilles krav om logning og registrering af uautoriserede  

 adgangsforsøg.
For registre, som opfylder betingelserne for oprettelse  

 uden fastsættelse af forskrifter, forudsættes etableret  

 sikkerhedsforanstaltninger som for registre i sikkerhedsgruppe 1, eventuelt  

 med udeladelse af benyttelsesstatistik.
 Bestemmelserne i standardforskrifternes kapitel om  

 sikkerhedsforanstaltninger i forbindelse med anvendelse af registeret sikrer,  

 at der i den samlede sikkerhed for registre i de højeste  

 sikkerhedsgrupper, gruppe 2 og 3, indgår følgende  

 sikkerhedselementer:
 En formel autorisation af brugere af registeret, baseret på en  

 forudgående vurdering af den enkelte brugers behov i forbindelse med  

 dennes udførelse af sit arbejde.
 Et adgangskontrolsystem, baseret på tildeling af en personlig  

 og fortrolig autorisationskode til den enkelte, autoriserede bruger, hvilket  

 har til formål at sikre, at kun autoriserede brugere får adgang  

 til registerets oplysninger.
 En benyttelsesstatistik, der ved udskrivning mindst hvert halve  

 år giver den sikkerhedsansvarlige mulighed for at følge op  

 på anvendelsen af de udstedte autorisationer, således at ikke  

 anvendte autorisationer kan blive inddraget.
En logning af alle transaktioner, hvorved der etableres et  

 »revisionsspor«, som giver mulighed for på detailniveau at efterforske  

 en (autoriseret) brugers anvendelse af registeret, f.eks. i tilfælde af  

 opstået tvivl om, hvorvidt anvendelsen har været tjenstligt  

 begrundet.
Samtidig tillægges det en præventiv virkning,  

 når brugerne er vidende om, at deres anvendelse af registeret logges  

 på detailniveau.
Det bemærkes, at der i bestemmelserne ikke  

 indgår krav om rutinemæssig udskrivning af loggen.
 Registrering af uautoriserede adgangsforsøg, hvilket giver  

 mulighed for at konstatere, om uautoriserede personer har forsøgt at  

 skaffe sig adgang til registeret.
 Udover de ovenfor nævnte sikkerhedselementer, der  

 retter sig mod brugernes anvendelse af registeret, vil der for edb-centraler  

 og offentlige myndigheders egne større edb-anlæg, hvor et  

 register føres, være udarbejdet en sikkerhedsforskrift, som  

 indgår i forskrifterne for det pågældende register.  

 Sikkerhedsforskriften indeholder i almindelighed afsnit om  

 sikkerhedsorganisation m.v., om bygningsmæssige forhold, om  

 organisatoriske og personalemæssige forhold, samt om administrative og  

 systemtekniske forhold.
 For en redegørelse for det nærmere indhold af  

 sikkerhedsforskriften henvises til betænkningen, side 83 f.
 I forskrifterne for registre, som føres på  

 mindre edb-anlæg, f.eks. på en pc, vil der ligeledes indgå  

 en sikkerhedsforskrift for edb-anlægget, hvor registeret føres.  

 En sådan sikkerhedsforskrift vil berøre de samme  

 hovedområder, men vil typisk være mindre omfattende.
 En særlig bestemmelse vedrørende sikkerhed,  

 som standardmæssigt indgår i forskrifterne for offentlige  

 myndigheders registre, er en bestemmelse, hvorefter den  

 pågældende myndighed skal fastsætte nærmere regler -  

 de såkaldte uddybende regler - til supplering og uddybning af de  

 regler, som er indeholdt i registerforskrifterne.
Registerforskrifterne er i henhold til loven offentligt  

 tilgængelige, og dermed er sikkerhedsbestemmelserne, som er  

 anført i registerforskrifterne, det også.
Herved er der for  

 så vidt angår bestemmelser af sikkerhedsmæssig karakter  

 mulighed for offentligheden for at danne sig et indtryk af det  

 sikkerhedsniveau, der er etableret for det pågældende register.  

 Dette forhold sætter en grænse for, hvor detaljeret de  

 sikkerhedsmæssige bestemmelser i registerforskrifterne kan udformes, og  

 bestemmelserne har derfor i vid udstrækning karakter af  

 rammebestemmelser.
De uddybende regler er således en dokumentation af,  

 hvorledes den pågældende myndighed har valgt at opfylde de  

 sikkerhedsmæssige bestemmelser i registerforskrifterne.
Reglerne  

 indgår ikke som sådan i registerforskrifterne, men skal indsendes  

 til Registertilsynet og er i øvrigt ofte klassificeret som ikke  

 offentligt tilgængelige.
 Omfanget af disse uddybende regler fremgår direkte  

 af bestemmelsen herom i registerforskriften, idet det her er anført,  

 at reglerne navnlig skal omfatte organisatoriske forhold og fysisk sikring,  

 herunder sikkerhedsorganisation, administration af adgangskontrolordninger og  

 autorisationsordninger, samt retningslinier for myndighedens eget tilsyn med  

 overholdelsen af de sikkerhedsbestemmelser, der er fastsat for  

 myndigheden.
B.
Lov om private registre Ifølge lovens § 6, stk. 4, skal der  

 træffes de fornødne sikkerhedsforanstaltninger mod, at  

 oplysninger i et edb-register misbruges eller kommer til uvedkommendes  

 kendskab.
Bestemmelsen er formuleret på samme måde som reglen i  

 lov om offentlige myndigheders registre § 12, stk. 1.
For så vidt angår private virksomheder m.v.,  

 er der ikke krav om fastsættelse af registerforskrifter, hvorfor der  

 ikke findes et tilsvarende sæt af formelt fastsatte  

 sikkerhedsbestemmelser for private virksomheders edb-registre.
I  

 tilfælde, hvor Registertilsynet skal foretage en vurdering af en privat  

 virksomheds edb- sikkerhed, vil der således være tale om en  

 konkret vurdering efter § 6, stk. 4, hvor tilsynet vil tage  

 udgangspunkt i de ovenfor omtalte bestemmelser, som gælder for  

 offentlige myndigheder.
Det følger af § 7, at bestemmelserne i  

 § 6 gælder, uanset om registeret underkastes elektronisk  

 databehandling i udlandet.
Bestemmelsen har til formål at sikre, at de  

 retsgarantier, der følger af § 6, ikke ophører, fordi  

 registeret underkastes elektronisk databehandling i udlandet.
 Herudover har tilsynet mulighed for i henhold til  

 § 23, stk. 6, at pålægge virksomheden m.v. bl.a. at  

 foretage nærmere angivne foranstaltninger til sikring af eller  

 forebyggelse mod, at de registrerede oplysninger misbruges eller kommer til  

 uvedkommendes kendskab.
 For så vidt angår de særlige regler,  

 herunder om sikkerhedsforanstaltninger, for edb-servicebureauer henvises til  

betænkningen, side 128.
4.2.6.2. Udvalgets overvejelser I betænkningen, side 323-328, er redegjort  

 for udvalgets overvejelser vedrørende behandlingssikkerhed.
Udvalgets  

 overvejelser tager udgangspunkt i direktivets artikel 16 og 17 om  

 »fortrolighed og behandlingssikkerhed.« På baggrund af direktivets artikel 16 foreslår  

 udvalget, at der i den kommende lov om behandling af personoplysninger  

 indsættes en bestemmelse om, at personer, virksomheder m.v., som  

 udfører arbejde under den dataansvarlige eller databehandleren, og som  

 får adgang til oplysninger, kun må behandle disse efter instruks  

 fra den dataansvarlige, medmindre andet følger af lov eller  

 bestemmelser fastsat i henhold til lov.
Udvalget foreslår endvidere, at der i loven  

 indsættes en bestemmelse om, at den dataansvarlige skal træffe de  

 fornødne tekniske og organisatoriske sikkerhedsforanstaltninger mod,  

 at oplysninger hændeligt eller ulovligt tilintetgøres, fortabes  

 eller forringes samt mod, at de kommer til uvedkommendes kendskab, misbruges  

 eller i øvrigt behandles i strid med loven.
Baggrunden herfor er  

 bestemmelsen i direktivets artikel 17.
Udvalget finder, at sikkerhedsforanstaltningerne  

 grundlæggende bør indeholde følgende elementer: Fysisk  

 sikkerhed, organisatoriske forhold, systemtekniske forhold, samt uddannelse  

 og instruktion.
Udvalget peger navnlig på følgende  

 sikkerhedsforanstaltninger, der - alt efter omstændighederne - kan  

 komme på tale: Sikring af bygninger og lokaler, formel autorisation af  

 brugerne, adgangskoder (password), benyttelsesstatistik, logning af  

 transaktioner, registrering af uautoriserede adgangsforsøg,  

 kryptering, regler for udskrifter, regler for destruktion, uddannelse samt  

 tilsyn.
Det vil efter udvalgets opfattelse ikke være  

 praktisk muligt i lovteksten at angive de sikkerhedsforanstaltninger, som  

 skal iværksættes, da dette vil afhænge af flere faktorer og  

 vil ændre sig over tid.
Derfor foreslår udvalget i stedet indsat  

 en bestemmelse om, at justitsministeren fastsætter nærmere regler  

 om sikkerhedsforanstaltningerne.
I den forbindelse forudsættes det, at  

 fastsættelsen af sådanne regler sker efter høring af  

 relevante myndigheder, organisationer m.v., samt eventuelle andre relevante  

 organer, f.eks.
IT-sikkerhedsrådet.
 Om kravene til behandlingssikkerhed hos en databehandler  

 henvises til betænkningen, side 327 f.
4.2.6.3. Justitsministeriets forslag Justitsministeriet kan tilslutte sig udvalgets forslag til  

 regulering af spørgsmålet om behandlingssikkerhed m.v.
Justitsministeriet kan således tilslutte sig  

 udvalgets forslag om, at der skal indføres regler om, at personer  

 m.v., som udfører arbejde under den dataansvarlige eller  

 databehandlingen, kun må behandle disse efter instruks fra den  

 dataansvarlige, medmindre andet følger af lov eller bestemmelser  

 fastsat i henhold til lov.
Justitsministeriet finder dog, at det   for at  

 undgå enhver tvivl   i selve lovteksten bør præciseres, at  

 instruksen ikke må begrænse den journalistiske frihed eller  

 være til hinder for tilvejebringelsen af et kunstnerisk eller  

 litterært produkt.
 I overensstemmelse med udvalgets forslag foreslås  

 det endvidere, at fastlæggelsen af de overordnede rammer med hensyn til  

 behandlingssikkerheden sker i selve loven, jf. lovforslagets § 41,  

 stk. 3. Det skal understreges, at bestemmelsen - i modsætning til  

 de gældende bestemmelser i lov om offentlige myndigheders registre og  

 lov om private registre - tillige gælder for oplysninger, som  

 indgår i manuelle registre, og for anden manuel systematisk behandling,  

 jf. nærmere lovforslagets § 1, stk. 1 og 2.
Justitsministeriet finder ikke, at det herudover vil  

 være praktisk muligt i lovteksten at angive de nærmere  

 sikkerhedsforanstaltninger, som skal iværksættes i de forskellige  

 sektorer.
Det tiltrædes derfor, at justitsministeren får adgang  

 til efter høring af tilsynsmyndighederne samt andre relevante  

 myndigheder, organisationer m.v. at fastsætte nærmere regler  

 herom.
Ved fastsættelsen af de nærmere regler om  

 behandlingssikkerhed finder Justitsministeriet, at der bør tages  

 udgangspunkt i den nugældende praksis.
Der lægges herved bl.a.  

 vægt på, at direktivet forudsætter, at den indbyrdes  

 tilnærmelse af lovgivningerne ikke må medføre en  

 forringelse af den beskyttelse, disse yder, men tværtimod skal have til  

 formål at sikre et højt beskyttelsesniveau overalt i  

 Fællesskabet.
 I lyset heraf vil der i forbindelse med udstedelsen af  

 administrative bestemmelser om det fremtidige sikkerhedsniveau blive  

 foretaget en afvejning af på den ene side det aktuelle tekniske niveau  

 og omkostningerne i forbindelse med foranstaltningernes  

 iværksættelse og på den anden side de risici, som  

 behandlingen indebærer, samt hvilke oplysningstyper der er tale om.  

 Dette kræves også efter direktivets artikel 17, stk. 1, 2.  

 afsnit.
4.2.7. Anmeldelse af behandlinger 4.2.7.1. Gældende ret A.
Lov om offentlige myndigheders registre Oprettelse og ibrugtagning af registre Det følger af lovens kapitel 2, at der som  

 udgangspunkt skal foreligge en politisk godkendelse, forinden et register  

 oprettes.
 Registre, der føres for en statslig myndighed,  

 må således kun oprettes i henhold til godkendelse af vedkommende  

 minister efter forhandling med finansministeren (nu forskningsministeren),  

 medens registre der føres for en kommunal myndighed kun må  

 oprettes i henhold til beslutning, der træffes af vedkommende  

 kommunalbestyrelse.
Det er endvidere hovedreglen, at der - inden oprettelsen -  

 skal fastsættes forskrifter om det pågældende registers  

 opbygning og drift.
Forskrifterne skal inden fastsættelsen  

 forelægges Registertilsynet til udtalelse.
Registertilsynet har - som tidligere nævnt -  

 udarbejdet standardforskrifter.
Standardforskrifterne er blevet udarbejdet  

 efter drøftelser med bl.a. de kommunale sammenslutninger og har siden  

 dannet grundlag for alle myndigheders fastsættelse af  

 registerforskrifter, således at disse fremtræder med en betydelig  

 ensartethed, både hvad angår indhold og udformning.
Forskrifterne omfatter typisk 10-20 sider, hvoraf de 3-5  

 sider er en beskrivelse af det konkrete register.
Herudover indeholder  

 forskrifterne en gengivelse af lovens bestemmelser i relation til  

 registerindsigt, videregivelse, sikring af, at der ikke indføres  

 urigtige oplysninger samt af Registertilsynets krav til  

 sikkerhedsforanstaltninger.
Vedrørende det nærmere indhold af  

 forskrifterne henvises til betænkningen, side 76 f.
 Der var pr. 1. november 1997 fastsat forskrifter for ca.  

 4.100 registre.
Særligt om fælleskommunale registre Reglerne for fælleskommunale registre er i  

 hovedtræk de samme som dem, der er nævnt ovenfor.  

 Fælleskommunale registre er en betegnelse for registre eller systemer  

 af registre, som er indrettet med henblik på at kunne føres for  

 kommunale myndigheder fra flere kommuner, og hvis oprettelse er godkendt af  

 forskningsministeren.
Forskningsministeren skal - forinden en kommunal  

 myndighed kan tilslutte sig - have fastsat registerforskrifter for  

 vedkommende register.
Forinden forskrifterne fastsættes, skal der  

 indhentes en udtalelse fra Registertilsynet.
En kommunalbestyrelse eller den,  

 kommunalbestyrelsen bemyndiger dertil, kan bestemme, at kommunen tilslutter  

 sig et fælleskommunalt register.
Beslutningen skal inden 4 uger  

 meddeles Registertilsynet, der har udfærdiget en særlig blanket  

 til brug herfor.
 Der var pr. 1. november 1997 oprettet ca. 80  

 fælleskommunale registre, til hvilke der er indsendt i alt ca. 7.300  

 meddelelser om tilslutning.
 Om fælleskommunale registre henvises nærmere  

 til betænkningen, side 78 f.
Anmeldelse af registre Lovens kapitel 2 a indeholder en række undtagelser  

 fra kravet om fastsættelse af forskrifter og forudgående  

 udtalelse fra Registertilsynet.
Reglerne i kapitel 2 a berører derimod  

 som udgangspunkt ikke kravet om politisk godkendelse af registrene.
Registre, som ikke indeholder oplysninger af fortrolig  

 karakter, er efter § 8 a, stk. 1 (statslige registre), og 8 b,  

 stk. 1 og 6 (enkelt- og fælleskommunale registre), undtaget fra  

 kravet om fastsættelse af forskrifter.
I sådanne registre kan der  

 uden fastsættelse af forskrifter endvidere registreres  

 identifikationsoplysninger, herunder personnummer, og oplysninger om betaling  

 til og fra en offentlig myndighed, jf. § 8 a, stk. 2, og 8 b,  

 stk. 2.
 Der skal ske anmeldelse til Registertilsynet af registre,  

 som ikke er omfattet af kravet om fastsættelse af forskrifter.  

 Anmeldelsen skal indeholde oplysning om registrenes formål,  

 personkreds, dataindhold og størrelse, jf. § 8 a, stk. 3, og  

 § 8 b, stk. 5 og 6. Anmeldelsen sker på særlige  

 blanketter, som er udfærdiget af tilsynet, jf. § 8 c.
 Der er ikke efter lovens kapitel 2 a krav om  

 forudgående anmeldelse.
Efter lovens § 8 e kan justitsministeren efter  

 indhentet udtalelse fra Registertilsynet fastsætte regler om, at  

 bestemte typer af registre undtages fra kravet om fastsættelse af  

 forskrifter.
Enkelt- og fælleskommunale registre kan tillige undtages  

 fra kravet om politisk godkendelse.
Bestemmelsen gælder dog ikke  

 registre, der indeholder oplysninger om rent private forhold, jf. § 9,  

 stk. 2.
 Justitsministeriet har i medfør af bestemmelsen  

 udstedt bekendtgørelse nr. 872 af 17. december 1991 om undtagelse af  

 visse typer af offentlige edb-registre fra forskriftskravet.
I bekendtgørelsen er undtaget bestemte  

 registertyper, herunder miljøsystemer,  

 personaleadministrationssystemer, undervisningssystemer, bibliotekssystemer,  

 civilforsvarssystemer m.v., erhvervsregistre samt offentlige servicesystemer.  

 Bekendtgørelsen indeholder nærmere bestemmelser om, hvilke  

 oplysningstyper der må indgå i registrene.
Indgår der andre  

 fortrolige oplysninger end dem, som er opregnet i bekendtgørelsen,  

 skal der fastsættes forskrifter for registrene.
Der var pr. 1. november 1997 foretaget anmeldelse af ca.  

 8.120 registre efter § 8 a og b, hvoraf ca. 1.160 er blevet afvist.
Der  

 er endvidere foretaget anmeldelse af ca. 1.460 registre efter § 8 e,  

 hvoraf ca. 80 er blevet afvist.
B.
Lov om private registre Der er ikke i loven fastsat generelle regler om, at  

 private registre skal anmeldes.
Dog skal der i visse særlige  

 tilfælde ske anmeldelse eller indhentes tilladelse, før en  

 registrering, overladelse eller videregivelse af oplysninger kan finde  

 sted.
 Der gælder et krav om forudgående  

anmeldelse for så vidt angår:
 Registre, der alene oprettes til videnskabelige eller statistiske  

 formål, jf. § 2, stk. 3.
 Kreditoplysningsbureauer, jf. § 8.
Virksomheder, der erhvervsmæssigt yder bistand ved  

 stillingsbesættelse, jf.
Justitsministeriets bekendtgørelse nr.  

 523 af 11. august 1986 § 1.
 Private edb-servicebureauer, jf. § 20, stk. 1.
 Edb-registre, der indeholder følsomme oplysninger, jf.  

 § 3, stk 4, jf. dog det nedenfor anførte.
Anmeldelsespligten for registre, der indeholder  

 følsomme oplysninger, jf. 3, stk. 4, gælder ikke registre,  

 der føres af foreninger og lignende i det omfang, registeret alene  

 omfatter oplysninger om foreningens medlemmer.
Der er endvidere i  

 Justitsministeriets bekendtgørelse nr. 121 af 11. marts 1988 fastsat  

 visse yderligere undtagelser fra anmeldelsespligten efter § 3,  

 stk. 4. Om det nærmere indhold af bekendtgørelsen henvises  

 til betænkningen, side 126.
 Herudover gælder der et krav om forudgående  

tilladelse for så vidt angår:
 Undtagelse af retsinformationssystemer helt eller delvis fra lovens  

 bestemmelser, jf. § 2, stk. 9, 1. pkt.
 Undtagelse fra registreringsforbudet i § 3, stk. 2, jf.  

 § 3, stk. 3.
 Oprettelse af advarselsregistre, jf. § 3, stk. 6.
 Undtagelse fra videregivelsesforbudet i § 4, stk. 1, 1.  

 pkt., jf. § 4, stk. 1, 2. pkt.
 Samkøring af forskellige virksomheders registre, jf. § 4,  

 stk. 5.
 Automatisk registrering af telefonnumre, jf. § 7 f, stk. 1,  

 2. pkt.
 Overførsel af oplysninger til udlandet, jf. § 21,  

 stk. 1 og 2.
 Pr. 1. november 1997 var der anmeldt ca. 2.460  

 igangværende forsknings- og statistikregistre, 17  

 kreditoplysningsbureauer, 47 advarselsregistre, heraf 32 spærrelister i  

 forbindelse med betalingssystemer, samt 93 virksomheder, som yder bistand ved  

 stillingsbesættelse.
 Om de særlige regler om anmeldelse af massemediers  

 informationsdatabaser henvises til betænkningen, side 127 og 132  

 f, samt pkt. 4.2.10.1. nedenfor.
4.2.7.2. Udvalgets overvejelser I betænkningen, side 329-349, er redegjort  

 for udvalgets overvejelser vedrørende anmeldelse af behandlinger over  

 for tilsynsmyndigheden, om kontrol af disse, samt om førelse af  

 fortegnelser over behandlinger.
 Overvejelserne tager udgangspunkt i direktivets artikel  

 18-21 om anmeldelse.
 Herudover har udvalget ved udformningen af sit forslag til  

 en ny anmeldelsesordning taget hensyn til, at etableringen af en  

 anmeldelsesprocedure tjener en række formål.
Det gælder således bl.a. hensynet til at  

 gøre en behandlings formål samt dens vigtigste karakteristika  

 offentligt kendt med henblik på kontrol af behandlingernes  

 overensstemmelse med loven.
Herved tilvejebringes gennemskuelighed for  

 borgerne, hvilket styrker borgernes muligheder for at gøre deres  

 rettigheder ifølge loven gældende.
Hertil kommer hensynet til at sikre, at vedkommende  

 tilsynsmyndighed får det fornødne indseende med, hvilke typer af  

 behandlinger som foretages for offentlige eller private dataansvarlige  

 såvel konkret som i almindelighed.
Herved styrkes vedkommende  

 tilsynsmyndigheds muligheder for at føre et effektivt tilsyn.
På baggrund af sine overvejelser foreslår  

 udvalget, at der - ligesom efter den nuværende registerlovgivning -  

 fastsættes forskellige anmeldelsesordninger for behandlinger af  

 oplysninger, der foretages for henholdsvis den offentlige forvaltning og den  

 private sektor.
Hvad særligt angår domstolene, der som noget nyt  

 foreslås inddraget under lovens område, anbefaler udvalget, at  

 disse skal foretage anmeldelse til tilsynsmyndigheden efter samme regler som  

 den offentlige forvaltning.
 De foreslåede anmeldelsesordninger har på en  

 række punkter fællestræk.
 Efter ordningerne skal der som udgangspunkt ske  

 forudgående anmeldelse af behandling af oplysninger til vedkommende  

 tilsynsmyndighed.
 Herfra gøres undtagelse med hensyn til  

 nærmere bestemte former for behandlinger.
For visse af de behandlinger, som skal anmeldes  

 forudgående til tilsynsmyndigheden, foreskrives det, at der skal ske  

 forudgående kontrol fra tilsynsmyndighedens side, før selve  

 behandlingen kan iværksættes.
Det vil sige, at behandlingen  

 først kan iværksættes efter udtalelse/tilladelse fra  

 tilsynsmyndigheden.
A.
Behandlinger, der udføres for den offentlige forvaltning Kravet om politisk godkendelse Udvalget foreslår, at kravet om politisk godkendelse  

 ophæves.
Godkendelseskravet, der blev indsat i forbindelse med  

 vedtagelsen af hovedloven i 1978, bygger på en forudsætning om,  

 at oprettelsen af edb-registre kan have indgribende betydning for borgerne,  

 hvorfor det bør være et politisk ansvarligt organ, som  

 træffer beslutning om oprettelsen af sådanne registre.
Når  

 henses til den teknologiske udvikling siden 1978, herunder fremkomsten af  

 pc'en, og det store antal registre, der er blevet oprettet, er det udvalgets  

 opfattelse, at en opretholdelse af kravet om politisk godkendelse vil  

 være unødigt bureaukratisk i forhold til det hensyn, som  

 ønskedes varetaget ved indførelsen af kravet.
 Udvalget bemærker i den forbindelse, at en minister  

 eller kommunalbestyrelse altid vil have mulighed for at beslutte, at kun  

 denne skal kunne træffe afgørelse om oprettelse af registre.
Fastsættelse af forskrifter Udvalget foreslår endvidere, at den nuværende  

 ordning med fastsættelse af registerforskrifter i den offentlige  

 forvaltning afskaffes.
I den forbindelse anfører udvalget, at  

 direktivet hverken kræver eller udelukker en ordning med  

 registerforskrifter.
Udvalget lægger vægt på, at  

 registerforskrifter for en væsentlig del består af gentagelser af  

 lovens bestemmelser samt mere eller mindre enslydende sikkerhedsregler.
Den  

 egentlige beskrivelse af det konkrete register i registerforskriften  

 udgør som oftest ikke mere end ca. 3-5 sider samt et bilag med en  

 opregning af oplysningstyper.
 Det er endvidere udvalgets opfattelse, at der med den  

 kraftige stigning i anvendelsen af edb og dermed det øgede kendskab  

 til lovgivningen på området, ikke længere kan antages at  

 være så stort et behov for en samlet beskrivelse i en  

 registerforskrift af såvel det konkrete register som de generelle  

 regler for registrering, videregivelse og sikkerhed.
 Udvalget bemærker i forlængelse heraf, at en  

 opretholdelse af kravet om forskriftsfastsættelse vil indebære,  

 at der fremover vil blive fastsat et ganske betragteligt - og sandsynligvis  

 voksende - antal bekendtgørelser, som for en stor dels vedkommende vil  

 bestå af gentagelser af en eksisterende lovgivnings bestemmelser.
 Hertil kommer, at de primære formål med  

 fastsættelsen af forskrifter (dokumentation af forholdene  

 vedrørende det/den konkrete register/ behandling, den offentlige  

 tilgængelighed af denne beskrivelse samt tilvejebringelse af et  

 fyldestgørende grundlag for tilsynets vurdering af registeret/  

 behandlingen) vil kunne varetages ligeså fyldestgørende ved  

 indsendelsen af en mere summarisk anmeldelse.
Udvalget finder det endvidere væsentligt, at  

 borgerne får en reel mulighed for at danne sig et overblik over de  

 behandlinger, som finder sted for de offentlige myndigheder.
Dette hensyn  

 varetages efter udvalgets opfattelse langt bedre ved, at myndighederne  

 foretager en summarisk beskrivelse af deres konkrete behandlinger, i stedet  

 for, at borgerne får adgang til adskillige sæt af forskrifter  

 på 10 til 20 sider med en række mere eller mindre enslydende  

 bestemmelser.
Udvalget finder dog, at der i særlige tilfælde  

 kan være behov for at fastsætte nærmere regler for en  

 behandling, i princippet svarende til de hidtidige registerforskrifter.  

 Fastsættelse af et regelsæt på bekendtgørelsesniveau  

 vil f.eks. kunne vise sig hensigtsmæssigt ved behandlinger, som  

 omfatter meget store mængder af følsomme oplysninger, eller hvis  

 en behandling er forbundet med en høj grad af publikumskontakt.
Som  

 konkrete eksempler på behandlinger (registre), hvor et sådant  

 behov kan tænkes at være til stede, peger udvalget på Det  

 Centrale Kriminalregister, Cancerregisteret og Det Psykiatriske  

 Centralregister.
 Udvalget foreslår derfor, at der i den kommende lov  

 om behandling af personoplysninger m.v. indsættes en bestemmelse,  

 hvorefter vedkommende minister i særlige tilfælde kan  

 fastsætte nærmere regler for opbygning og drift af en behandling,  

 som foretages for den offentlige forvaltning.
I dag er registerforskrifter undtaget fra  

 offentliggørelse i Lovtidende i medfør af Kgl.
Anordning nr. 73  

 af 5. marts 1979. Som en konsekvens af, at bestemmelsen om fastsættelse  

 af registerforskrifter kun bør benyttes, hvor der er et særligt  

 behov herfor, foreslår udvalget, at sådanne regler skal  

 offentliggøres i Lovtidende på normal vis.
Dette  

 indebærer, at eventuelle oplysninger om en behandling, som kræver  

 hemmeligholdelse, f.eks. vedrørende sikkerhedsforanstaltninger eller  

 det præcise dataindhold, i stedet må beskrives i interne  

 regler.
Særligt om fælleskommunale registre For så vidt angår de fælleskommunale  

 registre foreslår udvalget - i overensstemmelse med det ovenfor  

 anførte - at kravet om politisk godkendelse og fastsættelse af  

 forskrifter udgår.
Det foreslås endvidere, at det skal være  

 muligt for myndigheder at bemyndige andre myndigheder eller private  

 virksomheder, organisationer m.v. til at foretage anmeldelse på disses  

 vegne.
Herved åbnes der mulighed for, at f.eks.
Kommunernes  

 Landsforening eller Kommunedata A/S kan foretage anmeldelser på  

 myndighedernes vegne.
Se herom nærmere betænkningen, side  

 334 f.
Anmeldelse af behandlinger Med hensyn til udformningen af selve anmeldelsesordningen  

 foreslår udvalget, at der i overensstemmelse med direktivets artikel  

 18, stk. 1, som udgangspunkt skal ske forudgående anmeldelse af  

alle behandlinger.
Kravet om forudgående anmeldelse bør efter  

 udvalgets opfattelse som udgangspunkt ikke kobles sammen med et krav om, at  

 der fra tilsynsmyndighedens side skal afgives en udtalelse eller anden form  

 for tilkendegivelse inden iværksættelsen.
Dette udelukker dog  

 ikke, at tilsynsmyndigheden kan afgive en udtalelse og heri f.eks.  

 præcisere reglerne for den pågældende behandling, hvis det  

 findes hensigtsmæssigt.
Undtagelser fra anmeldelsespligten Udvalget foreslår på en række punkter,  

 at der gøres undtagelse fra anmeldelseskravet.
Disse undtagelser er fastsat under hensyntagen til  

 direktivets artikel 18, stk. 2, 1. pind, hvorefter der er mulighed for  

 at indføre en forenklet anmeldelse eller fritagelse, såfremt det  

 i betragtning af de behandlede oplysninger ikke er sandsynligt, at de  

 registreredes rettigheder eller frihedsrettigheder krænkes.
I givet  

 fald skal medlemsstaterne for de undtagne behandlinger anføre  

 behandlingernes formål, oplysningstyper, kategorier af registrerede og  

 modtagere, til hvilke oplysningerne kan videregives, samt en slettefrist.
På baggrund af de hidtidige erfaringer med de  

 registre, der anmeldes i henhold til den gældende lov om offentlige  

 myndigheders registre § 8 a og § 8 b - samt under hensyn til  

 karakteren af disse registre - finder udvalget det forsvarligt generelt at  

 undtage behandlinger af den type af personoplysninger fra anmeldelsespligten.  

 Der foreslås således indsat en bestemmelse om, at behandlinger,  

 som ikke omfatter oplysninger af fortrolig karakter, undtages fra  

 anmeldelsespligten.
En sådan behandling bør uden anmeldelse  

 endvidere kunne omfatte identifikationsoplysninger, herunder personnummer, og  

 oplysninger om betaling til og fra en offentlig myndighed.
Det vil efter udvalgets opfattelse være for  

 omfattende at beskrive formål, modtagere m.v. for alle de typer af  

 behandlinger, som tænkes undtaget, i selve lovteksten.
Dette skyldes,  

 at de behandlinger (registre), som i dag blot kan anmeldes, har meget  

 forskellig karakter.
Derfor foreslås indsat en bemyndigelsesbestemmelse  

 for justitsministeren til at fastsætte nærmere regler herom.
Udvalget foreslår endvidere, at behandlinger, hvis  

 eneste formål er at føre et register, som er beregnet til at  

 informere offentligheden, undtages fra anmeldelsespligten.
Denne mulighed for  

 undtagelse fremgår direkte af direktivets artikel 18, stk. 3.
Da det i øvrigt ikke er muligt med sikkerhed at  

 forudsige, om der eventuelt kan være andre typer af behandlinger, hvor  

 det i betragtning af de behandlede oplysninger ikke er sandsynligt, at de  

 registreredes rettigheder eller frihedsrettigheder krænkes,  

 foreslår udvalget, at der indsættes en bemyndigelsesbestemmelse,  

 hvorefter justitsministeren kan undtage sådanne andre behandlinger fra  

 kravet om anmeldelse.
Det gælder dog ikke behandlinger, som efter  

 udvalgets opfattelse bør kontrolleres inden  

 iværksættelsen, jf. om disse behandlinger nedenfor.
Udvalget  

 peger på, at der f.eks. kunne ske undtagelse for de registre/  

 behandlinger, som i dag er undtaget fra kravet om fastsættelse af  

 forskrifter, jf.
Justitsministeriets bekendtgørelse nr. 872 af 17.  

 december 1991, fastsat i henhold til lovens § 8 e.
Endelig anfører udvalget, at direktivet i artikel  

 18, stk. 2, 2. pind, indeholder en mulighed for forenklet anmeldelse  

 eller fritagelse for anmeldelse på betingelse af, at de dataansvarlige  

 i overensstemmelse med den nationale lovgivning, som de er underlagt, udpeger  

 en person med ansvar for beskyttelse af personoplysninger.
Vedkommende person  

 skal bl.a. have til opgave i fuld uafhængighed af den dataansvarlige at  

 sikre den interne anvendelse af de nationale bestemmelser, der er truffet i  

 medfør af direktivet, samt at føre et register over de  

 behandlinger, der gennemføres af den dataansvarlige, og som omfatter  

 de i artikel 21, stk. 2, omhandlede oplysninger.
Udvalget  

 foreslår, at denne undtagelsesmulighed ikke anvendes.
Om baggrunden  

 herfor henvises til betænkningen, side 336 f.
Af hensyn til opretholdelsen af et så enstrenget  

 system som muligt foreslår udvalget, at muligheden for efter  

 direktivets artikel 18, stk. 5, at undtage eller etablere en forenklet  

 anmeldelsesordning for manuelle registre ikke anvendes.
Udvalget finder ikke,  

 at der er grund til at gøre forskel på edb- behandlinger og  

 manuelle registre.
Hertil kommer, at et manuelt register i mange  

 tilfælde vil kunne anmeldes sammen med en række edb-behandlinger,  

 fordi disse varetager samme overordnede formål.
Om de foreslåede undtagelser til  

 anmeldelsesordningen anfører udvalget, at der vil være tale om  

 en betydelig administrativ lettelse i den offentlige forvaltning.
Der  

 henvises herved til bilag 18 i bilagssamlingen til betænkningen,  

 hvori der under pkt. 2 og 3 er redegjort nærmere herfor.
Forudgående kontrol For visse af de behandlinger, som ikke er omfattet af de  

 foreslåede undtagelser, og som derfor vil skulle anmeldes  

 forudgående til tilsynsmyndigheden, anbefaler udvalget, at der tillige  

 fastsættes et krav om forudgående kontrol fra tilsynsmyndighedens  

 side.
 Herved tages der højde for, at det efter  

 direktivets artikel 20, stk. 1 og 2, påhviler medlemsstaterne at  

 præcisere, hvilke behandlinger der kan indebære særlige  

 risici for registrerede personer, samt i den forbindelse at sikre, at disse  

 behandlinger underkastes en forudgående kontrol.
 Kontrollen vil f.eks. kunne ske i form af en udtalelse  

 efter modtagelsen af en anmeldelse, men der stilles ikke krav herom i  

 direktivet.
 Udvalget finder det naturligt, at der i forbindelse med  

 anmeldelse af behandlinger, som skal kontrolleres forudgående, afgives  

 en udtalelse, således at den dataansvarlige myndighed får en  

 tilkendegivelse fra Datatilsynet om, hvad kontrollen er resulteret i.
Udvalget er endvidere af den opfattelse, at en behandling,  

 som skal kontrolleres, ikke bør iværksættes, før  

 denne udtalelse er afgivet.
På den måde sikres det, at en  

 behandling ikke iværksættes, før kontrollen er  

 tilendebragt.
Der lægges herved også vægt på, at  

 en sådan ordning er indeholdt i den nuværende lovgivning,  

 hvorefter der gælder et krav om forudgående udtalelse om  

 registre, for hvilke der skal fastsættes forskrifter.
Det vil sige en  

 stor del af registrene med fortrolige oplysninger samt alle registre med  

 følsomme oplysninger.
 Udvalget finder dog ikke, at der er behov for, at der  

 foretages en forudgående kontrol af alle disse registre  

 (behandlinger).
 Udvalget er af den opfattelse, at det for behandlinger,  

 som omfatter de særlige kategorier af oplysninger samt oplysninger om  

 strafbare forhold og om væsentlige sociale problemer, bør sikres  

 forudgående, at der etableres den fornødne sikkerhed.
 Endvidere findes der at være et særligt behov  

 for at sikre, at sammenstilling eller samkøring af fortrolige  

 oplysninger i kontroløjemed ikke iværksættes, før  

 det er kontrolleret, om dette er i overensstemmelse med bl.a. god  

 databehandlingsskik.
Derudover synes det rimeligt at underkaste behandlinger af  

 fortrolige oplysninger, som alene finder sted i videnskabeligt eller  

 statistisk øjemed, en forudgående kontrol.
Dette skyldes, at der  

 er fastsat særligt lempelige regler for behandlinger med henblik  

 på forskning og statistik i relation til den registreredes indsigtsret  

 og indsigelsesret, samt at behandlinger i de nævnte øjemed kan  

 resultere i store mængder af data, som opbevares over en meget lang  

 periode.
 Endelig bør behandlinger af fortrolige oplysninger,  

 der udelukkende finder sted med henblik på at føre  

 retsinformationssystemer, være undergivet forudgående  

 kontrol.
 Da det efter udvalgets opfattelse ikke kan udelukkes, at  

 der kan være andre typer af behandlinger, som bør undergives  

 forudgående kontrol på grund af deres art, omfang eller  

 formål, f.eks. fordi de indebærer anvendelsen af ny teknologi,  

 foreslås det, at der indsættes en bemyndigelsesbestemmelse,  

 hvorefter justitsministeren kan fastsætte, at andre behandlinger end de  

 ovenfor nævnte kun kan iværksættes efter forudgående  

 udtalelse fra Datatilsynet.
Udvalget anbefaler herudover, at de gældende  

 bestemmelser om forelæggelse af udtalelser for henholdsvis vedkommende  

 minister og forskningsministeren, såfremt Datatilsynet ikke kan  

 tiltræde udførelsen af en behandling, som foretages for en  

 underordnet statslig eller kommunal myndighed, videreføres.
Dog  

 foreslås det, at indenrigsministeren - i modsætning til den  

 gældende ordning, hvor kompetencen er henlagt til forskningsministeren  

 - tillægges beføjelse til at træffe afgørelse  

 på det kommunale område.
Anmeldelsens genstand og indhold I de tilfælde, hvor der efter den foreslåede  

 ordning skal ske anmeldelse til tilsynsmyndigheden, finder udvalget ud fra  

 ressourcemæssige hensyn, at det skal være muligt for en  

 dataansvarlig myndighed at anmelde flere behandlinger samtidig.
Udvalget  

 lægger herved også vægt på, at det fremgår af  

 direktivets artikel 18, stk. 1, at genstanden for en anmeldelse er en  

 behandling eller en række sådanne behandlinger, hvis formål  

 er identiske eller indbyrdes relaterede.
Hertil kommer, at en anmeldelse efter direktivets artikel  

 19, stk. 1, bl.a. skal indeholde oplysninger om behandlingens  

 formål.
Dette må efter udvalgets opfattelse forstås  

 på den måde, at der skal kunne formuleres et samlet, logisk  

 sammenhængende formål med en behandling eller række af  

 behandlinger, som anmeldes på én anmeldelse.
Det må antages, at hovedreglen i praksis vil  

 være, at der vil ske anmeldelse af en række behandlinger, ikke  

 enkelte behandlinger.
Det vil sige, at en anmeldelse ofte vil dække  

 over både indsamling, registrering og anvendelse samt eventuelt  

 videregivelse til opfyldelse af et bestemt formål.
Dette svarer i store  

 træk til den nuværende praksis omkring formålsangivelsen i  

 forskrifterne for offentlige myndigheders registre.
I direktivets artikel 19, stk. 1, er det angivet,  

 hvilke oplysningstyper en anmeldelse mindst skal indeholde.
Det  

 bemærkes, at tilsynsmyndigheden altid efter direktivets artikel 28,  

 stk. 3, 1. pind, skal kunne indsamle alle oplysninger, der er  

 nødvendige for at varetage dens tilsynsopgaver.
I lyset heraf anbefaler udvalget, at ikke blot de i  

 artikel 19, stk. 1, opregnede oplysningstyper, men også enkelte  

 andre oplysningstyper, skal angives i en anmeldelse.
Det foreslås  

 således, at der i en anmeldelse - udover de i den nævnte artikel  

 anførte oplysningstyper - skal gives følgende information til  

 tilsynsmyndigheden:
 En betegnelse for behandlingen.
 En generel beskrivelse af behandlingen.
 Tidspunktet for påbegyndelsen af behandlingen.
 Tidspunktet for sletningen af oplysningerne.
 Navn og adresse på en eventuel databehandler.
 Om begrundelsen herfor henvises til  

betænkningen, side 344 f.
 Efter direktivets artikel 19, stk. 2, skal  

 medlemsstaterne præcisere, efter hvilke procedurer ændringer i de  

 oplysninger, som fremgår af anmeldelserne, skal anmeldes til  

 tilsynsmyndigheden.
Udvalget foreslår på denne baggrund, at der  

 fastsættes bestemmelser om ændringer til anmeldelser, som  

 allerede er blevet indgivet til Datatilsynet.
Udvalget finder ikke, at der er  

 behov for at indgive en ny anmeldelse, men alene at der skal gives meddelelse  

 om ændringerne.
Se herved nærmere betænkningen, side  

 345.
Behandlingernes offentlige tilgængelighed Efter den gældende ordning er registerforskrifter  

 offentligt tilgængelige.
Direktivet indeholder i artikel 21, stk. 1, en  

 bestemmelse om, at medlemsstaterne skal træffe foranstaltninger til at  

 sikre, at behandlingerne er offentligt tilgængelige.
Endvidere skal der  

 efter stk. 2 fastsættes bestemmelser om, at tilsynsmyndigheden  

 skal føre et register over de behandlinger, der er anmeldt i henhold  

 til artikel 18.
 Udvalget foreslår på denne baggrund, at det  

 skal påhvile tilsynsmyndigheden at føre en fortegnelse, der skal  

 være tilgængelig for offentligheden, over de behandlinger, der er  

 anmeldt.
Det følger af direktivets artikel 21, stk. 3,  

 1. afsnit, at for så vidt angår behandlinger, som ikke er  

 omfattet af anmeldelsespligt, skal visse af oplysningerne stilles til  

 rådighed for enhver person, der anmoder herom.
Dette skal gøres  

 af de dataansvarlige eller enhver anden myndighed, som medlemsstaterne  

 udpeger hertil.
Under hensyn hertil foreslår udvalget, at de  

 dataansvarlige selv skal stille visse oplysninger til rådighed for  

 enhver, som anmoder herom, ligesom det foreslås, at de dataansvarlige  

 tillige skal stille oplysninger om anmeldelsespligtige behandlinger til  

 rådighed.
For så vidt angår disse behandlinger, har de  

 dataansvarlige allerede udfyldt anmeldelsesblanketter til vedkommende  

 tilsynsmyndighed og må derfor forudsættes at være i  

 besiddelse af en genpart eller kopi, som det ikke vil udgøre en  

 yderligere belastning også at skulle stille til rådighed for  

 offentligheden.
 Udvalget foreslår, at der efter en konkret afvejning  

 - ud fra de samme hensyn som nævnt under punkt 4.2.5.2.  

 vedrørende begrænsninger i oplysningspligten og indsigtsretten -  

 kan gøres undtagelse fra pligten til at gøre behandlinger  

 offentligt tilgængelige.
B.
Behandlinger, der udføres for private dataansvarlige Direktivets artikel 18, stk. 1, bygger - som  

 nævnt - på det udgangspunkt, at der skal ske anmeldelse af  

 behandlinger, medmindre der gøres undtagelse efter artikel 18,  

 stk. 2-5.
 Hovedreglen efter den gældende lov om private  

 registre er derimod, at der ikke gælder noget krav om anmeldelse til  

 tilsynet.
 Udvalget er af den opfattelse, at den gældende  

 retstilstand så vidt muligt bør opretholdes med henblik på  

 at begrænse de administrative byrder for private virksomheder m.v.  

 Anmeldelse bør derfor kun pålægges, hvor særlige  

 hensyn fører dertil.
 Da direktivet bygger på det udgangspunkt, at der  

 skal ske anmeldelse, har udvalget ikke fundet det forsvarligt at  

 fastsætte et krav om, at der kun skal ske anmeldelse af visse  

 nærmere angivne behandlinger (positivliste), men foreslår i  

 stedet, at der i overensstemmelse med direktivets ordning indsættes et  

 krav om anmeldelse, kombineret med en række undtagelsesbestemmelser  

 (negativliste).
 Udvalget har i de foreslåede undtagelsesbestemmelser  

 søgt at medtage de typiske behandlinger af almindelige oplysninger,  

 som de fleste virksomheder må forventes at udføre, herunder  

 behandlinger, som omfatter oplysninger om ansatte, kunder,  

 leverandører m.v.
Endvidere foreslås foreningsregistre undtaget i det  

 omfang, der alene behandles oplysninger om foreningens egne medlemmer.  

 Sådanne registre er også i dag undtaget fra anmeldelse, selv om  

 de indeholder følsomme oplysninger, jf. lov om private registre  

 § 3, stk. 4, 2. pkt.
Undtagelsen skal endvidere ses i lyset af  

 direktivets artikel 18, stk. 4, jf. artikel 8, stk. 2, litra d.
 Herudover lægges der op til, at behandlinger, som i  

 dag er omfattet af bekendtgørelse nr. 121 af 11. marts 1988 om  

 undtagelse af visse private edb-registre fra anmeldelsespligt, undtages.
 Endelig foreslås behandlinger, som foretages med  

 henblik på udførelsen af markedsundersøgelser,  

 undtaget.
Da det heller ikke inden for den private sektor er muligt  

 med sikkerhed at forudsige, om der eventuelt kunne være andre typer af  

 behandlinger, hvor det i betragtning af de behandlede oplysninger ikke er  

 sandsynligt, at de registreredes rettigheder eller frihedsrettigheder  

 krænkes, foreslås det, at der indsættes en  

 bemyndigelsesbestemmelse, hvorefter justitsministeren kan undtage  

 sådanne andre behandlinger fra kravet om anmeldelse.
Det gælder  

 dog ikke behandlinger, som efter udvalgets opfattelse bør tillades  

 inden iværksættelsen, jf. om disse former for behandlinger  

 nedenfor.
 Det er udvalgets opfattelse, at de foreslåede  

 undtagelser til anmeldelsesordningen vil indebære, at omfanget af  

 anmeldelser i den private sektor i hovedsagen vil være uændret.  

 Der henvises herved til bilag 18 i bilagssamlingen til  

betænkningen.
For de behandlinger, som ikke omfattes af de  

 foreslåede undtagelser, og som derfor vil skulle anmeldes, anbefaler  

 udvalget, at der med hensyn til en række behandlinger etableres en  

 tilladelsesordning.
Udvalget lægger herved vægt på, at en  

 sådan ordning, kombineret med muligheden for at stille vilkår,  

 vil være egnet til at tilvejebringe et klart og utvetydigt grundlag,  

 på hvilket virksomheden m.v. kan foretage sin behandling.
 Hertil kommer, at Datatilsynet vil have mulighed for at  

 lade en tilladelse bortfalde, hvis en virksomhed m.v. tilsidesætter  

 vilkårene eller går ud over det, som den har oplyst i  

 anmeldelsen.
Den foreslåede tilladelsesordning, som i det  

 væsentlige svarer til, hvad der følger af lov om private  

 registre, skal ses på denne baggrund.
Der henvises til  

betænkningen, side 341 f.
Det bemærkes, at udvalget - som følge af de  

 foreslåede regler om overførsel af oplysninger til tredjelande -  

 anbefaler, at der fastsættes et krav om, at overførsel af  

 oplysninger til et tredjeland, der sikrer et tilstrækkeligt  

 beskyttelsesniveau, ikke skal kunne iværksættes, før der  

 er indhentet tilladelse hertil fra tilsynsmyndigheden.
Dette bør efter  

 udvalgets opfattelse også gælde, selv om behandlingen af  

 oplysninger i øvrigt ikke er omfattet af kravet om anmeldelse.
Der  

 henvises herved til betænkningen, side 290 f.
I tilknytning til forslaget til tilladelsesordning  

 anbefaler udvalget, at der i lovgivningen indsættes  

 bemyndigelsesbestemmelser, ifølge hvilke justitsministeren kan  

 fastsætte undtagelser fra kravet om tilladelse til behandling af  

 følsomme oplysninger eller kan fastsætte regler om, at andre  

 anmeldelsespligtige behandlinger skal tillades inden  

 iværksættelsen.
Udvalget forudsætter i sidstnævnte  

 tilfælde, at der er tale om behandlinger, som indebærer en  

 særlig risiko på grund af deres art, omfang eller  

 formål.
 Vedrørende anmeldelsens genstand og indhold samt  

 med hensyn til behandlingernes offentlige tilgængelighed henvises til  

 det under punkt A anførte.
C.
Behandlinger, der udføres for domstolene Udvalget har i lyset af direktivets bestemmelser  

 overvejet, hvilken anmeldelsesordning der bør gælde for den  

 behandling af oplysninger, der foretages for domstolene.
I den forbindelse er  

 dels spørgsmålet om, i hvilket omfang der skal ske anmeldelse  

 til tilsynsmyndigheden, dels spørgsmålet om, hvilke oplysninger  

 en anmeldelse skal indeholde, gjort til genstand for overvejelse.
Efter at have overvejet forskellige  

 løsningsmodeller anbefaler udvalget, at den foreslåede  

 anmeldelsesordning for den offentlige forvaltning tilsvarende skal  

 gælde for domstolene.
Herved sikres det, at den i lovgivningen  

 indeholdte anmeldelsesordning bliver så enstrenget som mulig.
Samtidig  

 indebærer det, at domstolenes behandling af oplysninger i vid  

 udstrækning vil skulle anmeldes til tilsynsmyndigheden, hvilket vil  

 være medvirkende til at realisere de ovenfor beskrevne formål med  

 anmeldelse af behandlinger.
Med hensyn til det nærmere indhold af  

 anmeldelsesordningen på domstolsområdet henvises til det ovenfor  

 under pkt.
A anførte, samt til betænkningen, side  

 345-347.
D.
Særligt om edb-servicebureauer (databehandlere) Udvalget foreslår, at edb-servicebureauer, herunder  

 som noget nyt tillige offentlige myndigheder, der fungerer som  

 edb-servicebureauer (databehandlere), skal foretage anmeldelse til  

 Datatilsynet forinden påbegyndelsen af behandlingen.
Der henvises  

 herved til betænkningen, side 349.
4.2.7.3. Justitsministeriets forslag Generelt om udvalgets forslag vedrørende den offentlige forvaltning  

 og den private sektor Justitsministeriet kan generelt tilslutte sig udvalgets  

 forslag til en ny anmeldelsesordning for henholdsvis den offentlige  

 forvaltning og den private sektor.
 Justitsministeriet lægger herved vægt  

 på, at forslaget er udtryk for en afbalanceret afvejning af på  

 den ene side hensynet til at sikre fornøden kontrol med behandlingerne  

 og på den anden side hensynet til, at der ikke pålægges de  

 dataansvarlige unødige byrder.
Justitsministeriet foreslår dog - ud fra  

 retssikkerhedsmæssige hensyn - at vedkommende tilsynsmyndighed ikke kun  

 skal foretage forudgående kontrol med hensyn til behandling af  

 nærmere bestemte oplysninger om enkeltpersoners rent private forhold,  

 herunder bl.a. væsentlige sociale problemer.
Tilsynsmyndigheden skal  

 derimod generelt forudgående kontrollere lovligheden af behandling af  

 oplysninger om enkeltpersoners rent private forhold.
 I det følgende behandles nogle særlige  

 spørgsmål i tilknytning til den foreslåede  

 anmeldelsesordning.
Overførsel af oplysninger til tredjelande Registertilsynet har peget på, at der for så  

 vidt angår virksomheders m.v. konkrete overførsel af oplysninger  

 til et tredjeland, som ikke sikrer et tilstrækkeligt  

 beskyttelsesniveau, i et vist omfang bør fastsættes et krav om  

 tilladelse, før overførslen iværksættes.
Et sådant krav om tilladelse bør efter  

 Registertilsynets opfattelse stilles med hensyn til overførsel, der er nødvendig af hensyn til opfyldelsen  

 af en aftale mellem den registrerede og den dataansvarlige eller af hensyn  

 til gennemførelse af foranstaltninger, der træffes på den  

 registreredes anmodning forud for indgåelse af en sådan  

 aftale, overførsel, der er nødvendig af hensyn til  

 indgåelsen eller udførelsen af en aftale, der i den  

 registreredes interesse er indgået mellem den dataansvarlige og  

 tredjemand, og overførsel, der er nødvendig eller følger af lov  

 eller bestemmelser fastsat i henhold til lov for at beskytte en vigtig  

 samfundsmæssig interesse eller for, at et retskrav kan  

 fastlægges, gøres gældende eller forsvares.
 Justitsministeriet kan - af retssikkerhedsmæssige  

 grunde - tiltræde Registertilsynets forslag.
Domstolene Justitsministeriet kan tilslutte sig udvalgets forslag til  

 anmeldelsesordning vedrørende domstolene, hvorefter den  

 anmeldelsesordning, der i øvrigt gælder for offentlige  

 myndigheder (den offentlige forvaltning), også gælder for  

 domstolene.
 Det bemærkes i den forbindelse, at domstolene i  

 forbindelse med høringen over betænkningen ikke har haft  

 indvendinger imod den anmeldelsesmodel, som udvalget har foreslået.
Særligt om anmeldelsesordningen for private sygehuse Justitsministeriet finder, at der   for at skabe  

 parallelitet mellem anmeldelsespligten for henholdsvis offentlige og private  

 sygehuse   bør foretages en mindre ændring i den  

 anmeldelsesordning for den private sektor, som Registerlovsudvalget har  

 foreslået, og som også er lagt til grund i L 44.
Det foreslås derfor, at der ikke skal gøres  

 undtagelse fra anmeldelsesordningen inden for den private sundhedssektor,  

 hvis der er tale om behandling af personoplysninger, der foretages for et  

 privat sygehus.
Der henvises til lovforslagets § 49, stk. 1, nr. 8.
Behandlingernes offentlige tilgængelighed Justitsministeriet kan generelt tilslutte sig udvalgets  

 forslag til regulering af spørgsmålet om behandlingernes  

 offentlige tilgængelighed.
Dog finder Justitsministeriet, at adgangen  

 til at gøre undtagelse fra pligten til at gøre behandlinger  

 offentlige tilgængelige bør præciseres.
Det foreslås  

 således, at offentlighedens adgang til indsigt i tilsynsmyndighedernes  

 fortegnelser over de behandlinger, der er anmeldt, kun skal kunne  

 begrænses, i det omfang det er nødvendigt til forebyggelse,  

 opklaring og forfølgning af lovovertrædelser, eller  

 afgørende hensyn til private interesser gør det  

 påkrævet.
4.2.8. Tilsyn 4.2.8.1. Gældende ret I dag varetages tilsynet med lov om offentlige  

 myndigheders registre og lov om private registre af Registertilsynet.
Også andre offentlige myndigheder påser  

 overholdelsen af lovgivning, som vedrører beskyttelsen af fysiske  

 personers grundlæggende rettigheder og frihedsrettigheder, herunder  

 retten til privatlivets fred, i forbindelse med, at der sker behandling af  

 personoplysninger.
Herom henvises nærmere til  

betænkningen, side 349 f, hvor der er redegjort for  

 Patientklagenævnets og Pressenævnets kompetence på  

 området.
 Reglerne om Registertilsynets organisation fremgår  

 af lov om offentlige myndigheders registre kapitel 7.
 Efter lovens § 22, stk. 1, består  

 Registertilsynet af et råd og et sekretariat.
Rådet nedsættes af justitsministeren og  

 består af en formand, der skal opfylde betingelserne for at kunne blive  

 udnævnt til dommer, og af 6 andre medlemmer, jf. § 23. Medlemmerne  

 og stedfortræderne for disse udnævnes for 4 år.
Med reglen  

 om 4-årig beskikkelse er ikke tilsigtet at udelukke genbeskikkelse.
Registertilsynets daglige forretninger varetages af  

 sekretariatet, der ledes af en direktør, jf. § 24.  

 Direktøren er ikke medlem af rådet, men deltager i rådets  

 møder uden stemmeret.
Sekretariatet forudsættes i  

 bemærkningerne til loven sammensat således, at det besidder  

 såvel juridisk som edb-teknisk sagkundskab.
Den løbende  

 inspektionsvirksomhed varetages af sekretariatet.
Efter § 25 fastsætter justitsministeren  

 rådets forretningsorden og de nærmere regler om arbejdets  

 fordeling mellem råd og sekretariat.
Der er ved Justitsministeriets  

 bekendtgørelse nr. 160 af 20. april 1979 fastsat forretningsorden for  

 registerrådet m.v.
 Det følger af denne forretningsordens § 9,  

 stk. 1, at rådet behandler og træffer afgørelse i  

 sager af principiel karakter, sager af betydelig almindelig interesse eller  

 betydelige følger for en offentlig myndighed eller privat virksomhed  

 m.v., og sager, hvis udfald kan give anledning til tvivl.
 Direktøren træffer afgørelse i andre  

 sager, jf. forretningsordenens § 9, stk. 2.
 Rådets formand forbereder i samarbejde med  

 sekretariatet sagernes forelæggelse for rådet og leder  

 rådets møder, jf. forretningsordenens § 2, stk. 1.
 Herudover indeholder forretningsordenen regler om  

 habilitet, mødeafholdelse, stemmeafgivelse, stedfortrædere og  

 lignende.
Det fremgår af forarbejderne til lovens § 22,  

 at Registertilsynet ikke er undergivet tjenestebefalinger fra nogen anden  

 administrativ myndighed med hensyn til udøvelsen af sin virksomhed.  

 Den funktionelle uafhængighed i forhold til den øvrige  

 forvaltning er et væsentligt element i sikringen af den enkeltes  

 integritet.
Justitsministeriet har i bemærkningerne givet udtryk for,  

 at hensynet til en tilfredsstillende varetagelse af Registertilsynets  

 funktioner kræver, at rådets medlemmer udpeges på en  

 sådan måde, at der herigennem sikres tilsynet den fornødne  

 uafhængighed af de interesser inden for den offentlige og private  

 sektor, som efter forslaget undergives tilsynets kompetence.
Samtidig er det  

 imidlertid af afgørende betydning for Registertilsynets autoritet, at  

 der blandt rådets medlemmer findes personer med en betydelig indsigt i  

 den offentlige (statslige såvel som kommunale) forvaltnings og  

 erhvervslivets forhold; dette vil være en forudsætning for, at  

 tilsynet kan foretage en selvstændig vurdering af de synspunkter, der  

 kan anføres for og imod ønsker om oprettelse og brug af  

 bestemte registre.
Justitsministeriet var på denne baggrund af den  

 opfattelse, at der ved udpegning af medlemmer af rådet bør  

 tilstræbes uvildighed og sagkundskab fremfor  

 interesserepræsentation.
 Registertilsynet har i dag overordnet set følgende  

 opgaver og funktioner:
 Afgivelse af udtalelser efter forelæggelse fra  

 registeransvarlige myndigheder eller virksomheder og lignende  

 vedrørende påtænkte registreringer, videregivelser,  

 sikkerhed m.v.
 Afgivelse af høringsudtalelser om påtænkt  

 lovgivning m.v.
 Behandling af anmeldelser og ansøgninger om tilladelser.
 Behandling af klagesager.
 Behandling af egen drift-sager vedrørende overtrædelse  

 af lovgivningen.
 Vejledning over for offentlige myndigheder og private.
 Udførelse af inspektioner.
 Deltagelse i internationalt samarbejde samt afgivelse af udtalelser  

 vedrørende udkast til rekommandationer, konventioner, direktiver  

 m.v.
 Udgivelse af en årsberetning.
 Opgaverne, der i nogen grad er forskellige afhængigt  

 af, om der er tale om behandling af oplysninger i den offentlige forvaltning  

 eller i den private sektor, beskrives nærmere i det  

 følgende.
A.
Lov om offentlige myndigheders registre Det fremgår af lovens § 22, stk. 1, at  

 Registertilsynet fører tilsyn med ethvert register, som omfattes af  

 loven.
Tilsynet påser af egen drift eller efter klage fra en  

 registreret, at registeret er oprettet og anvendes i overensstemmelse med  

 lovens bestemmelser og de forskrifter, der er fastsat i medfør af  

 loven, jf. § 22, stk. 2.
 Efter § 26, stk. 1, kan tilsynet afkræve  

 såvel den eller de for registeret ansvarlige myndigheder som den, der  

 fører registeret, enhver oplysning af betydning for tilsynet.
Registertilsynet træffer som hovedregel ikke  

 afgørelser over for offentlige myndigheder.
Der findes dog enkelte  

 undtagelser herfra, idet tilsynet træffer endelige afgørelser i  

 relation til lovens § 13, stk. 1, 2, 4 og 6, § 14 samt efter  

 forskrifter fastsat i henhold til § 13, stk. 2, 3 og 5, jf.  

 § 15 (registerindsigt), § 17, stk. 5 (særlig tilladelse  

 til videregivelse af ikke-følsomme oplysninger), samt § 18 og  

 § 21, stk. 5 (særlig tilladelse til videregivelse fra  

 registre oparbejdet alene i statistisk eller videnskabeligt øjemed).  

 Tilsynets afgørelser kan ikke indbringes for andre  

 forvaltningsmyndigheder, jf. § 15, 2. pkt., 17, stk. 5, 3. pkt.,  

 § 18, 3. pkt. og § 21, stk. 5, 2. pkt.
I alle andre tilfælde afgiver Registertilsynet alene  

 udtalelser.
Tilsynet afgiver bl.a. udtalelser om udkast til forskrifter, jf.  

 lovens § 5, stk. 1, § 6, stk. 3, og § 7,  

 stk. 2. Herudover afgives udtalelser i klagesager om registrering,  

 videregivelse, sikkerhed m.v.
Endvidere kan tilsynet til enhver tid  

 fremsætte forslag om ændring af gældende forskrifter over  

 for den myndighed, der har fastsat forskrifterne, jf. § 27.
Det har været kendetegnende, at tilsynets udtalelser  

 er blevet efterlevet af myndighederne, uanset de formelt set ikke har  

 bindende karakter.
Der har således kun været et eksempel  

 på, at en myndighed direkte har afvist at følge en udtalelse,  

 som var afgivet af tilsynet.
Sagen er omtalt i Registertilsynets  

 årsberetning 1995, side 111 ff.
Registertilsynets udtalelser kan i almindelighed ikke  

 indbringes for andre forvaltningsmyndigheder.
Dog fremgår det af lovens  

 § 5, stk. 2, at hvis tilsynet ikke kan tiltræde et udkast til  

 forskrifter for et register, som skal føres af en underordnet statslig  

 myndighed, skal sagen forelægges for vedkommende minister, som  

 træffer den endelige administrative afgørelse.
Bestemmelsen har  

 aldrig været anvendt.
Tilsvarende fremgår det af § 6, stk. 3, 2.  

 pkt., at kan tilsynet ikke tiltræde et forslag til forskrifter, som  

 forelægges af en kommunal myndighed, skal sagen forelægges  

 finansministeren (nu forskningsministeren), der træffer den endelige  

 administrative afgørelse.
Denne bestemmelse har kun været  

 anvendt i et enkelt tilfælde, jf. ovennævnte sag.
I alle andre  

 tilfælde har myndighederne efterkommet tilsynets henstillinger, i visse  

 tilfælde dog efter nærmere forhandlinger om indholdet af  

 henstillingerne.
Bestemmelserne i § 5, stk. 2, og § 6,  

 stk. 3, 2. pkt., gælder også, hvis tilsynet fremsætter  

 forslag til ændring af gældende forskrifter efter § 27.
Registertilsynet har ifølge § 26, stk. 3,  

 yderligere den særlige reaktionsmulighed, at tilsynet kan afgive en  

 indberetning til den eller de for registeret ansvarlige myndigheder og  

 vedkommende minister om konstaterede overtrædelser af loven eller  

 fastsatte forskrifter samt i øvrigt om forefundne mangler.  

 Registertilsynet skal i så fald have underretning om, hvad myndigheden  

 foretager i anledning af indberetningen.
Tilsynet afgiver kun indberetninger,  

 hvis der er tale om overtrædelser af en vis alvorlighed.
I  

 Registertilsynets årsberetninger til Folketinget er omtalt de  

 tilfælde, hvor indberetninger har været nødvendige i det  

 pågældende år.
I henhold til lovens § 26, stk. 2, har  

 Registertilsynets medlemmer og personale til enhver tid mod behørig  

 legitimation uden retskendelse adgang til alle lokaler, hvorfra registeret  

 administreres eller kan benyttes, samt til lokaler, hvor registeret eller de  

 tekniske hjælpemidler opbevares eller anvendes.
Tilsynet har de seneste  

 år udført ca. 20 inspektioner om året i den offentlige  

 sektor.
 Registertilsynet afgiver en årlig beretning om sin  

 virksomhed til Folketinget, jf. § 28. Beretningen skal efter  

 bestemmelsen offentliggøres, og tilsynet udsender den hvert år  

 til alle offentlige myndigheder og offentlige biblioteker samt visse private  

 virksomheder og pressen.
 Herudover indeholder lovens § 28, stk. 2, en  

 udtrykkelig hjemmel til, at Registertilsynet kan offentliggøre  

 udtalelser, som tilsynet har afgivet i medfør af en række  

 angivne bestemmelser, herunder de udtalelser, tilsynet afgiver om udkast til  

 forskrifter for registre og tilsynets indberetninger af offentlige  

 myndigheder.
 Oplysninger offentliggøres dog ikke i det omfang,  

 hensynet til gennemførelsen af de foreskrevne kontrol- og  

 sikkerhedsforanstaltninger eller afgørende hensyn til andre offentlige  

 interesser gør hemmeligholdelse påkrævet, jf. § 28,  

 stk. 2, 2. pkt., jf. § 8, stk. 2, 2. pkt.
Registertilsynets afgørelser m.v. kan indbringes  

 for de almindelige domstole, og tilsynet er undergivet sædvanlig  

 kontrol af Folketingets Ombudsmand.
Der har aldrig været anlagt sag  

 imod tilsynet ved domstolene i relation til en udtalelse/afgørelse,  

 som tilsynet har afgivet eller truffet efter lov om offentlige myndigheders  

 registre.
Dog har en del klagere siden tilsynets oprettelse i 1979 indbragt  

 udtalelser og afgørelser for ombudsmanden.
B.
Lov om private registre Reglerne om tilsynets kompetence i relation til private  

 virksomheder m.v. fremgår af lov om private registre kapitel 7.
 Det fremgår af § 22, stk. 1, at  

 Registertilsynet fører tilsyn med, at der ikke sker overtrædelse  

 af loven eller bestemmelser, der er fastsat i medfør af loven.  

 Tilsynet påser herunder af egen drift eller efter klage fra en  

 registreret, at registeret er oprettet og anvendes i overensstemmelse med  

 loven og bestemmelser, der er fastsat i medfør af loven.
 Tilsynet kan efter stk. 2 kræve enhver  

 oplysning, der er af betydning for dets virksomhed, herunder til  

 afgørelse af, om et forhold falder ind under lovens bestemmelser.  

 Denne bestemmelse er benyttet i en række tilfælde, og undertiden  

 er det nødvendigt at indgive politianmeldelse for at få  

 fremskaffet de nødvendige oplysninger.
 Registertilsynet træffer afgørelser efter  

 loven, og disse kan ikke indbringes for anden administrativ myndighed, jf.  

 § 25.
 Derimod kan afgørelserne indbringes for  

 Folketingets Ombudsmand og for de almindelige domstole.
I nogle situationer træffer tilsynet  

 afgørelser i form af pålæg.
Tilsynet kan  

 således meddele pålæg om, at registrering eller  

 videregivelse, der ikke må finde sted efter lov om private registre,  

 skal ophøre, og at eksisterende registre, der føres i strid med  

 loven eller et i henhold hertil meddelt pålæg, skal slettes, jf.  

 § 23, stk. 1.
Tilsynet kan endvidere pålægge en virksomhed  

 m.v. at foretage sletning eller berigtigelse af en oplysning, som ikke  

 må registreres, eller som tilsynet finder urigtig eller vildledende,  

 jf. § 23, stk. 2. Denne bestemmelse skal ses i sammenhæng med  

 reglerne i §§ 5 og 6. Se ovenfor pkt. 4.2.4.1. (pkt.
B).
 Herudover kan tilsynet pålægge en person eller  

 en virksomhed m.v. at slette eller berigtige oplysninger, der er registreret  

 før lovens ikrafttræden, og som ikke må registreres efter  

 loven, eller som tilsynet finder urigtige eller vildledende, jf. § 23,  

 stk. 3.
Efter § 23, stk. 4, kan tilsynet i særlige  

 tilfælde pålægge en virksomhed m.v. at slette oplysninger,  

 der på grund af alder eller af andre grunde har mistet deres betydning  

 for varetagelsen af registerets opgaver.
Bestemmelsen er omtalt ovenfor under  

 pkt. 4.2.4.1. (pkt.
B).
Efter § 23, stk. 5, kan tilsynet forbyde en  

 nærmere angiven fremgangsmåde i forbindelse med indsamling eller  

 videregivelse af oplysninger, såfremt tilsynet finder, at den  

 pågældende fremgangsmåde medfører en væsentlig  

 risiko for, at der registreres eller videregives urigtige eller vildledende  

 oplysninger eller oplysninger, som ikke må registreres eller  

 videregives.
Bestemmelsen kan bl.a. anvendes over for indsamling og  

 videregivelse af oplysninger.
Endelig fremgår det af § 23, stk. 6, at  

 tilsynet kan pålægge virksomheden m.v. at foretage nærmere  

 angivne kontrolforanstaltninger til sikring af, at der ikke er eller bliver  

 registreret eller videregivet oplysninger, som ikke må registreres  

 eller videregives, eller som er urigtige eller vildledende, samt  

 foranstaltninger til sikring eller forebyggelse mod, at de registrerede  

 oplysninger misbruges eller kommer til uvedkommendes kendskab.
Denne  

 bestemmelse kan bl.a. anvendes i forbindelse med inspektioner til  

 pålæg af mere sikkerhedsmæssig karakter.
Registertilsynet har ikke en generel adgang til at  

 foretage inspektion af private virksomheder m.v. uden retskendelse.
Tilsynet  

 har dog efter § 22, stk. 3, en sådan adgang i forhold til  

 virksomheder, der er anmeldelsespligtige eller omfattes af bestemmelserne i  

 § 3, stk. 6 (advarselsregistre), § 21 (overførsel af  

 oplysninger til udlandet), eller bestemmelser fastsat i medfør af  

 § 3, stk. 8 (pengeinstitutters videregivelse af kreditoplysninger  

 og stillingsbesættende virksomhed). Tilsynets personale og medlemmer  

 har efter bestemmelsen til enhver tid mod behørig legitimation uden  

 retskendelse adgang til lokaler, hvorfra registeret administreres eller kan  

 benyttes, samt til lokaler, hvor registeret eller de tekniske  

 hjælpemidler opbevares eller anvendes.
 Registertilsynet har de seneste år udført ca.  

 20 inspektioner om året i den private sektor.
 Endelig skal nævnes, at justitsministeren efter  

 § 24 til opfyldelse af internationale aftaler eller i øvrigt til  

 fremme af internationalt samarbejde om kontrol med den art af virksomhed, der  

 omfattes af loven, kan fastsætte regler bl.a. om Registertilsynets  

 forhold til udenlandske tilsynsmyndigheder, om anmeldelsespligt, om sletning  

 af registre og om, at bestemmelsen i § 22, stk. 3, også  

 finder anvendelse på anden virksomhed end nævnt i bestemmelsen.  

 Sådanne regler er ikke blevet fastsat.
 I lovens § 26, stk. 2, er der fastsat regler om  

 betaling af et gebyr på 1.000 kr. for visse anmeldelser og tilladelser.  

 Der henvises nærmere til betænkningen, side 130 f, hvor  

 der er givet en opregning af, i hvilke tilfælde der er  

 betalingspligt.
4.2.8.2. Udvalgets overvejelser A.
Det almindelige tilsyn (Datatilsynet) I betænkningen, side 349-374, er beskrevet,  

 hvorledes den almindelige tilsynsmyndighed bør organiseres, samt  

 hvilke opgaver myndigheden bør tillægges.
Tilsynets organisation Med hensyn til organiseringen af den almindelige  

 tilsynsmyndighed anfører udvalget indledningsvis, at det fremgår  

 af direktivets artikel 28, stk. 1, 2. afsnit, at den eller de  

 tilsynsmyndigheder, som har til opgave på en medlemsstats område  

 at påse overholdelsen af de bestemmelser, som vedtages til  

 gennemførelse af direktivet, skal udøve de funktioner, der  

 tillægges dem, i fuld uafhængighed.
Registertilsynet lever efter udvalgets opfattelse op til  

 det nævnte krav om fuld uafhængighed.
Det foreslås derfor,  

 at det almindelige tilsyn med overholdelsen af den generelle lovgivning om  

 behandling af personoplysninger fortsat skal henlægges til  

 Registertilsynet, som dog foreslås benævnt »Datatilsynet« i  

 stedet for »Registertilsynet«, idet denne betegnelse bedre vil dække  

 tilsynsmyndighedens aktiviteter.
Der er ikke i udvalget enighed om, hvorledes Datatilsynet  

 nærmere skal organiseres.
Det har således været overvejet,  

 om den gældende ordning vedrørende Registertilsynets  

 organisation fuldt ud bør opretholdes, eller om ordningen bør  

 erstattes af en to- instansordning i form af opretholdelsen af den  

 nuværende myndighed samt et ankenævn.
Udvalget har endvidere  

 overvejet, om det nuværende råd (Registerrådet) i så  

 fald skal opretholdes.
 Et flertal (10 medlemmer) finder, at de  

 nuværende regler for tilsynsmyndighedens organisation i det  

 væsentlige bør opretholdes.
 Kernen i den gældende ordning er, at  

 Registertilsynet, bestående af et sekretariat, der varetager tilsynets  

 daglige forretninger, og et råd, der navnlig behandler sager af  

 principiel karakter, er den højeste administrative myndighed på  

 området og udøver sine funktioner i fuld uafhængighed.  

 Registertilsynet har en finanslovmæssig og personalemæssig  

 tilknytning til Justitsministeriet, som er ressortministerium for  

 registerlovgivningen, men tilsynet er under udførelsen af sine  

 funktioner som tilsynsmyndighed ikke undergivet instruktionsbeføjelse  

 af Justitsministeriet.
Flertallet finder, at den gældende ordning, som blev  

 etableret med ikrafttrædelsen af de to registerlove den 1. januar 1979,  

 har fungeret fuldt tilfredsstillende.
Registertilsynets udtalelser og  

 afgørelser er som altovervejende hovedregel blevet respekteret og  

 fulgt af såvel offentlige myndigheder som private virksomheder.  

 Samtidig har det været muligt at holde de økonomiske og  

 personalemæssige ressourcer, som ordningen har krævet, på  

 et rimeligt niveau.
Flertallet afviser, at der af retssikkerhedsmæssige  

 eller andre grunde skulle være et reelt behov for at indføre en  

 ankenævnsordning, som foreslået af et mindretal af udvalgets  

 medlemmer.
Flertallets opfattelse er navnlig baseret på følgende  

 betragtninger:
Langt den overvejende del af Registertilsynets  

 sagsbehandling, såvel efter den gældende registerlovgivning som  

 efter udvalgets forslag til en fremtidig lov om behandling af  

 personoplysninger, munder ud i ikke-retligt bindende henstillinger,  

 høringssvar, vejledende udtalelser og lignende.
Registertilsynets  

 nuværende organisation har vist sig særdeles velegnet til denne  

 form for sagsbehandling.
En sådan sagsbehandling er derimod ikke egnet  

 til at blive påklaget til en ankeinstans.
Kun i en mindre del af  

 sagerne træffes der bindende afgørelser, f.eks.  

 vedrørende registerindsigt eller i form af påbud eller forbud  

 rettet mod en privat virksomhed.
Kun i disse tilfælde vil det  

 være relevant med en ankenævnsordning.
I øvrigt skal man  

 være opmærksom på, at nedlæggelse af  

 Registerrådet - som foreslået af mindretallet - vil  

 indebære, at det ikke længere vil være muligt at få  

 Registerrådets vurdering af en sag, hvori sekretariatet har afgivet en  

 uforbindende udtalelse.
 Hertil kommer, at Registertilsynet er undergivet  

 sædvanlig kontrol af Folketingets Ombudsmand, og at tilsynets  

 afgørelser kan efterprøves af domstolene.  

 Domstolsprøvelse finder i praksis sted enten i forbindelse med  

 anerkendelsessøgsmål rettet mod Registertilsynet (er sket 2  

 gange; Registertilsynet blev frifundet i begge sager), eller i forbindelse  

 med straffesager mod private, hvor Registertilsynet har indgivet  

 politianmeldelse for manglende efterlevelse af et påbud, men hvor  

 tiltalte bestrider lovligheden af tilsynets påbud.
Etablering af en ankeinstans i forhold til  

 tilsynsmyndigheden - med de deraf følgende muligheder for  

 underkendelse af tilsynets afgørelser - vil endvidere svække  

 tilsynsmyndighedens position.
Risikoen for at blive underkendt af  

 ankenævnet vil f.eks. gøre det vanskeligere for  

 tilsynsmyndigheden at rådgive offentlige myndigheder og private  

 virksomheder, der forud for iværksættelse af en behandling af  

 personoplysninger ønsker tilsynets vurdering af lovligheden.
 Hvis det nuværende Registerråd erstattes af en  

 ankeinstans, således som udvalgets mindretal foreslår, vil det  

 også betyde, at tilsynsmyndighedens vejledende udtalelser i form af  

 høringssvar og lignende, som ikke vil kunne indbringes for et  

 ankenævn, ikke længere vil blive tillagt den samme vægt som  

 nu, hvor Registerrådet står bag udtalelserne.
 Hvis man opretholder et Registerråd og samtidig  

 indfører et ankenævn, må det derimod befrygtes, at det  

 ikke vil være muligt at udpege et råd med den nuværende  

 sammensætning og kompetence og med den deraf følgende autoritet,  

 hvis rådets afgørelser skal kunne påklages til og  

 underkendes af en ankeinstans.
Direktivet understreger, at oprettelsen af  

 uafhængige tilsynsmyndigheder med vidtgående beføjelser  

 har afgørende betydning for beskyttelsen af personoplysninger.
Det  

 fremgår direkte af direktivets artikel 28, stk. 1 og 3, at  

 tilsynsmyndigheden skal udøve sine funktioner i fuld  

 uafhængighed, og at afgørelser truffet af tilsynsmyndigheden,  

 som går en involveret part imod, kan indbringes for en retsinstans.  

 Disse krav lever den nuværende ordning fuldt ud op til.
Flertallet peger samtidig på, at  

 spørgsmålet om tilsynets organisation bør ses i  

 sammenhæng med, ud fra hvilke overordnede synspunkter  

 tilsynsvirksomheden bør tilrettelægges, udøves og  

 prioriteres.
Den ekspertise, sekretariatet og rådet bør  

 være i besiddelse af, bør i øvrigt afspejle disse  

 grundlæggende synspunkter.
Det er i den forbindelse flertallets opfattelse, at  

 tilsynsmyndigheden i første række bør tage sigte på  

 at kunne udøve sin virksomhed gennem generelle retningslinier og ved  

 en serviceorienteret rådgivning og vejledning frem for en regulering  

 primært koncentreret om afgørelse af enkeltsager i et  

 traditionelt rekurssystem.
Tilsynet skal dog naturligvis under alle  

 omstændigheder også behandle de enkeltsager i form af klager og  

 andre konkrete henvendelser, som tilsynet modtager fra enkeltpersoner og  

 virksomheder.
 Også en række forhold af mere praktisk  

 karakter taler efter flertallets opfattelse med betydelig styrke imod en  

 ankenævnsordning:
Ankenævnet vil i praksis få meget vanskeligt  

 ved at opnå den fornødne faglige indsigt i og overblik over  

 retsområdet og praksis.
Dette skyldes dels, at antallet af sager, der  

 vil blive indbragt for nævnet, under alle omstændigheder må  

 forventes at blive forholdsvis beskedent, dels at der kun vil blive tale om  

 bestemte typer af sager.
Det skal herved også fremhæves, at  

 lovgivningen om persondatabeskyttelse er et kompliceret retsområde, som  

 er under betydelig påvirkning af den løbende teknologiske  

 udvikling.
Dette stiller store krav til tilsynsmyndigheden, og et i forhold  

 til tilsynsmyndigheden uafhængigt ankenævn vil i praksis  

 næppe - eller i hvert fald kun under brug af uforholdsmæssigt  

 store ressourcer - kunne leve op hertil.
Endelig vil en ankenævnsordning være  

 omkostningskrævende.
Her tænkes ikke alene på de - ikke  

 uvæsentlige - udgifter, der vil være direkte forbundet med  

 etablering og drift af ankenævnet, men også på de indirekte  

 omkostninger, som vil være en konsekvens af en klagesagsbehandling.  

 Forholdet er det, at behandlingen af en klage ikke alene vil involvere den  

 klagende part og ankenævnet.
Også tilsynsmyndigheden og,  

 afhængigt af sagens karakter, sagens andre parter må  

 således forventes i større eller mindre omfang at skulle tage  

 del i sagens forberedelse og forelæggelse for ankenævnet med  

 deraf følgende ressourceforbrug.
 Et mindretal (5 medlemmer) finder, at de  

 nuværende regler for tilsynsmyndighedens organisation ikke i  

 tilstrækkelig grad frembyder de retssikkerhedsgarantier, som bør  

 gælde for uafhængige forvaltningsmyndigheder.
 Mindretallet bygger dette på følgende  

 betragtninger:
Efter den nugældende ordning træffer  

 Registerrådet afgørelse i sager af principiel karakter, i sager  

 af betydelig almen interesse samt i sager, hvis udfald kan give anledning til  

 tvivl.
Hverken loven eller den for Registerrådet gældende  

 forretningsorden, jf. bekendtgørelse nr. 160 af 20. april 1979, lader  

 rådet fungere som klageinstans for sekretariatets afgørelser.
Da  

 adressaten således ingen ret har til at få en afgørelse  

 indbragt for rådet, vil rådet kun kunne fungere som  

 »klageinstans«, såfremt de synspunkter, adressaten måtte  

 fremsætte mod en afgørelse, bringer sekretariatet således  

 i tvivl om dens indhold, at der er grundlag for at inddrage rådet.
Da Registerrådet funktionelt er uafhængig af  

 ressortministeriet, har adressaten for en afgørelse for  

 Registertilsynet herefter ingen adgang til at udøve administrativ  

 rekurs. Ønsker adressaten at anfægte en sådan  

 afgørelse, er han med andre ord henvist til at gå domstolsvejen,  

 jf. den almindelige regel i grundlovens § 63. Omkostningerne ved en  

 sådan procedure (målt i såvel tid som penge) afholder  

 utvivlsomt mange adressater fra at gå videre med afgørelser, som  

 der kunne være tvivl om.
Udover de retssikkerhedsmæssige  

 betænkeligheder herved får denne ordning som bivirkning, at der  

 ikke opbygges nogen praksis med enkeltafgørelser på det  

 registerretlige område.
En sådan administrativ en-instans-behandling er  

 forholdsvis sjældent forekommende i den offentlige forvaltning.
Dette  

 gælder i særlig grad, hvis man sammenligner registerområdet  

 med andre lovgivningsområder, der i høj grad betjener sig af  

 retlige standarder, hvor retsudviklingen må forventes at forme sig  

 efter en dynamisk proces i lyset af den samfundsmæssige udvikling, og  

 hvor der er klart identificerbare interessemodsætninger.
Eksempler  

 på en sådan lovgivning findes f.eks. om Patientklagenævnet,  

 Naturklagenævnet, Miljøklagenævnet, Teleklagenævnet,  

 Klagenævnet for udbud og politiklagenævnene.
 Behovet for en ankenævnsordning forstærkes  

 yderligere ved, at den nye lovgivning om behandling af personoplysninger vil  

 tillægge tilsynsorganet væsentligt flere  

 afgørelsesbeføjelser, end den nuværende lov  

 gør.
Disse medlemmer foreslår derfor, at der  

 indføres en ankenævnsordning, hvorefter afgørelser fra  

 Datatilsynet kan påklages til et uafhængigt ankenævn, der  

 repræsenterer såvel den juridiske sagkundskab som sagkundskab  

 inden for informationsteknologi, offentlig forvaltning og erhvervsforhold.
En  

 sådan ankenævnsordning er allerede foreslået af det norske  

 personregisterlovutvalg i betænkningen »et bedre personvern«,  

 NOU 1997:19, s. 116 ff. (de almindelige bemærkninger) og s. 169 f. (med  

 forslaget i lovudkastets § 37).
Dette mindretal er i øvrigt enig med flertallet i,  

 at den gældende ordning i hovedsagen har fungeret tilfredsstillende,  

 men mener i modsætning til flertallet ikke, at denne antagelse i sig  

 selv godtgøres ved, at Registertilsynets udtalelser og  

 afgørelser som hovedregel er blevet respekteret.
Ligeledes deler  

 mindretallet ikke flertallets opfattelse af, at man gennem en  

 ankenævnsordning vil svække tilsynsmyndighedens position, idet  

 den retskildeskabelse, der vil finde sted gennem ankenævnets praksis,  

 tværtimod vil kunne give tilsynets udtalelser en endnu højere  

 autoritet.
 Hvis en ankenævnsordning indføres, vil det  

 efter mindretallets opfattelse ikke længere være  

 påkrævet at opretholde et registerråd, og dette  

 foreslås derfor nedlagt, således at Datatilsynets ledelse samles  

 hos direktøren.
 Et andet mindretal (3 medlemmer) finder ikke  

 grundlag for at tage stilling til spørgsmålet om, hvorledes  

 tilsynet bør organiseres.
Tilsynets opgaver, beføjelser og pligter Indledende bemærkninger Hvad angår Datatilsynets opgaver er der i udvalget  

 enighed om, at rådet - i det omfang den nuværende tilsynsordning  

 opretholdes, jf. ovenfor - bør være kompetent til at  

 fastsætte sin egen forretningsorden og de nærmere regler om  

 arbejdets fordeling mellem råd og sekretariat.
Efter lov om offentlige  

 myndigheders registre § 25 er det - som tidligere anført -  

 justitsministeren, som har denne kompetence.
Herudover foreslår udvalget, at den nuværende  

 adgang til at indbringe en sag for en minister, såfremt der ikke kan  

 opnås enighed mellem den dataansvarlige myndighed og Registertilsynet i  

 forbindelse med oprettelsen af et register eller eventuelt senere,  

 opretholdes.
Samtidig peges der på, at proceduren fremover også  

 bør kunne anvendes i en hvilken som helst situation, hvor der er  

 uenighed om udførelsen af en behandling, uanset om behandlingen skal  

 forelægges Datatilsynet eller ej.
Er der tale om uenighed  

 vedrørende behandlinger, som foretages for kommunale myndigheder,  

 bør indbringelse - som nævnt ovenfor under pkt. 4.2.7.2. -  

 fremover skulle ske for indenrigsministeren i stedet for  

 forskningsministeren.
 Endelig peges der fra udvalgets side på, at  

 Datatilsynets afgørelser - ligesom Registertilsynets afgørelser  

 i dag - til enhver tid vil kunne indbringes for domstolene, jf. grundlovens  

 § 63, hvorefter domstolene er berettigede til at påkende ethvert  

 spørgsmål om øvrighedsmyndighedens grænser.  

 Herudover vil tilsynets virksomhed være undergivet Folketingets  

 Ombudsmands kompetence.
Hvad særligt angår bestemmelsen i direktivets  

 artikel 28, stk. 3, 3. pind, hvorefter tilsynsmyndigheden skal kunne  

 indbringe overtrædelser af de nationale bestemmelser, som vedtages til  

 gennemførelse af direktivet, for retsinstanserne eller gøre  

 retsinstanserne opmærksom på disse overtrædelser,  

 bemærker udvalget, at Registertilsynet i dag medvirker til at indbringe  

 overtrædelser af registerlovgivningen for domstolene ved at indgive  

 politianmeldelse mod den, der efter Registertilsynets opfattelse har  

 overtrådt lovgivningen.
Udvalget finder ikke, at den nuværende  

 ordning kan antages at være i strid med direktivet, da resultatet under  

 alle omstændigheder er, at tilsynsmyndigheden foranlediger, at bestemte  

 forhold bliver indbragt for domstolene.
Udvalget foreslår på  

 denne baggrund ikke, at der indsættes særlige bestemmelser  

 herom.
For så vidt angår Datatilsynets opgaver,  

 anfører udvalget, at direktivets bestemmelser om tilsynsmyndighed  

 hverken foreskriver eller udelukker, at der i den nationale lovgivning  

 fastsættes forskellige regler vedrørende tilsynets opgaver i  

 forhold til henholdsvis den offentlige forvaltning og den private sektor.  

 Tilsynet må blot antages at skulle udstyres med de beføjelser,  

 som i fornøden grad sætter tilsynet i stand til at påse  

 overholdelsen af de bestemmelser, som vedtages til gennemførelse af  

 direktivet.
Dog skal tilsynet mindst kunne iværksætte  

 undersøgelser, gribe effektivt ind samt indbringe overtrædelser  

 for de nationale retsinstanser.
 Udvalgets forslag til den nærmere udmøntning  

 af disse opgaver i forhold til offentlige og private dataansvarlige er  

 beskrevet i betænkningen, side 357- 374.
Fælles bestemmelser for den offentlige forvaltning og private Der foreslås indsat en række bestemmelser i  

 den kommende lovgivning, som skal gælde i relation til såvel den  

 offentlige forvaltning som den private sektor.
Det foreslås, at Datatilsynet skal føre  

 tilsyn med enhver behandling, der omfattes af loven, bortset fra  

 behandlinger, der foretages for domstolene.
Endvidere skal Datatilsynet af  

 egen drift eller efter klage fra en registreret person påse, at  

 behandlingen finder sted i overensstemmelse med loven eller regler udstedt i  

 medfør af loven.
Dette svarer til, hvad der følger af  

 bestemmelserne i lov om private registre § 22, stk. 1, og lov om  

 offentlige myndigheders registre § 22, stk. 2. Dog er genstanden  

 for tilsynet efter disse love ikke behandlinger, men oprettelse og  

 førelse af registre.
Endvidere foreslås det, at Datatilsynet skal kunne  

 kræve enhver oplysning, der er af betydning for dets virksomhed,  

 herunder til afgørelse af, om et forhold falder ind under lovens  

 regulering.
Dette svarer til den gældende regel i lov om private  

 registre § 22, stk. 2, samt delvis til, hvad der følger af  

 lov om offentlige myndigheders registre § 26, stk. 1.
Herudover foreslås det, at der i lovgivningen  

 indsættes en bestemmelse, hvorefter Datatilsynet efter  

 omstændighederne skal kunne tilbagekalde begunstigende  

 afgørelser om overførsel af oplysninger til tredjelande for at  

 kunne efterleve en afgørelse fra Europa-Kommissionen.
Om baggrunden  

 for bestemmelsen henvises nærmere til betænkningen, side  

 360 f.
 Afgørelser truffet af Datatilsynet bør efter  

 udvalgets opfattelse ikke kunne indbringes for anden administrativ myndighed.  

 Dette forslag svarer til lov om private registre § 25 samt diverse  

 særbestemmelser i lov om offentlige myndigheders registre.
Desuden foreslås det, at Datatilsynet skal kunne  

 bestemme, at anmeldelser, ansøgninger om tilladelse efter loven samt  

 ændringer heri kan eller skal ske på nærmere angiven  

 måde.
Registertilsynet har en tilsvarende kompetence i henhold til lov  

 om private registre § 26, stk. 2 (alle anmeldelser og  

 ansøgninger), samt i begrænset omfang i henhold til lov om  

 offentlige myndigheders registre § 8 c (anmeldelse af registre, som er  

 fritaget fra kravet om forskriftsfastsættelse).
Udvalget foreslår endelig, at Datatilsynet - ligesom  

 efter lov om offentlige myndigheders registre § 28, stk. 1 - skal  

 afgive en årlig beretning om sin virksomhed til Folketinget.  

 Beretningen skal offentliggøres.
Endvidere foreslås det, at  

 Datatilsynet skal kunne offentliggøre sine udtalelser.
En sådan  

 adgang til offentliggørelse af udtalelser følger også i  

 et vist omfang af den nugældende lov om offentlige myndigheders  

 registre § 28, stk. 2.
Særlige regler for den offentlige forvaltning Specielt for så vidt angår tilsynet med  

 forvaltningsmyndigheder foreslår udvalget, at ordningen med  

 (uforbindende) udtalelser fortsætter.
Udvalget lægger herved  

 vægt på, at der siden lovens ikrafttræden kun har  

 foreligget ét tilfælde, hvor en myndighed helt har afvist at  

 følge tilsynets udtalelse.
Den gældende ordning må derfor  

 siges at have fungeret tilfredsstillende.
Det er udvalgets opfattelse, at det  

 har været muligt for Registertilsynet at gribe effektivt ind over for  

 offentlige myndigheder ved at afgive udtalelser og påtale  

 overtrædelser af loven i relation til de materielle registrerings- og  

 videregivelsesbetingelser samt sikkerhedsforanstaltninger.
 På denne baggrund synes det hverken  

 nødvendigt eller ønskeligt, at tilsynsmyndigheden fremover  

 generelt skal kunne træffe egentlige afgørelser i forhold til  

 andre myndigheder.
 I nogle tilfælde kan der imidlertid være gode  

 grunde til at tillægge Datatilsynet en egentlig  

 afgørelseskompetence.
 Som nævnt ovenfor har Registertilsynet i dag  

 afgørelseskompetence i forhold til sager om registerindsigt, hvilket  

 er et eksempel - det eneste, som findes i den nuværende lov om  

 offentlige myndigheders registre - på en udtrykkelig ret for en  

 registreret.
 Udvalget foreslår, at denne ordning fastholdes.  

 Herudover bør Datatilsynet i forhold til forvaltningsmyndigheder  

 træffe (bindende) afgørelse i sager, som vedrører  

 undtagelse fra behandlingsforbudet med hensyn til særlige kategorier af  

 personoplysninger, sager om automatisk registrering af udgående  

 telefonopkald, sager om overførsel af oplysninger til tredjelande,  

 sager om rækkevidden af den registreredes rettigheder, samt sager om  

 tilbagekaldelse af tilladelse til overførsel af oplysninger til  

 tredjelande.
 I alle andre tilfælde bør tilsynet efter  

 udvalgets opfattelse alene afgive (uforbindende) udtalelser.
 Med hensyn til spørgsmålet om  

 inspektionskompetence foreslås der videreført en bestemmelse om,  

 at tilsynets medlemmer og personale til enhver tid har adgang til visse  

 lokaler mod behørig legitimation uden retskendelse, jf. herved lov om  

 offentlige myndigheders registre § 26, stk. 2.
I den nugældende lov om offentlige myndigheders  

 registre § 26, stk. 3, er der en særlig adgang for  

 Registertilsynet til at afgive indberetning til den eller de for et register  

 ansvarlige myndigheder og vedkommende minister om konstaterede  

 overtrædelser af loven eller de fastsatte forskrifter samt i  

 øvrigt om forefundne mangler.
Tilsynet skal have underretning om, hvad  

 myndigheden foretager i anledning af indberetningen.
Udvalget finder - som nævnt ovenfor under pkt.  

 4.2.7.2. - at der ikke længere er et behov for en særlig politisk  

 kontrol med oprettelse eller iværksættelse af  

 registre/behandlinger.
På samme måde finder udvalget, at der ikke  

 er et behov for en speciel politisk kontrol med overholdelsen af loven i  

 forbindelse med udførelsen af behandlinger.
Hertil kommer, at der i  

 dag kun indgives indberetninger, såfremt der er tale om  

 overtrædelser af en vis alvor, og det må under alle  

 omstændigheder forventes, at en kritik af sådanne  

 overtrædelser tilsendes en person på et højere, muligvis  

 det højeste, niveau inden for myndigheden.
En væsentlig funktion  

 af indberetningerne ligger i, at kritikken udtrykkes over for et niveau i  

 myndigheden, som har fornøden kompetence og ansvar til at træffe  

 passende foranstaltninger til at imødegå muligheden for  

 fremtidige overtrædelser.
Denne funktion vil således blive  

 varetaget uanset opretholdelsen af en regel om indberetning.
 På denne baggrund foreslås der ikke  

 bestemmelser om indberetning til dataansvarlige myndigheder  

 (kommunalbestyrelser, amtsråd og direktører m.v. for statslige  

 styrelser) og vedkommende minister.
Særlige regler for private dataansvarlige Hvad særligt angår tilsynet med de private  

 dataansvarlige foreslår udvalget, at den nuværende retstilstand  

 opretholdes med de modifikationer, der følger af, at lovens genstand  

 ikke vil være registrering og videregivelse, men behandling af  

 oplysninger.
Herudover finder udvalget, at der bør åbnes  

 mulighed for, at Datatilsynet i stedet for at påbyde sletning af  

 oplysninger, som efter loven ikke må behandles, kan påbyde  

 blokering.
Direktivets artikel 28, stk. 3, 2. pind, omtaler muligheden  

 for at gribe effektivt ind ved at beordre oplysninger blokeret.
Datatilsynet vil, ligesom det hidtil har været  

 tilfældet for Registertilsynet, have behov for at kunne indhente de  

 relevante oplysninger i forbindelse med udøvelsen af sin  

 tilsynsvirksomhed.
Disse oplysninger vil i langt de fleste tilfælde  

 kunne indhentes skriftligt eller eventuelt telefonisk eller lignende.
 Som nævnt er der imidlertid i den nugældende  

 lov om private registre § 22, stk. 3, hjemmel til, at  

 Registertilsynet - ud over at kunne kræve enhver oplysning, som er af  

 betydning for dets virksomhed, jf. § 22, stk. 2 - kan foretage  

 inspektioner med hensyn til nærmere bestemt virksomhed, hvorved  

 tilsynet uden retskendelse ved en eller flere ansatte møder op  

 på det sted, hvor registreringen fysisk sker, eller hvorfra den faktisk  

 administreres.
Udvalget finder, at der fortsat er behov for i et vist  

 omfang at kunne inspicere hos private.
Se om baggrunden herfor  

betænkningen, side 366 f.
Udvalget har i den forbindelse overvejet konsekvenserne  

 af, at det nugældende forbud mod fysiske personers registrering af  

 oplysninger, som er omfattet af lov om private registre § 1,  

 stk. 1, foreslås ophævet.
Oplysninger, som behandles af  

 fysiske personer med henblik på udøvelse af aktiviteter af rent  

 privat karakter, vil ikke være omfattet af loven, jf. § 2,  

 stk. 1, i udvalgets forslag til en ny lovgivning om behandling af  

 personoplysninger.
Dette betyder imidlertid ikke, at der ikke må  

 antages at være en række behandlinger, som foretages af  

 privatpersoner i deres eget hjem, der fremover vil være omfattet af  

 lovgivningen.
 Udvalget finder det ikke rimeligt, at en dataansvarlig kan  

 undgå inspektioner ved at forelægge den fysiske behandling af  

 oplysninger til privat bolig, hvorfor inspektionsbeføjelsen ikke  

 foreslås indskrænket til kun at gælde forretningslokaler  

 m.v.
Dog finder udvalget, at inspektionsbeføjelserne  

 bør indskrænkes til at gælde i relation til behandlinger,  

 som på grund af deres omfang eller formål kan indebære en  

 særlig risiko for at krænke de registreredes rettigheder og  

 frihedsrettigheder, f.eks. behandlinger, der har til formål at udelukke  

 den registrerede fra at udøve en ret, modtage en ydelse eller  

 opnå en kontrakt, eller som indebærer anvendelse af ny teknologi.  

 Inspektionsbeføjelsen bør med andre ord gælde for  

 behandlinger, som ud fra de samme betragtninger er undergivet et krav om  

 forudgående tilladelse, jf. ovenfor under pkt. 4.2.7.2. (pkt.
B).
 Efter den gældende registerlovgivning er bl.a. edb-  

 servicebureauer undergivet Registertilsynets inspektionsbeføjelse, jf.  

 lov om private registre § 20, jf. § 22, stk. 3. Udvalget  

 finder, at disse bureauer fortsat bør være undergivet  

 tilsynsmyndighedens inspektionsbeføjelse, således at det sikres,  

 at Datatilsynet kan inspicere bureauernes virksomhed - og navnlig de  

 etablerede sikkerhedsforanstaltninger - som en helhed og ikke blot de  

 konkrete behandlinger.
Datatilsynets øvrige opgaver Af øvrige generelle opgaver, der - som noget nyt -  

 vil skulle henlægges til Datatilsynet, peger udvalget for det  

 første på, at Datatilsynet vil skulle høres ved  

 udarbejdelsen af administrative foranstaltninger eller retsforskrifter om  

 beskyttelse af personers rettigheder og frihedsrettigheder i forbindelse med  

 behandling af personoplysninger.
Udvalget henviser herved til, at dette  

 følger af direktivets artikel 28, stk. 2.
 Selv om det ikke kan antages at følge som en  

 forpligtelse af den nævnte bestemmelse i direktivet, forudsætter  

 udvalget endvidere, at Datatilsynet høres i forbindelse med, at  

 regeringen udarbejder sådanne lovforslag, ligesom vedkommende  

 ressortministerium også forudsættes at inddrage Datatilsynet i  

 forbindelse med sin stillingtagen til et privat lovforslag.
Hvad særligt angår behandling af oplysninger,  

 som foretages for domstolene, og som et flertal foreslår, at der  

 etableres en særlig tilsynsordning for, jf. nedenfor, finder udvalget,  

 at der bør skabes fornødent lovgrundlag for, at Datatilsynet og  

 disse tilsynsmyndigheder kan samarbejde i det omfang, det er  

 nødvendigt for at opfylde deres pligter, navnlig ved at udveksle alle  

 relevante oplysninger.
Udvalget peger i den forbindelse på, at  

 Datatilsynet (i dag Registertilsynet) er i besiddelse af en betydelig  

 sagkundskab vedrørende databeskyttelsesretlige spørgsmål,  

 som det bør være muligt for de øvrige tilsynsmyndigheder  

 at trække på.
Der henvises nærmere til  

betænkningen, side 370.
Endelig foreslår udvalget - i lyset af direktivets  

 artikel 28, stk. 6, - at Datatilsynet også skal samarbejde med  

 tilsynsmyndighederne i andre medlemsstater.
Indholdet af Datatilsynets  

 opgaver på dette område er beskrevet i betænkningen,  

 side 371- 373.
B.
Tilsynet med domstolene For så vidt angår tilsynet med domstolenes  

 behandling af oplysninger, har udvalget overvejet to spørgsmål.  

 Det gælder for det første spørgsmålet om, hvem der  

 skal føre tilsyn med domstolenes behandling af personoplysninger, og  

 for det andet spørgsmålet om, hvilke opgaver der bør  

 henlægges til vedkommende tilsynsmyndighed.
Som anført ovenfor følger det af direktivets  

 artikel 28, stk. 1, at medlemsstaterne skal udpege én eller flere  

 tilsynsmyndigheder (offentlige myndigheder), der har til opgave på  

 deres område at påse overholdelsen af de bestemmelser,  

 medlemsstaterne vedtager til gennemførelse af direktivet.
Dette skal  

 bl.a. ske på baggrund af de anmeldelser, som vedkommende  

 tilsynsmyndighed modtager fra de dataansvarlige, jf. nærmere ovenfor  

 pkt. 4.2.7.2., hvor udvalgets overvejelser vedrørende anmeldelse af  

 behandlinger, der foretages for domstolene, er beskrevet.
 Udvalget peger på to mulige tilsynsordninger, nemlig  

 enten at henlægge tilsynet med domstolene til Datatilsynet eller at  

 gennemføre en ordning, som i det væsentlige svarer til den, der  

 er indeholdt i tinglysningslovens § 50 og §§ 50 a-g (edb-  

 tinglysningsregistre).
Et flertal (17 medlemmer) anbefaler den  

 sidstnævnte tilsynsmodel, idet flertallet af principielle grunde ikke  

 kan anbefale, at det overlades til Datatilsynet at føre tilsyn med  

 domstolenes judicielle funktioner.
Flertallet anfører i tilknytning  

 hertil, at hensynet til at gennemføre en så enstrenget  

 tilsynsordning som muligt taler for at etablere en ordning, hvorefter  

 tilsynet med domstolene i det hele placeres i domstolsregi.
I givet fald  

 undgås det, at dele af tilsynet føres i domstolsregi, mens andre  

 dele af tilsynet føres af en administrativ myndighed  

 (Datatilsynet).
 Flertallet foreslår, at der med hensyn til  

 domstolenes judicielle funktioner gennemføres en ordning,  

 hvorefter lovligheden af behandling af oplysninger, der sker i tilknytning  

 til denne virksomhed, gøres til judicielle afgørelser, der  

 træffes af vedkommende dataansvarlige domstol.
Afgørelserne bør kunne efterprøves  

 ved kære til en højere ret, idet der efter direktivets artikel  

 28, stk. 1, skal være mulighed for, at den registrerede kan  

 få kontrolleret den dataansvarliges behandling af oplysninger om  

 vedkommende hos en funktionelt uafhængig offentlig myndighed.
Dette  

 gælder, for så vidt angår civile retssager, hvis der er  

 tale om en sag, der falder inden for fællesskabsrettens område.  

 Også med hensyn til andre retssager, herunder sager inden for  

 strafferetsplejen, bør tilsvarende gælde, selv om direktivet  

 ikke stiller krav herom, jf. artikel 3, stk. 2, 1. pind.
Efter  

 flertallets opfattelse bør der således altid kunne ske en  

 efterfølgende kontrol af behandlingens lovlighed.
Se nærmere  

 herom i betænkningen, side 376 f.
Med hensyn til domstolenes administrative  

 funktioner, det vil sige den teknisk-administrative behandling af  

 oplysninger, herunder spørgsmålet om behandlingssikkerhed,  

 anbefales det ud fra de samme overvejelser som dem, der ligger bag ordningen  

 i tinglysningslovens § 50 og §§ 50 a-g, at kontrollen med den  

 egentlige byret, herunder boligretten, husdyrvoldgiftsretten m.v. og  

 landsretterne, henlægges til landsretspræsidenterne.
Herudover  

 bør landsretspræsidenternes tilsyn omfatte andre retter, der er  

 beliggende i vedkommende landsretskreds.
Dog bør tilsynet med  

 Højesteret og Den Særlige Klageret udføres af  

 præsidenten for Højesteret.
 Det tilsyn, som retspræsidenterne skal  

 udføre, bør efter flertallets opfattelse i det væsentlige  

 svare til, hvad der foreslås i relation til Datatilsynet, jf.  

 ovenfor.
 Dog finder udvalget, at der på enkelte punkter  

 bør fastsættes særlige regler for tilsynet på  

 domstolsområdet.
 Det tilsyn, som skal udføres af  

 retspræsidenterne, bør efter udvalgets opfattelse  

 tilrettelægges således, at der træffes (bindende)  

 afgørelse i forhold til den pågældende dataansvarlige  

 domstol vedrørende dennes behandling af oplysninger.  

 Tilsynsmyndigheden bør herunder kunne træffe afgørelse  

 om, at oplysninger skal blokeres, slettes eller tilintetgøres, samt  

 om, at det midlertidigt eller definitivt er forbudt at behandle nærmere  

 angivne oplysninger.
I overensstemmelse hermed foreslås det, at  

 vedkommende tilsynsmyndighed i forbindelse med udførelsen af tilsynet  

 skal kunne træffe afgørelse vedrørende lovligheden m.v.  

 af den behandling af oplysninger, som finder sted.
Afgørelserne  

 bør være endelige i den forstand, at der ikke kan påklages  

 til en højere administrativ myndighed.
Afgørelserne vil heller  

 ikke være omfattet af Folketingets Ombudsmands kompetence, jf. lov om  

 Folketingets Ombudsmand § 7, stk. 2. Derimod vil  

 afgørelserne være undergivet domstolskontrol, jf. herved  

 grundlovens § 63.
Endvidere foreslås det, at der skal indhentes en  

 udtalelse fra vedkommende retspræsident ved udarbejdelsen af  

 bekendtgørelser eller lignende generelle retsforskrifter, der har  

 betydning for beskyttelsen af privatlivet i forbindelse med behandling af  

 oplysninger, der foretages for domstolene.
Det forudsættes endvidere,  

 at tilsynsmyndighederne høres i forbindelse med regeringens behandling  

 (udarbejdelse) af lovforslag, der vedrører behandling af oplysninger,  

 der foretages for domstolene.
Pligten til at høre  

 retspræsidenterne bør - i modsætning til den  

 høringspligt som foreslås i relation til Datatilsynet - alene  

 tage sigte på retsforskrifter, som vedrører den behandling af  

 oplysninger, der foretages for domstolene.
 Om flertallets overvejelser og forslag til en særlig  

 tilsynsordning på domstolsområdet henvises nærmere til  

betænkningen, side 375-379.
Et mindretal (1 medlem) kan ikke tilslutte sig flertallets  

 opfattelse og anbefaler i stedet, at Datatilsynet tillægges kompetence  

 med hensyn til såvel de administrative som de judicielle funktioner.
Om  

 baggrunden herfor henvises til betænkningen, side 379-381.
4.2.8.3. Justitsministeriets forslag Efter Justitsministeriets opfattelse bør  

 tilsynsmyndigheden i første række tage sigte på at kunne  

 udøve sin virksomhed gennem generelle retningslinier og ved en  

 serviceorienteret rådgivning og vejledning frem for en regulering  

 primært koncentreret om afgørelse af enkeltsager i et  

 traditionelt rekurssystem.
I praksis må det således forventes, at  

 kun en mindre del af tilsynsmyndighedens aktiviteter vil bestå i at  

 træffe afgørelse i konkrete klagesager o.lign.
Navnlig dette forhold taler efter Justitsministeriets  

 opfattelse for flertallets tilsynsmodel.
Det fremtidige almindelige tilsyn  

 med behandling af personoplysninger bør derfor - i lighed med den  

 nuværende ordning - organiseres som én myndighed, der  

 består af henholdsvis et sekretariat og et råd  

 (Datatilsynet).
Justitsministeriet kan tilslutte sig udvalgets forslag om,  

 hvilke opgaver der bør henlægges til Datatilsynet.
Herved  

 sikres, at Datatilsynet - ligesom i dag - vil kunne føre et effektivt  

 tilsyn med overholdelsen af lovgivningen.
Hvad særligt angår  

 spørgsmålet om betaling for anmeldelse m.v. inden for den  

 private sektor, finder Justitsministeriet dog, at det bør  

 fastsættes, at betalingsforpligtelsen efter lovforslagets § 63, stk. 2,  

 indtræder ved indgivelsen af anmeldelse eller ansøgning om  

 tilladelse, og at anmeldelse ikke anses for indgivet, før betaling er  

 sket, ligesom Datatilsynet kan bestemme, at tilladelse ikke meddeles,  

 før betaling har fundet sted.
Justitsministeriet finder endvidere, at  

 der i lovforslagets § 63 bør indsættes en ny bestemmelse,  

 hvorefter der   ligesom efter den gældende private registerlov   ikke  

 skal betales gebyr for anmeldelse til/indhentning af tilladelse hos  

 Datatilsynet til behandlinger, der udelukkende finder sted i videnskabeligt  

 eller statistisk øjemed.
Justitsministeriet finder, at Domstolsstyrelsen bør  

 føre tilsyn med domstolenes behandling af personoplysninger  

 vedrørende administrative forhold.
Domstolene har givet tilslutning  

 hertil.
4.2.9. Retsmidler, erstatning og sanktioner 4.2.9.1. Gældende ret I den nuværende registerlovgivning er ikke fastsat  

 særlige regler om indbringelse af sager for domstolene.
Der er heller  

 ikke indeholdt særlige regler om registeransvarliges erstatningsansvar  

 over for den registrerede.
Derimod er der i lovgivningen fastsat regler om  

 strafansvar.
Reglerne er forskellige for henholdsvis den offentlige  

 forvaltning og den private sektor.
A.
Lov om offentlige myndigheders registre I lov om offentlige myndigheder registre kapitel 8 er der  

 fastsat bestemmelser om straf.
Det fremgår af § 29, stk. 1, at medmindre  

 højere straf er forskyldt efter den øvrige lovgivning, straffes  

 med bøde eller hæfte den, der overtræder en række  

 nærmere angivne bestemmelser, der alle vedrører videregivelse af  

 oplysninger.
Det drejer sig bl.a. om tilsidesættelse af vilkår i  

 samtykke til videregivelse af oplysninger til private, og om  

 overtrædelse af de særlige regler om videregivelse af oplysninger  

 til brug i statistisk eller forskningsmæssigt øjemed.
 Endvidere fremgår det af bestemmelsens stk. 2,  

 at der i registerforskrifter kan fastsættes straf af bøde for  

 overtrædelse af bestemmelser i forskrifterne.
 Endelig fremgår det af stk. 3, at hvis  

 overtrædelsen er begået af et aktieselskab, andelsselskab eller  

 lignende, kan bødeansvar pålægges selskabet som  

 sådant.
 En udførlig opregning af de strafbelagte  

 bestemmelser i loven er indeholdt i betænkningen, side 88 f.
B.
Lov om private registre I lov om private registre er der i § 27 fastsat  

 bestemmelser om straf.
Det fremgår af stk. 1, at medmindre  

 højere straf er forskyldt efter den øvrige lovgivning, straffes  

 med bøde eller hæfte den, der overtræder nærmere angivne bestemmelser om bl.a.  

 registrering, videregivelse, samkøring, sletning, registerindsigt samt  

 en række specialregler om henholdsvis kreditoplysningsbureauer,  

 adresserings- og kuverteringsbureauer og edb-servicebureauer, undlader at efterkomme Registertilsynets afgørelse om sletning  

 eller berigtigelse, herunder sletning og berigtigelse af oplysninger  

 registreret af et kreditoplysningsbureau, eller undlader at efterkomme  

 Registertilsynets afgørelse om registerindsigt, undlader at opfylde Registertilsynets krav om meddelelse af  

 oplysninger, der er af betydning for tilsynets virksomhed, herunder til  

 afgørelse af, om et forhold falder ind under lovens bestemmelser, tilsidesætter vilkår for registrering af  

 personfølsomme oplysninger til videnskabelige eller statistiske  

 formål eller tilsidesætter en betingelse eller et vilkår  

 for en tilladelse i henhold til loven eller i henhold til forskrifter udstedt  

 i medfør af loven, eller undlader at efterkomme forbud eller påbud, der er meddelt i  

 henhold til loven eller i henhold til forskrifter udstedt i medfør af  

 loven.
 Endvidere fremgår det af stk. 2, at der i  

 forskrifter, der udstedes i medfør af loven, kan fastsættes  

 straf af enten bøde eller hæfte for overtrædelse af  

 bestemmelser i forskrifterne.
 Er en overtrædelse begået af et aktieselskab,  

 andelsselskab eller lignende, kan bødeansvar pålægges  

 selskabet som sådant, jf. stk. 3.
 Endelig fremgår det af § 28, at den, der driver  

 eller er beskæftiget med virksomhed som nævnt i § 3,  

 stk. 6 (advarselsregistre), § 8 (kreditoplysningsbureauer) og  

 § 20 (edb-servicebureauer), ved dom for strafbart forhold kan frakendes  

 retten hertil, såfremt det udviste forhold begrunder en  

 nærliggende fare for misbrug.
 En udførlig opregning af de strafbelagte  

 bestemmelser i loven er indeholdt i betænkningen, side 131  

 f.
4.2.9.2. Udvalgets overvejelser I direktivets kapitel 3, artikel 22-24, er fastsat  

 bestemmelser om retsmidler, ansvar og sanktioner.
 Udvalget har overvejet, om - og i givet fald i hvilken  

 udstrækning - disse bestemmelser nødvendiggør  

 ændringer i den gældende registerlovgivning.
Retsmidler Efter direktivets artikel 22 og 28, stk. 3, skal der  

 hjemles henholdsvis registrerede personer og dataansvarlige adgang til  

 domstolsprøvelse.
Efter udvalgets opfattelse er denne adgang allerede sikret  

 i dansk ret.
Udvalget lægger herved navnlig vægt på, at det  

 følger af grundlovens § 63, stk. 1, at domstolene er  

 berettiget til at påkende ethvert spørgsmål om  

 øvrighedsmyndighedens grænser, og at der således vil  

 være mulighed for domstolsprøvelse af sager afgjort af  

 tilsynsmyndighederne på baggrund af f.eks. en klage fra en registreret  

 person.
I givet fald vil den registrerede eller den dataansvarlige, som  

 tilsynsmyndighedens afgørelse m.v. måtte gå imod, kunne  

 indbringe afgørelsen m.v. for domstolene.
Der henvises herved til   

 betænkningen, side 387.
På den anførte baggrund finder udvalget ikke,  

 at der er behov for at indsætte en udtrykkelig bestemmelse i  

 lovgivningen om, at en registreret person kan indbringe  

 spørgsmål om krænkelser af den pågældendes  

 rettigheder i henhold til lovgivningen om behandling af personoplysninger for  

 domstolene.
Der findes heller ikke at være behov for en bestemmelse om,  

 at dataansvarlige kan indbringe tilsynsmyndighedens afgørelser m.v.  

 for domstolene.
Erstatningsansvar Som nævnt ovenfor under pkt. 4.9.2.1. er  

 spørgsmålet om dataansvarliges erstatningspligt over for  

 registrerede personer ikke reguleret i den gældende registerlovgivning.  

 Spørgsmålet skal derfor i dag afgøres efter dansk rets  

 almindelige erstatningsregel (culpa-reglen).
 Direktivets artikel 23 må imidlertid efter udvalgets  

 opfattelse antages at skulle forstås således, at det  

 påhviler medlemsstaterne at fastsætte et præsumptionsansvar  

 (culpa med omvendt bevisbyrde) for den dataansvarliges uretmæssige  

 behandling af oplysninger om registrerede personer.
 For at sikre en korrekt implementering af artikel 23  

 foreslås det derfor, at der i den kommende lov om behandling af  

 personoplysninger - i modsætning til i dag - indsættes en regel  

 om, at den dataansvarlige skal erstatte skade, der er forvoldt ved behandling  

 i strid med bestemmelserne i loven, medmindre den dataansvarlige  

 godtgør, at skaden ikke kunne have været afværget ved den  

 agtpågivenhed og omhu, der må kræves i forbindelse med  

 behandling af oplysninger.
Herudover nødvendiggør direktivets artikel  

 23 efter udvalgets opfattelse ikke, at der i lovgivningen fastsættes  

 særlige regler vedrørende dataansvarliges erstatningsansvar over  

 for registrerede personer.
Det anbefales derfor, at de almindelige  

 betingelser i dansk ret for at pålægge erstatningsansvar i  

 øvrigt skal finde anvendelse ved bedømmelsen af, om den  

 dataansvarlige er erstatningsansvarlig over for den registrerede.
 Udvalget anbefaler således, at der - bortset fra  

 spørgsmålet om ansvarsgrundlaget - ikke foretages  

 ændringer i den gældende retstilstand.
 Strafansvar m.v.
 Med hensyn til spørgsmålet om  

 fastsættelse af strafbestemmelser anbefaler udvalget, at der - ligesom  

 i dag - fastsættes separate strafbestemmelser for henholdsvis personer,  

 der foretager behandling af oplysninger for offentlige myndigheder, og for  

 personer beskæftiget i den private sektor.
 Endvidere bør der - som noget nyt -  

 fastsættes bestemmelser om strafansvar for overtrædelse af de  

 regler i den kommende lovgivning, som vedrører Datatilsynets  

 beføjelser i relation til behandlinger, der er undergivet en anden  

 medlemsstats lovgivning.
 Udvalget bemærker, at der naturligvis - i lighed med  

 den gældende registerlovgivning - bør være mulighed for at  

 pålægge juridiske personer strafansvar.
 Herved vil lovgivningen efter udvalgets opfattelse leve op  

 til direktivets artikel 24, hvor det er foreskrevet, at medlemsstaterne skal  

 træffe de nødvendige foranstaltninger til sikring af, at  

 direktivet gennemføres i fuldt omfang, ligesom de bl.a. skal  

 fastsætte de sanktioner, der skal finde anvendelse i tilfælde af  

 overtrædelse af de bestemmelser, der vedtages til direktivets  

 gennemførelse.
 Endelig bemærker udvalget, at bestemmelsen i den  

 gældende lov om private registre § 28 om frakendelse af retten til  

 at drive eller beskæftige sig med visse typer af virksomhed  

 (advarselsregistre, kreditoplysningsbureauer og edb-servicebureauer) efter  

 udvalgets opfattelse bør udvides til også at angå de  

 tilfælde, hvor der ydes erhvervsmæssig bistand ved  

 stillingsbesættelse, og hvor der føres  

 retsinformationssystemer.
4.2.9.3. Justitsministeriets forslag Justitsministeriet kan tiltræde udvalgets forslag  

 til erstatnings- og strafbestemmelser.
Dog finder Justitsministeriet, at der  

 - i lighed med i dag - bør være mulighed for at straffe den  

 databehandler (edb-servicebureau), som ikke overholder  

 sikkerhedsbestemmelserne i lovforslagets § 41, stk. 3, eller som ikke  

 foretager anmeldelse til tilsynsmyndigheden, jf. lovforslagets § 53.
 Endvidere kan Justitsministeriet tiltræde udvalgets  

 vurdering af, at der ikke er behov for udtrykkelige regler om  

 domstolsprøvelse, idet der allerede er adgang hertil efter  

 gældende ret.
 Bestemmelserne i lovforslagets §§ 69-71 skal ses  

 på denne baggrund.
4.2.10. Mediernes forhold 4.2.10.1. Gældende ret Som anført ovenfor under pkt. 4.2.1.1. er mediernes  

 edb-registre m.v. under nærmere angivne betingelser undtaget fra  

 registerlovgivningen, jf. bestemmelserne i lov om offentlige myndigheders  

 registre § 1, stk. 7- 9, og lov om private registre m.v. § 2,  

 stk. 4-7.
 Ordningen i disse bestemmelser er nærmere bestemt  

 den, at edb-registre, der er omfattet af lov om massemediers  

 informationsdatabaser (lov nr. 430 af 1. juni 1994), falder uden for  

 registerlovgivningens anvendelsesområde.
 Tilsvarende gælder for edb-registre, hvori der  

 udelukkende er indlagt allerede offentliggjort materiale, der omfattes af  

 medieansvarslovens § 1, nr. 1, 2 eller 3, eller dele heraf, når  

 indlæggelsen i informationsdatabasen er sket uændret i forhold  

 til offentliggørelsen (uredigerede fuldtekstdatabaser). Sådanne  

 databaser er endvidere ikke omfattet af lov om massemediers  

 informationsdatabaser, jf. bestemmelserne i denne lovs § 1, stk. 2  

 og 3, som omtales nærmere nedenfor.
 Uden for lov om private registre falder endelig manuelle  

 arkiver over udklip fra offentliggjorte, trykte publikationer, jf. lovens  

 § 2, stk. 7. Det bemærkes, at sådanne arkiver  

 også falder uden for området for lov om offentlige myndigheders  

 registre, jf. lovens § 1, stk. 1.
 Idet der i øvrigt henvises til  

betænkningen, side 132-137, kan reglerne i lov om massemediers  

 informationsdatabaser i hovedtræk beskrives på følgende  

 måde:
Såvel de trykte som de elektroniske mediers  

 informationsdatabaser undtages - såfremt visse nærmere  

 betingelser er opfyldt - fra registerlovgivningens regler og undergives i  

 stedet en særskilt regulering.
Herved gøres det på den ene  

 side lettere for massemedierne, ikke mindst dagspressen, at tage ny teknologi  

 i brug i det journalistiske og redaktionelle arbejde.
På den anden side  

 opretholdes visse regler, som har til formål at sikre privatlivets  

 fred.
 Loven gælder for informationsdatabaser, som er  

 massemedier, eller som drives i tilknytning til en eller flere virksomheder,  

 der udgiver massemedier (§ 1, stk. 1). Det er underordnet, om  

 informationsdatabasen indgår som et integreret led i massemediets  

 organisatoriske struktur, eller om den er udskilt som en organisatorisk set  

 uafhængig del af det pågældende massemedie, f.eks. som et  

 aktieselskab.
 Loven gælder ikke for informationsdatabaser, hvori  

 der udelukkende er indlagt allerede offentliggjorte periodiske skrifter eller  

 lyd- og billedprogrammer, der er omfattet af medieansvarslovens § 1, nr.  

 1 eller 2, eller dele heraf, når indlæggelsen i  

 informationsdatabasen er sket uændret i forhold til  

 offentliggørelsen (§ 1, stk. 2).
 Loven gælder efter § 1, stk. 3, endvidere  

 ikke for informationsdatabaser, hvori der udelukkende er indlagt allerede  

 offentliggjorte tekster, billeder og lydprogrammer, der omfattes af  

 medieansvarslovens § 1, nr. 3, eller dele heraf, når  

 indlæggelsen i informationsdatabasen er sket uændret i forhold  

 til offentliggørelsen.
De informationsdatabaser, der ikke er omfattet loven, vil  

 herefter alene være reguleret af medieansvarslovens regler og  

 lovgivningens almindelige straf- og erstatningsbestemmelser.
Det drejer sig  

 blandt andet om informationsdatabaser, som udgives af Ritzaus Bureau, og som  

 udelukkende indeholder allerede offentliggjort materiale hidrørende  

 fra bureauets nyhedstjenester.
 Ved massemedier forstås ifølge lovens  

 § 2, stk. 1, de massemedier, der er omfattet af medieansvarsloven  

 § 1. I betænkningen, side 133 f, beskrives det  

 nærmere, hvornår der er tale om et »massemedie« i  

 medieansvarslovens forstand.
 Ved informationsdatabaser forstås  

 informationssystemer, hvor der gøres brug af elektronisk  

 databehandling i forbindelse med formidling af nyheder og andre informationer  

 (§ 2, stk. 2). Informationsdatabaser antages således  

 også at kunne indeholde andre oplysninger end aktuelle oplysninger med  

 nyhedspræg.
Alle oplysninger, som naturligt indgår i et  

 massemedies formidlingsvirksomhed, kan findes i informationsdatabasen, uden  

 at denne derved falder uden for lovens område.
Det er imidlertid  

 forudsat, at der ikke er tale om registrering af personoplysninger, der  

 går ud over de formål, som presse- og informationsfriheden skal  

 tilgodese.
 Ved en redaktionel informationsdatabase  

 forstås informationsdatabaser eller klart adskilte dele heraf, der  

 alene drives som led i journalistisk eller redaktionelt arbejde med henblik  

 på offentliggørelse i et massemedie, jf. § 2,  

 stk. 3.
 En redaktionel informationsdatabase skal for at være  

 omfattet af lov om massemediers informationsdatabaser være anmeldt til  

 Registertilsynet, jf. § 3, stk. 1. Anmeldelse medfører, at  

 registerlovgivningens almindelige regler om registrering og videregivelse  

 ikke længere finder anvendelse.
Registertilsynet stiller krav om, at anmeldelse af en  

 redaktionel informationsdatabase skal ske skriftligt.
Anmeldelsen kan ske  

 på en særlig blanket.
Det skal fremgå, fra hvilket  

 massemedie anmeldelsen hidrører.
Anmeldelsen skal være  

 underskrevet af en person, der har fuldmagt til at handle på vegne af  

 den person, virksomhed m.v., som er ansvarlig for informationsdatabasen, og  

 det skal fremgå af anmeldelsen, hvad den vedrører, og  

 hvornår den er indgivet.
Desuden skal en anmeldelse indeholde det  

 minimum af oplysninger, der gør det muligt for Registertilsynet at  

 vurdere, om der er tale om en redaktionel informationsdatabase.
Anmelderen af  

 en redaktionel informationsdatabase skal således i det mindste oplyse,  

 at der er tale om en redaktionel informationsdatabase, der opfylder  

 betingelserne i lovens § 2, stk. 2 og 3.
Et massemedie kan efter lovens § 3, stk. 2,  

 indgive anmeldelse omfattende samtlige redaktionelle informationsdatabaser.  

 Massemediet kan én gang for alle anmelde samtlige massemediets  

 redaktionelle informationsdatabaser, det vil sige alle baser, massemediet til  

 enhver tid måtte have.
Massemediet behøver dermed ikke at  

 indgive en ny anmeldelse, hver gang det får en ny informationsdatabase.  

 Det står imidlertid massemediet frit for at vælge alene at  

 anmelde en del af dets redaktionelle informationsdatabaser til  

 Registertilsynet.
Registertilsynet skal efter lovens § 3, stk. 3,  

 hvert år offentliggøre en fortegnelse over anmeldte  

 redaktionelle informationsdatabaser.
Offentliggørelsen sker i  

 Registertilsynets årsberetning.
Fortegnelsen gør det muligt for  

 Folketinget, pressen og andre interesserede at få overblik over, hvilke  

 massemedier der driver redaktionelle informationsdatabaser.
 Registertilsynet har pr. 31. marts 1998 modtaget i alt 68  

 anmeldelser af redaktionelle informationsdatabaser.
 I henhold til lovens § 4, stk. 1, må en  

 redaktionel informationsdatabase ikke være tilgængelig for andre  

 end massemediets journalister og redaktionsmedarbejdere, og efter stk. 2  

 må journalister og redaktionsmedarbejdere ikke få adgang til  

 eller benytte informationsdatabasen til andet end journalistisk arbejde.
 Der skal efter § 5 træffes de fornødne  

 sikkerhedsforanstaltninger mod, at uvedkommende får adgang til en  

 redaktionel informationsdatabase og mod benyttelse af informationsdatabasen  

 til uvedkommende formål.
En offentligt tilgængelig  

 informationsdatabase skal for at blive omfattet af lov om massemediers  

 informationsdatabaser dels være tilgængelig for enhver på  

 almindelige forretningsvilkår, dels være anmeldt til  

 Pressenævnet og Registertilsynet, jf. lovens § 6. Herudover skal  

 det i forbindelse med anmeldelsen angives, hvem der er ansvarlig for  

 informationsdatabasen.
Undladelse heraf medfører, at  

 informationsdatabasen ikke omfattes af loven, men af  

 registerlovgivningen.
 Baggrunden for kravet om, at der skal ske anmeldelse til  

 Registertilsynet, er, at Registertilsynet bør gøres bekendt  

 med, at der findes et edb-system, som efter de almindelige regler i  

 registerlovgivningen ville være underlagt Registertilsynets  

 tilsynsbeføjelser, men som på grund af dets særlige  

 karakter af offentligt tilgængelig informationsdatabase falder uden for  

 Registertilsynets kompetence.
 Registertilsynet har pr. 31. marts 1998 modtaget tre  

 anmeldelser af offentligt tilgængelige informationsdatabaser.
 Efter lovens § 6, stk. 2, er en offentligt  

 tilgængelig informationsdatabase, som anmeldes efter stk. 1, ikke  

 samtidig omfattet af medieansvarsloven, når bortses fra reglerne om  

 genmæle og visse regler om Pressenævnets sammensætning og  

 kompetence.
Der stilles i lov om massemediers informationsdatabaser en  

 række krav til, hvad offentligt tilgængelige databaser må  

 indeholde af oplysninger, jf. lovens § 8. Af stk. 1 følger,  

 at baserne ikke må indeholde informationer, der ikke lovligt kan  

 offentliggøres i et massemedie.
Heller ikke informationer, hvis  

 offentliggørelse ville være i strid med god presseskik, må  

 være indeholdt i baserne, jf. stk. 2. Hvis der er tale om  

 informationer om enkeltpersoners rent private forhold, må opbevaring  

 heraf ikke ske, når der er forløbet 3 år efter, at den  

 begivenhed, der har givet anledning til optagelsen i databasen, fandt sted,  

 eller, hvis et sådant tidspunkt ikke kan fastsættes, 3 år  

 efter, at informationerne er optaget i databasen, jf. stk. 3. Dette  

 gælder dog ikke, hvis der består en sådan interesse i, at  

 de pågældende informationer er offentligt tilgængelige, at  

 hensynet til den enkeltes interesse i, at informationerne slettes, findes at  

 burde vige for hensynet til informationsfriheden, jf. stk. 4.
 Ifølge lovens § 9 skal der efter anmodning fra  

 den, informationerne angår, foretages sletning, rettelse eller  

 ajourføring, når 1) informationerne er urigtige eller  

 vildledende, 2) en tidligere omtalt retsafgørelse eller administrativ  

 afgørelse er blevet ændret eller 3) strafforfølgning i en  

 tidligere omtalt sag opgives, eller når der i en sådan sag sker  

 frifindelse.
 I stedet for at fremsætte anmodning om sletning,  

 rettelse eller ajourføring, kan den, oplysningerne vedrører,  

 eller efter dennes død de nærmeste pårørende, tage  

 til genmæle, jf. nærmere lovens § 10.
Efter lovens § 11,stk. 1, skal der gives enhver,  

 der fremsætter anmodning herom, skriftlig meddelelse om de  

 informationer, der er optaget i databasen om vedkommende selv, medmindre det  

 er forbundet med uforholdsmæssigt store vanskeligheder at finde frem  

 til informationerne.
Den, der har fået meddelelse efter stk. 1,  

 har ikke krav på ny meddelelse før 1 år efter sidste  

 meddelelse, jf. stk. 2. Anmodning om indsigt skal besvares inden 4 uger,  

 jf. stk. 3. Endelig kan justitsministeren fastsætte regler om  

 betaling for skriftlige meddelelser, jf. stk. 4.
 Pressenævnet er det organ, der træffer  

 afgørelse vedrørende en række forhold omkring anmeldte  

 offentligt tilgængelige informationsdatabaser, jf. nærmere lovens  

 §§ 12-14. Pressenævnet kan bl.a. efter anmodning give påbud  

 om, at der foretages sletning af informationer, der strider mod  

 bestemmelserne i § 8, stk. 2-4, ligesom nævnet også kan  

 give påbud om, at der optages et genmæle (§ 13, stk. 1  

 og 2). Om Pressenævnets kompetence henvises nærmere til  

betænkningen, side 135.
4.2.10.2. Udvalgets overvejelser Udvalget har overvejet, om den gældende ordning  

 vedrørende mediernes informationsdatabaser (registre) bør  

 opretholdes samt i den forbindelse navnlig, om dette vil være  

 foreneligt med direktivets artikel 9.
 Der er ikke enighed i udvalget om, hvorledes den  

 fremtidige lovregulering af mediernes forhold bør være.
 Et flertal (14 medlemmer) finder, at det er muligt  

 - inden for rammerne af direktivet, herunder artikel 9 - at opretholde den  

 gældende ordning vedrørende mediernes registre m.v.
 Dog må der efter flertallets opfattelse som  

 følge af direktivets artikel 23 foretages ændringer i  

 bestemmelsen i lov om massemediers informationsdatabaser § 17,  

 stk. 1, om erstatningsansvar, idet der må fastsættes et  

 præsumptionsansvar (culpa med omvendt bevisbyrde).
Endvidere må der efter flertallets opfattelse for  

 så vidt angår databaser, der er omfattet af medieansvarsloven,  

 samt manuelle arkiver fastsættes regler om behandlingssikkerhed.
Disse  

 regler foreslås udformet på baggrund af direktivets artikel 16 og  

 17. Der foreslås i den forbindelse ligeledes fastsat regler om  

 erstatningsansvar ved overtrædelse af reglerne om behandlingssikkerhed,  

 jf. herved direktivets artikel 23.
 Uden at det kan antages at være påkrævet  

 efter direktivet, kan flertallet herudover tilslutte sig en række af de  

 forslag til ændringer i lov om massemediers informationsdatabaser, som  

 mindretallet finder, at der bør gennemføres.
 Flertallet kan således tilslutte sig mindretallets  

 forslag om, at der for så vidt angår de redaktionelle  

 databaser indsættes en regel til sikring af, at urigtige eller  

 vildledende oplysninger ikke behandles, og at sådanne oplysninger i  

 givet fald slettes eller berigtiges.
Endvidere kan flertallet tiltræde mindretallets  

 forslag om, at der med hensyn til de offentligt tilgængelige  

 informationsdatabaser foretages en ændring af reglen i lovens § 9,  

 således at den, der er ansvarlig for informationsdatabaser, også  

 af egen drift skal sikre datakvaliteten.
Flertallet kan også  

 tiltræde mindretallets synspunkt om, at reglen i lovens § 11,  

 stk. 1, sidste led, bør udgå, idet der ikke ses at  

 være grundlag for, at et massemedie, i modsætning til alle andre,  

 skal kunne afvise at give indsigt i oplysninger under henvisning til  

 vanskelighederne ved at finde oplysningerne frem.
Det forekommer endelig  

 flertallet velbegrundet, at bestemmelsen i lovens § 11, stk. 2,  

 formuleres i overensstemmelse med udvalgets generelle forslag om, at der skal  

 gælde et interval på 6 måneder for fornyet  

 »registerindsigt«, dog med mulighed for tidligere indsigt, hvis særlige  

 grunde foreligger.
 Med hensyn til flertallets nærmere overvejelser og  

 vurderinger vedrørende mediernes forhold henvises til  

betænkningen, side 192- 204.
Et mindretal (4 medlemmer) er enig i, at der  

 på grund af retten til ytringsfrihed bør tages særligt  

 hensyn til massemedierne.
Reglerne for behandling af personoplysninger  

 bør imidlertid efter mindretallets opfattelse udformes på en  

 sådan måde, at der samtidig sikres en passende balance mellem  

 hensynet til beskyttelsen af privatlivets fred og hensynet til  

 ytringsfriheden.
Mindretallet henviser i den forbindelse bl.a. til, at  

 når direktivet i artikel 9 foreskriver, at der kun kan fastsættes  

 undtagelser fra direktivets regler, hvis det er nødvendigt for at  

 forene retten til privatlivets fred med ytringsfriheden, er sigtet netop at  

 sikre en passende balance.
 Mindretallet erklærer sig enig med udvalgets flertal  

 i, at der tilkommer medlemsstaterne et forholdsvis frit skøn ved denne  

 afvejning.
 Imidlertid peger mindretallet på en række  

 forhold, der kan give anledning til tvivl med hensyn til, om lov om  

 massemediers informationsdatabaser er forenelig med direktivets artikel 9.  

 Samtidig fremkommer mindretallet - udover de forslag som et flertal i  

 udvalget har kunnet tilslutte sig - med en række forslag til  

 ændringer i lov om massemediers informationsdatabaser.
I tilknytning hertil anfører mindretallet, at  

 udvalget ikke kan eller bør stille konkrete forslag til en mere  

 dybtgående revision af lov om massemediers informationsdatabaser.  

 Mindretallet henviser herved dels til udvalgets kommissorium, der ikke  

 omtaler en revision af lov om massemediers informationsdatabaser, dels til  

 udvalgets sammensætning, navnlig det forhold at der i udvalget savnes  

 repræsentanter for medierne.
Mindretallet opfordrer derfor  

 Justitsministeriet til at tage initiativ til, at en sådan revision  

 nærmere vurderes.
 Der henvises nærmere til betænkningen,  

 side 204- 206.
4.2.10.3. Justitsministeriets forslag I betænkningen har flertallet i udvalget  

 redegjort nærmere for spørgsmålet om, hvorvidt det vil  

 være foreneligt med direktivet at opretholde den nuværende  

 ordning på medieområdet.
Flertallet besvarer dette  

 spørgsmål bekræftende.
Flertallet anfører dog  

 samtidig, at det - som følge af direktivet - er nødvendigt at  

 foretage visse (mindre) ændringer.
Justitsministeriet kan tilslutte sig flertallets  

 opfattelse.
Efter Justitsministeriets opfattelse må det således  

 antages, at den nuværende ordning på medieområdet som  

 udgangspunkt kan opretholdes.
Justitsministeriet finder samtidig - ligesom  

 flertallet i udvalget - at direktivet nødvendiggør visse  

 (mindre) ændringer.
Der skal således foretages ændringer i  

 bestemmelsen i lov om massemediers informationsdatabaser § 17,  

 stk. 1, om erstatningsansvar, ligesom der for så vidt angår  

 databaser, der er omfattet af medieansvarsloven, samt manuelle arkiver skal  

 fastsættes regler om behandlingssikkerhed.
Der skal endvidere  

 fastsættes udtrykkelige regler om erstatningsansvar ved  

 overtrædelse af reglerne om behandlingssikkerhed.
I den altovervejende del af de høringssvar, som er  

 modtaget fra medierne, fremsættes kraftige indvendinger imod de  

 øvrige forslag, som dels fremsættes af et enigt udvalg, dels af  

 et mindretal i udvalget.
I høringssvarene anføres det  

 således, at der ikke bør foretages ændringer i lov om  

 massemediers informationsdatabaser, medmindre dette må antages at  

 være påkrævet til gennemførelse af direktivet.
Som  

 begrundelse herfor anføres bl.a., at de foreslåede  

 ændringer strider mod det grundlag, som lov om massemediers  

 informationsdatabaser hviler på, og som er grundigt beskrevet i  

 betænkning nr. 1233/1992 om pressens informationsregistre og i selve  

 loven og forarbejderne hertil.
I den forbindelse peges der på, at  

 grundlaget for loven netop er at tilgodese hensynet til, at pressen kan  

 udføre sine opgaver så frit og effektivt som muligt, hvilket  

 tilsiger, at pressen ikke i unødigt omfang bør være  

 undergivet lovbestemte begrænsninger.
Samtidig anføres det, at  

 der ikke har vist sig problemer i tilknytning til den gældende lov om  

 massemediers informationsdatabaser.
 På den anførte baggrund er de nævnte  

 forslag ikke medtaget i lovforslaget, idet de bør overvejes  

 nærmere i forbindelse med en eventuel mere generel revision af lov om  

 massemediers informationsdatabaser.
 Justitsministeriet finder derimod, at der - i lyset af  

 direktivet   må fastsættes en udtrykkelig bestemmelse om  

 behandlingssikkerheden i forbindelse med behandling af oplysninger i  

 massemediers offentligt tilgængelige informationsdatabaser, jf.  

 lovforslagets § 81, nr. 3.
 Endelig finder Justitsministeriet, at der i lovforslaget  

 bør medtages en bestemmelse, hvorefter loven (bortset fra reglerne om  

 behandlingssikkerhed og reglerne om erstatningsansvar ved overtrædelse  

 af reglerne om behandlingssikkerhed) ikke skal finde anvendelse på  

 behandling af oplysninger, som i øvrigt udelukkende finder sted i  

 journalistisk øjemed.
Bestemmelsen tager sigte på den elektroniske  

 behandling af personoplysninger, som udelukkende foretages i journalistisk  

 øjemed i forbindelse med, at der udarbejdes artikler m.v. under  

 anvendelse af tekstbehandlingssystemer.
Denne behandling vil ikke være  

 omfattet af anvendelsesområdet for lov om massemediers  

 informationsdatabaser og kan dermed ikke - i kraft heraf - undtages fra  

 lovens regler.
Bestemmelsen giver således ikke mulighed for at oprette  

 databaser m.v. i journalistisk øjemed.
Sådanne databaser m.v.  

 vil enten være omfattet af lovens almindelige regler eller af  

 særordningen på området, jf. lovforslagets § 2,  

 stk. 6-9.
4.2.11. Forholdet mellem lovforslaget og anden forvaltningsretlig  

 lovgivning 4.2.11.1. Gældende ret Registerlovgivningen indeholder på en række  

 punkter grænseflader til forvaltningsloven, offentlighedsloven og  

 arkivlovgivningen.
A.
Forholdet mellem lov om offentlige myndigheders registre og  

 forvaltningsloven Lov om offentlige myndigheders registre indeholder  

 berøringsflader til forvaltningsloven på følgende  

 områder:
 Reglerne om videregivelse af personoplysninger, jf. henholdsvis lov  

 om offentlige myndigheders registre §§ 16-21, og forvaltningslovens  

 §§ 27 og 28.
 Reglerne om adgang til registerindsigt/aktindsigt i  

 personoplysninger, jf. henholdsvis lov om offentlige myndigheders registre  

 §§ 13-15, og forvaltningslovens §§ 9-18.
Reglerne om videregivelse af oplysninger Det er almindeligt antaget, at lov om offentlige  

 myndigheders registre finder anvendelse, når der er tale om  

 videregivelse direkte fra et edb-register.
Baggrunden herfor er lovens  

 karakter af speciallov.
 Ved en forvaltningsmyndigheds senere manuelle  

 videregivelse af samme oplysninger finder videregivelsesreglerne i  

 forvaltningsloven derimod anvendelse.
Lov om offentlige myndigheders registre indeholder regler  

 om forvaltningsmyndigheders videregivelse af personoplysninger til  

 henholdsvis private og andre forvaltningsmyndigheder.
Disse regler er  

 nærmere beskrevet ovenfor i pkt. 4.2.4.1. (pkt.
A).
I de tilfælde hvor videregivelse af oplysninger ikke  

 sker fra et edb-register, eller hvor der ikke er tale om videregivelse af  

 personoplysninger, vil berettigelsen heraf i almindelighed skulle  

 bedømmes efter reglerne i forvaltningslovens kapitel 8 om  

 tavshedspligt m.v.
Dette kapitel indeholder dels en bestemmelse om  

 tavshedspligt (§ 27), dels nogle regler om forvaltningsmyndighedernes  

 indbyrdes adgang til at videregive og indhente fortrolige oplysninger  

 (§§ 28- 32). Disse regler er nærmere beskrevet i  

betænkningen, side 140 f.
Reglerne om indsigt Lov om offentlige myndigheders registre indeholder i  

 kapitel 4 regler om registrerede personers adgang til oplysninger om sig selv  

 (registerindsigt). Reglerne beskrives nærmere ovenfor under pkt.  

 4.2.5.1. (pkt.
A).
 Reglerne i lov om offentlige myndigheders registre skal  

 sammenholdes med reglerne om partsaktindsigt i forvaltningsloven.
Af forvaltningslovens § 9, stk. 1,  

 følger, at en part i en sag, hvori der er eller vil blive truffet  

 afgørelse af en forvaltningsmyndighed, kan forlange at blive gjort  

 bekendt med sagens dokumenter.
Denne ret til aktindsigt omfatter bl.a.  

 indførelser i journaler, registre og andre fortegnelser  

 vedrørende den pågældende sags dokumenter, jf. lovens  

 § 10, stk. 1, nr. 2. Der er ret til partsaktindsigt i en  

 forvaltningsmyndigheds »elektroniske dokumenter« i samme omfang, som hvis de  

 pågældende dokumenter havde foreligget i papirform.
Der henvises  

 herved til betænkningen, side 142.
Fra udgangspunktet om parters adgang til aktindsigt i  

 sagens dokumenter gælder en række undtagelser for så vidt  

 angår visse sagstyper, dokumenttyper og typer af oplysninger.
Der  

 henvises i den forbindelse til bestemmelserne i lovens § 9, stk. 3,  

 § 10, stk. 2, og §§ 12-15.
B.
Forholdet mellem lov om offentlige myndigheders registre og  

 offentlighedsloven Lov om offentlige myndigheders registre har  

 berøringsflader til offentlighedsloven med hensyn til reglerne om  

 indsigtsret.
Reglerne i lov om offentlige myndigheders registre  

 §§ 13-15 om den registreredes registerindsigt er beskrevet ovenfor i  

 pkt. 4.2.5.1. (pkt.
A), hvortil der henvises.
Reglerne skal sammenholdes med  

 offentlighedslovens regler om aktindsigt, herunder navnlig reglerne om  

 egenacces.
Efter offentlighedslovens § 4, stk. 1, 1. pkt.,  

 kan enhver med de undtagelser, der er nævnt i §§ 7-14, forlange at  

 blive gjort bekendt med dokumenter, der er indgået til eller oprettet  

 af en forvaltningsmyndighed som led i administrativ sagsbehandling i  

 forbindelse med dens virksomhed.
En forvaltningsmyndighed kan herudover under  

 de i lovens § 4, stk. 1, 2. pkt., fastsatte betingelser give  

 meroffentlighed i en sags dokumenter.
 Den, hvis personlige forhold er omtalt i et  

 dokument, kan med de undtagelser, der er nævnt i §§ 7-11 og  

 § 14, forlange at blive gjort bekendt med oplysningerne herom, jf.  

 lovens § 4, stk. 2, 1. pkt. (egenacces). Dette gælder dog  

 ikke i det omfang de hensyn, der er nævnt i § 13, eller hensynet  

 til den pågældende selv eller andre med afgørende  

 vægt taler herimod.
 Af lovens § 5, stk. 1, fremgår det, at  

 retten til aktindsigt omfatter alle dokumenter, der vedrører sagen,  

 herunder genpart af de skrivelser, der er udgået fra myndigheden,  

 når skrivelserne må antages at være kommet frem til  

 adressaten, jf. nr. 1, og indførelser i journaler, registre og andre  

 fortegnelser vedrørende den pågældende sags dokumenter,  

 jf. nr. 2.
 Retten til aktindsigt omfatter efter lovens § 5,  

 stk. 2, dog ikke registre eller andre systematiserede fortegnelser, hvor  

 der gøres brug af elektronisk databehandling, bortset fra fortegnelser  

 som nævnt i stk. 1, nr. 2. Af forarbejderne til bestemmelsen i  

 § 5, stk. 2, fremgår, at bestemmelsen skal ses i  

 sammenhæng med lov om offentlige myndigheders registre, der som  

 nævnt indeholder såvel regler om de registrerede personers adgang  

 til at få oplysninger om sig selv som regler om adgangen til at  

 videregive de registrerede oplysninger til private.
Af forarbejderne fremgår endvidere, at  

 offentlighedslovens dokumentbegreb ikke kun omfatter dokumenter, der  

 foreligger i papirform, men f.eks. også dokumenter, der modtages,  

 opbevares eller afsendes elektronisk uden anvendelse af papir.
Der er  

 således også efter offentlighedsloven ret til aktindsigt i en  

 forvaltningsmyndigheds »elektroniske dokumenter« i samme omfang, som hvis de  

 pågældende dokumenter havde foreligget i papirform.
 Om det nærmere forhold mellem reglerne i lov om  

 offentlige myndigheders registre og offentlighedsloven, herunder om  

 betydningen af offentlighedslovens § 5, stk. 2, henvises i  

 øvrigt til betænkningen , side 142.
C.
Forholdet mellem registerlovgivningen og arkivlovgivningen Også i relation til arkivlovginingen indeholder  

 registerlovgivningen grænseflader.
Som omtalt ovenfor under pkt. 4.2.4.1. (pkt.
A)  

 følger det af lov om offentlige myndigheders registre § 9,  

 stk. 3, at registrerede oplysninger, der på grund af deres alder  

 eller af andre grunde har mistet deres betydning for varetagelsen af  

 registerets opgaver, som udgangspunkt skal slettes.
Lovens § 9, stk. 4, åbner imidlertid  

 mulighed for, at registre overføres til opbevaring i arkiv.
Efter  

 bestemmelsen kan Registertilsynet tillade, at registre, der føres for  

 kommunale myndigheder, overføres til opbevaring i arkiv på  

 nærmere angivne vilkår.
Registre, der føres for statslige  

 myndigheder, overføres til opbevaring i statens arkiver efter reglerne  

 i lov om offentlige arkiver m.v.
Udtrykkelige regler om arkivering af registre m.v. er ikke  

 indeholdt i lov om private registre.
Registertilsynet har imidlertid antaget,  

 at dette ikke i sig selv indebærer, at der ikke vil kunne ske  

 arkivering af registre, som er omfattet af loven.
 Nærmere regler om såvel  

 forvaltningsmyndigheders som privates arkivering, herunder om  

 forvaltningsmyndigheders pligt til at arkivere, er indeholdt i  

 arkivlovgivningen.
 Med hensyn til forholdet mellem disse regler og  

 registerlovgivningen henvises til betænkningen, side  

 145-150.
4.2.11.2. Udvalgets overvejelser I betænkningen, side 154-167, er redegjort  

 for spørgsmålet om grænsefladerne mellem den kommende lov  

 om behandling af personoplysninger og anden forvaltningsretlig lovgivning.  

 Anførte sted er endvidere redegjort for udvalgets stillingtagen til  

 spørgsmålet om, hvorvidt der bør udarbejdes en samlet  

 lovgivning om enhver form for behandling af personoplysninger i den  

 offentlige sektor.
Spørgsmålet om en samlet lovgivning om behandling af  

 personoplysninger i den offentlige sektor Udvalget har ikke udarbejdet et udkast til en samlet  

 lovgivning om enhver form (elektronisk og manuel) for behandling af  

 personoplysninger i den offentlige sektor.
Udvalget henviser herved bl.a.  

 til, at udvalget efter sit kommissorium ikke har haft til opgave at foretage  

 en egentlig revision af forvaltningsloven, offentlighedsloven og  

 arkivlovgivningen.
Endvidere henvises der til, at det ikke er muligt at  

 foretage en egentlig revision af de nævnte love inden for det korte  

 tidsrum, som udvalget har haft til sit arbejde, ligesom der også  

 lægges vægt på, at lovgivningen om behandling af  

 personoplysninger på en række punkter regulerer andre forhold end  

 de nævnte love.
Udvalget har som udgangspunkt heller ikke  

 fundet at burde fremkomme med forslag til ændringer i de bestemmelser i  

 forvaltningsloven, offentlighedsloven og arkivlovgivningen, der indeholder  

 berøringsflader til lovudkastet.
Udvalget lægger herved bl.a.  

 vægt på, at udvalget efter sit kommissorium - som nævnt -  

 ikke har til opgave at foretage en revision af den nævnte lovgivning,  

 herunder overveje spørgsmålet om lovgivningens indhold og  

 struktur.
Se i den forbindelse nærmere betænkningen, side  

 155.
 Kun i det omfang det - i lyset af den kommende lov om  

 behandling af personoplysninger - må anses for påkrævet,  

 finder udvalget derfor anledning til at foreslå ændringer i de  

 nævnte love.
 Udvalget finder i den forbindelse ikke, at det - som  

 følge af udvalgets udkast til en kommende lov om behandling af  

 personoplysninger - er påkrævet at foretage indholdsmæssige  

 ændringer i forvaltningsloven og offentlighedsloven.
Derimod anbefaler udvalget, at der - ud fra lovtekniske  

 hensyn - foretages en præcisering i bestemmelsen i offentlighedslovens  

 § 5, stk. 3, således at det fremgår, at lov om  

 offentlige myndigheders registre afløses af en ny lovgivning.
Om  

 baggrunden herfor henvises til betænkningen, side 157 og  

 164.
I tilknytning hertil peger udvalget på, at der for  

 så vidt angår de foreslåede generelle regler om behandling,  

 herunder videregivelse til tredjemand, af oplysninger, er grund til  

 nøje at overveje samspillet med de modsvarende regler i  

 forvaltningslovens kapitel 8 om tavshedspligt m.v.
Det anbefales derfor, at  

 det snarest overvejes, om - og i givet fald hvordan - reglerne om  

 forvaltningsmyndigheders videregivelse af oplysninger kan tilpasses til de  

 foreslåede regler om behandling af oplysninger.
Der henvises til  

betænkningen, side 157 f og 159 f.
Grænsefladerne mellem lovgivningen om behandling af  

 personoplysninger og anden forvaltningsretlig lovgivning Efter udvalgets opfattelse bør forholdet mellem  

 på den ene side den kommende lov om behandling af personoplysninger og  

 på den anden side forvaltningsloven og offentlighedsloven løses  

 på samme måde som i dag.
 Udvalgets udkast til en ny lovgivning på  

 området bygger således på den forudsætning, at der -  

 ligesom lov om offentlige myndigheders registre - er tale om en  

 specialregulering i forhold til reglerne i forvaltningsloven og  

 offentlighedsloven.
Det understreges dog samtidig, at der ikke tilsigtes at  

 gøre indskrænkninger i de rettigheder, som en registreret person  

 har efter forvaltningsloven og offentlighedsloven.
Der henvises herved  

 særligt til  betænkningen, side 160-164.
 Hvad endelig angår forholdet mellem udvalgets udkast  

 til en kommende lov om behandling af personoplysninger og arkivlovgivningen,  

 henvises til betænkningen, side 164 ff.
 Den gældende offentligretlige lovgivning bygger  

 på den ordning, at den løbende administrative behandling af  

 oplysninger er omfattet af lov om offentlige myndigheders registre, og at  

 privates løbende brug af oplysninger er reguleret i lov om private  

 registre.
 I arkivlovgivningen reguleres den anvendelse til bl.a.  

 forskning, der finder sted, efter at oplysningerne ikke længere  

 anvendes administrativt eller til private formål.
Det er udvalgets opfattelse, at denne lovsystematiske  

 ordning bør opretholdes.
Det foreslås derfor, at der i den  

 kommende lovgivning om behandling af personoplysninger alene indsættes  

 bestemmelser, der regulerer den dataansvarliges løbende behandling af  

 oplysninger.
Udvalget lægger i den forbindelse bl.a. vægt  

 på, at Kulturministeriet har oplyst, at det for tiden overvejes, hvilke  

 ændringer i arkivlovgivningen der bør foretages som følge  

 af det vedtagne direktiv.
Se herved betænkningen, side 156.
4.2.11.3. Justitsministeriets forslag Som nævnt i pkt. 4.1.3. ovenfor er  

 Justitsministeriet enig i udvalgets valg af lovmodel.
Justitsministeriet har  

 derfor udarbejdet et lovforslag om behandling af oplysninger, der omfatter  

 både den offentlige sektor (forvaltningsmyndighederne og domstolene) og  

 den private sektor.
 Lovforslaget omfatter bl.a. forvaltningsmyndighedernes og  

 domstolenes behandling af personoplysninger, som helt eller delvis foretages  

 ved hjælp af elektronisk databehandling, og ikke-elektronisk behandling  

 af personoplysninger, der er eller vil blive indeholdt i et register.
Uden for lovforslagets anvendelsesområde falder  

 således den manuelle behandling af personoplysninger i den offentlige  

 forvaltning og ved domstolene, der ikke indeholdes i et register.
Denne  

 behandling er - for så vidt angår forvaltningsmyndighederne -  

 reguleret i bl.a. forvaltningsloven og offentlighedsloven og - for så  

 vidt angår domstolene - i retsplejeloven.
Reglerne i forvaltningsloven  

 og retsplejeloven tager primært sigte på at regulere  

 retsstillingen for de fysiske eller juridiske personer, som er parter i den  

 pågældende forvaltningssag eller retssag.
Deres primære  

 sigte er således ikke at regulere retstillingen for den, der behandles  

 personoplysninger om (»den registrerede«).
På den anførte baggrund vil det efter  

 Justitsministeriets opfattelse ikke være hensigtsmæssigt at  

 indarbejde de nævnte regler i det foreliggende lovforslag om behandling  

 af personoplysninger.
Justitsministeriet kan således tilslutte sig, at  

 udvalget ikke har udarbejdet et samlet lovforslag om behandling af  

 personoplysninger i den offentlige sektor.
 Justitsministeriet kan endvidere tilslutte sig udvalgets  

 forslag til (redaktionel) ændring i bestemmelsen i offentlighedslovens  

 § 5, stk. 3, og udvalgets forslag til, hvordan samspillet mellem  

 på den ene side den kommende lov om behandling af personoplysninger og  

 på den anden side forvaltningsloven, offentlighedsloven og  

 arkivlovgivningen skal løses.
 Samspillet mellem reglerne om adgang til indsigt efter  

 lovforslaget, forvaltningsloven og offentlighedsloven kan i hovedtræk  

 beskrives således:
Efter lovforslaget har tredjemand ikke ret til aktindsigt  

 i oplysninger om andre personer.
Spørgsmålet skal derfor  

 afgøres efter anden lovgivning, herunder reglerne i  

 offentlighedsloven.
Efter lovforslaget har den registrerede ret til egenacces.  

 Der er også ret til aktindsigt (egenacces) efter reglerne i  

 offentlighedsloven.
Afgørelsen skal træffes på det  

 retsgrundlag, der er mest gunstigt for den pågældende.
En part i en afgørelsessag har ret til indsigt i  

 oplysninger om sig selv (egenacces) efter lovforslagets regler herom og efter  

 reglerne om aktindsigt i forvaltningsloven.
Afgørelsen skal  

 træffes på det retsgrundlag, der er mest gunstigt for den  

 pågældende.
Med hensyn til forholdet mellem reglerne i kapitel 8 i  

 forvaltningsloven og lovforslagets behandlingsregler er der grund til at  

 nævne, at lovforslagets regler om behandling af personoplysninger, der  

 også omfatter videregivelse af personoplysninger, fortrænger  

 reglerne om videregivelse i forvaltningslovens kapitel 8. Lovforslaget  

 regulerer ikke spørgsmålet om indhentning af oplysninger i  

 ansøgningssager eller om pligt til videregivelse af oplysninger.  

 Reglerne herom i forvaltningslovens § 29 og § 31 gælder således  

 også i relation til de personoplysninger, der er omfattet af  

 lovforslaget.
Det skal i den forbindelse fremhæves, at det er den  

 dataansvarlige myndighed, som modtager en anmodning fra en anden myndighed om  

 udlevering af oplysninger efter forvaltningslovens § 31, der skal vurdere  

 berettigelsen heraf.
Dette gælder uanset, om spørgsmålet  

 om berettigelsen  af videregivelsen af de pågældende oplysninger  

 skal afgøres efter behandlingsreglerne i lovforslaget.
Særligt hvad angår forholdet mellem forslaget  

 til lov om behandling af personoplysninger og arkivlovgivningen,  

 bemærkes, at lovforslaget bygger på den forudsætning, at  

 spørgsmålet om arkivmæssig anvendelse (behandling) af  

 personoplysninger afgøres efter arkivlovgivningens regler herom (og  

 ikke efter reglerne i lov om behandling af personoplysninger kapitel 4),  

 medens de øvrige generelle regler i lov om behandling af  

 personoplysninger finder anvendelse på arkivmæssig behandling af  

 personoplysninger, medmindre det databeskyttelsesretlige  

 spørgsmål er reguleret i arkivlovgivningen.
Justitsministeriet  

 finder ikke, at spørgsmålet om, under hvilke betingelser  

 kommunale edb-registre skal kunne overføres til opbevaring på  

 arkiv, bør reguleres i loven om behandling af personoplysninger.
Dette  

 spørgsmål bør reguleres i arkivlovgivningen.
I  

 lovforslaget er derfor ikke medtaget en bestemmelse, der svarer til § 9, stk.  

 4, 1. pkt., i lov om offentlige myndigheders registre, hvorefter  

 Registertilsynet kan tillade, at edb-registre, der føres for kommunale  

 myndigheder, kan overføres til opbevaring i arkiv på  

 nærmere angivne vilkår.
 Justitsministeriet er i øvrigt enig med udvalget i,  

 at der bør ses nærmere på samspillet mellem lovforslagets  

 almindelige regler om behandling, herunder videregivelse til tredjemand, af  

 oplysninger, og reglerne i forvaltningslovens kapitel 8 om tavshedspligt og  

 videregivelse m.v.
Der opstår i den forbindelse en række  

 spørgsmål.
Således kan der f.eks. rejses  

 spørgsmål om, hvorvidt forvaltningslovens regler om udveksling  

 af personoplysninger mellem forvaltningsmyndigheder bør ændres,  

 således at de helt eller delvis svarer til reglerne herom i dette  

 lovforslag.
Det bemærkes herved, at reglerne i lovforslaget er baseret  

 på det nævnte EF-direktiv og således ikke kan fraviges for  

 så vidt angår de områder, der er omfattet af direktivet.  

 Der kan endvidere bl.a. rejses spørgsmål om, hvorvidt der  

 bør ske ændringer i forvaltningslovens regler om udveksling af  

 personoplysninger mellem forvaltningsmyndigheder om juridiske personer.
Det  

 bemærkes herved, at direktivet ikke regulerer dette  

 spørgsmål.
 Justitsministeriet vil behandle den nævnte  

 problemstilling nærmere efter vedtagelsen af den nye lov om behandling  

 af personoplysninger, således at der i givet fald så hurtigt som  

 muligt vil kunne fremsættes lovforslag på området.
4.2.12. Særligt om ny informationsteknologi 4.2.12.1. Gældende ret I den gældende registerlovgivning er der ikke,  

 bortset fra sondringen mellem manuelle registre og edb-registre, fastsat  

 regler, der tager sigte på særlige former for  

 informationsteknologi.
 I det omfang, registrering og videregivelse m.v. af  

 oplysninger er omfattet af lovgivningens område, vil lovligheden heraf  

 således skulle bedømmes ud fra de samme regler, uanset hvilket  

 informationsteknologisk medie den registeransvarlige benytter sig af.
 Dette forhold betyder dog ikke, at der ikke ved  

 bedømmelsen af lovligheden af registrering og videregivelse m.v. af  

 oplysninger kan tages hensyn til, hvilket informationsteknologiske medie der  

 benyttes.
 Registertilsynet har således i sin praksis f.eks.  

 udtalt sig om kryptering i forbindelse med forsendelse af elektronisk post  

 via Internettet, om benyttelse af firewalls, såfremt der opbevares  

 følsomme oplysninger på computere, hvorfra der kan foretages  

 opkobling til Internettet, samt om anvendelse af opkaldslinier i forbindelse  

 med brugen af hjemmearbejdspladser.
Det bemærkes i øvrigt, at lovgivningen i  

 ganske begrænset omfang indeholder regler, som tager sigte på  

 særlige medier.
Der henvises herved bl.a. til § 11 i lov om  

 private registre m.v. om den registreredes indsigtsret i  

 kreditoplysningsbureauers materiale (kartotekskort, hulkort, magnetbånd  

 m.v.).
4.2.12.2. Udvalgets overvejelser I betænkningen, side 168-171, er redegjort  

 for, om - og i givet fald i hvilket omfang - den kommende lovgivning om  

 behandling af personoplysninger skal omfatte nye informationsteknologiske  

 medier, såsom Internettet og World Wide Web (WWW).
Som anført ovenfor i pkt. 4.2.1.2. finder udvalget,  

 at den kommende lovs område må fastlægges således, at  

 det bl.a. omfatter behandling af personoplysninger, der helt eller delvis  

 foretages ved hjælp af elektronisk databehandling.
Lovens område  

 vil herved også komme til at omfatte elektronisk behandling af  

 oplysninger i nye informationsteknologiske medier, såsom Internet og  

 World Wide Web (WWW). Dette indebærer bl.a., at spørgsmål  

 om lovligheden af behandling af oplysninger i sådanne systemer vil  

 skulle bedømmes efter lovens regler, herunder navnlig de  

 foreslåede regler om behandling af oplysninger.
Med valget af denne lovtekniske fremgangsmåde  

 tilsigter udvalget at fremtidssikre loven.
Udvalget fremhæver herved,  

 at den fremtidige lovgivning - i modsætning til i dag - vil komme til  

 at gælde for elektronisk behandling af oplysninger i bred forstand.  

 Dermed vil det ikke mere være et krav, at der er tale om et  

 edb-register, og som en følge heraf vil der med den kommende  

 lovgivning i højere grad kunne tages højde for den situation,  

 at behandling af personoplysninger sker i nyere informationsteknologiske  

 medier.
Omfattet af lovens regler vil med andre ord være  

 personoplysninger m.v. på Internettet i det omfang, den dataansvarlige  

 gør oplysningerne til genstand for behandling i dette medie.
I lyset heraf finder udvalget, at der ikke bør  

 indsættes særlige regler for visse former for  

 informationsteknologiske medier i den kommende lovgivning.
Udvalget  

 lægger herved vægt på, at behandling af oplysninger i  

 eksempelvis nye elektroniske medier principielt bør være  

 undergivet de samme regler som anden elektronisk behandling.
Dette stemmer  

 også bedst overens med direktivet, idet det synes vanskeligt at  

 begrunde, at der skal gælde en forskellig regulering afhængig af,  

 i hvilket elektronisk medie behandling af oplysninger finder sted.
Endvidere synes det efter udvalgets opfattelse heller ikke  

 på nuværende tidspunkt muligt at klarlægge, i hvilket  

 omfang der bør ske en sådan særregulering.
Udvalget  

 bemærker i den forbindelse, at der for tiden såvel på  

 nationalt plan som i forskellige internationale sammenhænge arbejdes  

 på at identificere og beskrive de problemstillinger og muligheder, som  

 brugen af Internettet kan medføre.
Der henvises nærmere til  

betænkningen, side 169.
Udvalget har endvidere overvejet spørgsmålet  

 om, hvorvidt der - i lyset af den udbredte brug af informationsteknologi  

 såvel i den offentlige forvaltning som hos private - bør  

 fastsættes særlige regler vedrørende  

pligtmæssig brug af informationsteknologi.
Udvalget  

 bemærker i den forbindelse, at der er tale om et  

 spørgsmål, som ikke er reguleret i direktivet, og at  

 medlemsstaterne derfor står frit med hensyn til  

 spørgsmålet om, hvorvidt og i givet fald i hvilken  

 udstrækning tilsynsmyndigheder, dataansvarlige m.v. bør kunne  

 forpligtes til at anvende edb-tekniske hjælpemidler.
 Navnlig i følgende situationer kunne det efter  

 udvalgets opfattelse komme på tale at anvende Internettet:
 1)	De dataansvarlige kan via Internettet give de registrerede mulighed  

 for indsigt i oplysninger om dem selv.
 2)	Datatilsynet kan gøre den fortegnelse over behandlinger, som  

 de dataansvarlige har anmeldt, offentligt tilgængelig via  

 Internettet.
 3)	Datatilsynet kan give de dataansvarlige mulighed for via Internettet  

 at anmelde behandlinger til tilsynet.
 4)	De dataansvarliges pligt til at stille en række oplysninger om  

 deres behandlinger til rådighed for enhver, der anmoder herom, vil  

 kunne opfyldes gennem en offentliggørelse af de pågældende  

 oplysninger på de dataansvarliges hjemmesider på  

 Internettet.
Udvalget finder ikke, at der på nuværende  

 tidspunkt gennem lovgivningen bør fastsættes en egentlig pligt  

 for tilsynsmyndigheder, dataansvarlige m.v. til at anvende  

 informationsteknologi i forbindelse med udøvelse af aktiviteter, som  

 omfattes af lovgivningen.
Der lægges herved vægt på, at  

 konsekvenserne af et sådant lovkrav ikke på nuværende  

 tidspunkt synes at kunne overskues fuldt ud.
I stedet finder udvalget det  

 naturligt, at det overlades til de berørte myndigheder m.v. selv at  

 vurdere, om de fornødne rammer for at tage edb-tekniske  

 hjælpemidler i brug er til stede.
Udvalget bemærker herved bl.a.,  

 at den moderne informationsteknologi medfører stærkt forbedrede  

 kommunikationsmuligheder, som det med tiden vil være naturligt at  

 anvende med henblik på en faktisk styrkelse af den  

 databeskyttelsesretlige regulering.
Internettet og tilsvarende netværk  

 bør i den forbindelse spille en fremtrædende rolle, idet denne  

 teknologi bør nyttiggøres, så snart mulighederne herfor  

 er tilstrækkeligt sikre og de dataansvarlige og tilsynsmyndighederne  

 må forventes at være i stand til udnytte teknologien.
 Endvidere anfører udvalget, at såfremt der  

 etableres mulighed for, at registrerede personer kan få indsigt i  

 oplysninger om dem selv via Internettet, må de enkelte IT-systemer  

 først indrettes på on-line indsigt, herunder forsynes med de  

 nødvendige sikkerhedsforanstaltninger mod uautoriseret adgang til  

 data, i hvilken forbindelse brug af digital signatur kan være  

 nødvendig.
4.2.12.3. Justitsministeriets forslag Justitsministeriet kan tilslutte sig udvalgets synspunkter  

 vedrørende spørgsmålet om, hvorvidt der i den kommende  

 lovgivning om behandling af personoplysninger bør medtages regler, der  

 tager sigte på behandling af oplysninger i forbindelse med anvendelse  

 af særlige informationsteknologiske medier, såsom Internettet og  

 World Wide Web (WWW). På denne baggrund har Justitsministeriet  

 udarbejdet et lovforslag, som er teknologiuafhængigt i den forstand, at  

 reglerne gælder for al form for elektronisk databehandling af  

 oplysninger.
Justitsministeriet kan endvidere tiltræde, at der  

 ikke efter lovgivningen pålægges de dataansvarlige en pligt til  

 at anvende nærmere bestemte former for informationsteknologi, f.eks.  

 Internettet, i forbindelse med behandling af oplysninger.
Justitsministeriet  

 finder det - ligesom udvalget - naturligt, at det overlades til de  

 berørte myndigheder, virksomheder m.v. selv at vurdere, om de  

 fornødne rammer for at tage edb-tekniske hjælpemidler i brug er  

 til stede.
Registertilsynet har over for Justitsministeriet oplyst,  

 at tilsynet har oprettet en hjemmeside på Internettet.
Hjemmesiden  

 indeholder information om en række forhold, herunder bl.a. om  

 Registertilsynet, om lovgivningen samt om publikationer og rapporter.  

 Endvidere er der mulighed for via hjemmesiden at bestille blanketter til brug  

 for anmeldelse.
Endelig vil det blive muligt for de dataansvarlige via  

 Internettet at anmelde behandlinger til tilsynet, ligesom tilsynet også  

 vil gøre den fortegnelse over behandlinger, som de dataansvarlige har  

 anmeldt, offentligt tilgængelig via Internettet.
 5. Økonomiske og administrative konsekvenser m.v.
Efter lovforslaget skal der inden den 1. januar 2001 ske  

anmeldelse af visse allerede eksisterende behandlinger, der foretages  

 af forvaltningsmyndighederne.
Endvidere vil lovforslaget som noget nyt  

 inddrage manuelle registre under ordningen.
 Udarbejdelsen af anmeldelserne kan ikke antages at blive  

 særlig arbejdskrævende.
En væsentlig konsekvens af lovforslaget vil derimod  

 være, at den eksisterende pligt til at udarbejde forskrifter for  

 registre ophæves, idet det istedet vil være tilstrækkeligt  

 at anmelde disse til tilsynsmyndigheden.
Det vil tillige blive lettere og  

 mere smidigt at foretage ændringer i anmeldelserne.
Dertil kommer, at  

 også anmeldelsespligten ophæves for en række registre, der  

 navnlig mod anmeldelse tidligere har været fritaget for pligten til at  

 udarbejde registerforskrifter.
Endvidere ophæves det hidtidige krav om  

 politisk godkendelse i forbindelse med oprettelse af edb-registre.
 Dette vil indebære en betydelig lettelse for de  

 forvaltningsmyndigheder, der i dag er omfattet af lov om offentlige  

 myndigheders registre, herunder de kommunale myndigheder.
 Inddragelse af manuelle registre under ordningen om  

 anmeldelsespligt skønnes ikke i nævneværdigt omfang at  

 ville give anledning til selvstændige anmeldelser, jf. herved eksemplet  

 i betænkningens  bilag 18.
 Lovforslaget vil i den forbindelse indebære en  

 lettelse af overgangen til edb-behandling, idet der efter den  

 foreslåede ordning ikke vil skulle udarbejdes registerforskrifter.
 Anmeldelsespligten, herunder inddragelsen af manuelle  

 registre under loven, antages på denne baggrund at medføre en  

 vis administrativ lettelse for det offentlige.
Lovforslaget medfører tillige, at myndighederne i  

 visse situationer får pligt til at give borgerne en række  

 oplysninger i forbindelse med, at de indsamler oplysninger.  

Oplysningspligten må antages i et vist omfang at kunne opfyldes  

 samtidig med andre sagsbehandlingsskridt.
Dertil kommer, at der med  

 lovforslaget er lagt op til, at der kan ske undtagelse fra oplysningspligten  

 i en række tilfælde, navnlig hvis underretning af den  

 registrerede viser sig umulig eller er uforholdsmæssigt vanskelig.  

 Omfanget af oplysningspligten vil i vidt omfang blive fastlagt i  

 tilsynsmyndighedernes praksis.
På nuværende tidspunkt er det  

 derfor behæftet med stor usikkerhed at skønne over udgifterne  

 hertil.
I nogle situationer vil det dog formentlig isoleret set  

 medføre øget administration for forvaltningerne.
Lovforslaget vil tillige medføre, at borgerne  

 får visse videregående rettigheder, end det er tilfældet i  

 dag.
Det er forbundet med betydelig usikkerhed at skønne over de  

 administrative konsekvenser heraf.
 Samlet set skønnes lovforslaget imidlertid ikke at  

 ville medføre merudgifter af betydning for det offentlige, jf. dog  

 nedenfor.
Som noget nyt vil lovgivningen også komme til at  

 omfatte domstolene.
Domstolene vil   som følge af at de hidtil  

 har været undtaget fra registerloven   ikke opnå den lettelse,  

 der følger af, at pligten til at udarbejde registerforskrifter  

 foreslås ophævet.
Endvidere skal de overordnede retter fremover  

 varetage de opgaver, der følger af at være tilsynsmyndighed.
Den 1. juli 1999 overgik administrationen af domstolene  

 til Domstolsstyrelsen.
Efter lovforslaget skal tilsynet med domstolenes  

 behandling af personoplysninger vedrørende administrative forhold  

 herefter varetages af Domstolsstyrelsen.
Lovforslaget skønnes på domstolsområdet  

 at indebære etableringsudgifter på ca. 2 mio. kr.  

 Driftsudgifterne ved lovforslaget skønnes i 2000 at udgøre 3,6  

 mio. kr., heraf 0,8 mio. kr. lønsum.
I år 2001 og de  

 følgende år skønnes driftudgiften at udgøre 3.  

 mio. kr., heraf 1,4 mio. kr. lønsum.
Finansieringen heraf vil  

 indgå i fastlæggelsen af de samlede bevillingsmæssige  

 rammer for domstolene og Domstolsstyrelsen.
Det nuværende Registertilsyn vil med lovforslaget  

 overgå til at hedde Datatilsynet, men vil i øvrigt  

 være organiseret på samme måde som i dag.
For tilsynets  

 vedkommende vil lovforslaget på den ene side indebære en  

 arbejdsmæssig lettelse, navnlig fordi tilsynet ikke længere  

 modtager udkast til registerforskrifter til udtalelse.
Samtidig  

 indebærer lovforslaget imidlertid en væsentlig udvidelse af  

 tilsynets arbejdsområde og kompetence.
Det skønnes, at lovforslaget samlet vil  

 indebære en forøgelse af arbejdsbyrden i tilsynet.
Der vil  

 således være behov for at foretage en personalemæssig  

 styrkelse af Datatilsynet i forhold til det nuværende Registertilsyn,  

 svarende til ansættelse af yderligere 3 medarbejdere, bl.a. med  

 IT-faglig kundskab.
Herudover vil der være udgifter forbundet med  

 driften af den under lovforslagets § 54, stk. 1, anførte  

 fortegnelse over alle anmeldte behandlinger.
Denne fortegnelse forventes  

 etableret som et elektronisk register, offentligt tilgængeligt over  

 Internettet via Datatilsynets hjemmeside.
Endelig indebærer lovforslaget etableringsudgifter  

 for Datatilsynet.
Dette skyldes navnlig etableringen af Datatilsynets nye  

 hjemmeside med tilhørende faciliteter for fortegnelsen over anmeldte  

 behandlinger og med mulighed for offentlige myndigheder og private  

 virksomheder for at foretage elektronisk anmeldelse af behandlinger til  

 Datatilsynet.
Hertil kommer forskellige øvrige udgifter, som vil  

 være forbundet med den nye lovgivning, herunder udarbejdelse af  

 informationsmateriale, og etablering af Datatilsynet som afløsning for  

 Registertilsynet.
Lovforslaget vurderes samlet at indebære  

 etableringsudgifter for Datatilsynet på 2,6 mio. kr.
Forøgelsen  

 af de årlige driftsudgifter vil udgøre 1,6 mio. kr., heraf 1,2  

 mio. kr. lønsum.
Da EF-direktivet er trådt i kraft, er  

 merudgifterne allerede tilført Registertilsynet.
Der har ikke fundet forhandlinger sted med de kommunale  

 parter forud for lovforslagets fremsættelse.
Disse har dog  

 været hørt over det senest fremsatte lovforslag.
 Efter Justitsministeriets opfattelse vil lovforslaget  

 heller ikke for de kommunale parter medføre merudgifter af betydning.  

 Der pågår drøftelser med de kommunale parter herom.
 For så vidt angår lovforslagets  

erhvervsøkonomiske konsekvenser, kan det oplyses, at  

 Justitsministeriet har forelagt udvalgets forslag til en ny lovgivning om  

 behandling af personoplysninger for Erhvervsministeriets Testpanel.
Resultatet heraf er, at det af Udvalget om  

 Registerlovgivningen udarbejdede lovudkast af 89 % af virksomhederne vurderes  

 at ville være administrativt neutralt.
Enkelte virksomheder vurderer,  

 at lovudkastet har administrative konsekvenser for dem.
Således  

 vurderer 1 % af virksomhederne, at lovudkastet vil medføre  

 administrative engangslettelser for dem, medens 2 % anslår, at de vil  

 få engangsbyrder til bl.a. at sætte sig ind i de nye regler. 2 %  

 vil desuden få behov for ekstern rådgivning på  

 engangsbasis.
Med hensyn til de løbende administrative konsekvenser  

 vurderer 3 %, at de vil få administrative lettelser, medens 2 %  

 forudser løbende administrative byrder, bl.a. til opdatering af edb. 2  

 % vil desuden få brug for løbende ekstern rådgivning.
 Lovforslaget har ikke miljømæssige  

 konsekvenser.
6. Høring Justitsministeriet har modtaget høringssvar over  

betænkningen fra følgende myndigheder, organisationer  

 m.v.:
 Samtlige ministerier, Præsidenten for  

 Højesteret, Præsidenten for Østre Landsret,  

 Præsidenten for Vestre Landsret, Præsidenten for Sø- og  

 Handelsretten, Præsidenten for Københavns Byret,  

 Præsidenten for Retten i Århus, Præsidenten for Retten i  

 Odense, Præsidenten for Retten i Aalborg, Præsidenten for Retten  

 i Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Dansk Politiforbund, Dansk  

 Kriminalpolitiforening, Registertilsynet, Amtsrådsforeningen i Danmark,  

 Kommunernes Landsforening, Københavns Kommune, Frederiksberg Kommune,  

 Advokatrådet, Forbrugerrådet, Landsorganisationen i Danmark,  

 Dansk Industri, Dansk Arbejdsgiverforening, Finansrådet, Rådet  

 for Dansk Forsikring og Pension, Realkreditrådet, TV 2, Danmarks Radio,  

 Danske Dagblades Forening, Dansk Journalistforbund, Dansk Fagpresseforening,  

 Sammenslutningen af Lokale Radio- og TV-stationer, PROSA, Den almindelige  

 danske Lægeforening, Funktionærernes og Tjenestemændene  

 Fællesråd, Dansk Detail Kreditråd, Danske Reklamebureauers  

 Brancheforening, Dansk Dataforening, Handelskammeret, Post Danmark,  

 Foreningen af Danske Medicinfabrikker, RKI Kreditinformation A/S, Dansk  

 Forening for Medicinsk Udstyr, Projekt Rejsekort, Foreningen af  

 Markedsanalyseinstitutter i Danmark (FMD) og Dansk Institut for klinisk  

 Epidemiologi (DIKE).
Bemærkninger til lovforslagets enkelte  

 bestemmelser Til kapitel 1 Lovens område I kapitlet fastlægges lovens  

 anvendelsesområde.
I § 1, stk. 1, angives lovens centrale  

 område. § 1, stk. 2- 4, omhandler visse former for  

 behandlinger, som ikke omfattes af beskrivelsen i stk. 1, men som  

 også bør inddrages under den regulering, der tilsigtes med  

 loven.
Endvidere er der i § 1, stk. 5 og 6, indsat  

 bemyndigelsesbestemmelser, hvorefter der kan ske en udvidelse af lovens  

 område.
 Begrænsninger i lovens anvendelsesområde er  

 fastsat i § 2, stk. 1-11.
Til § 1 Til stk. 1 Direktivets artikel 3 indebærer, at der må  

 foretages ændringer i anvendelsesområdet for den gældende  

 registerlovgivning.
Under hensyn hertil foreslås det, at lovens  

 almindelige anvendelsesområde fastlægges således, at det  

 omfatter behandling af personoplysninger, som helt eller delvist foretages  

 ved hjælp af elektronisk databehandling, og ikke-elektronisk behandling  

 af personoplysninger, der er eller vil blive indeholdt i et register.
Lovens område omfatter al behandling, uanset for  

 hvem behandlingen måtte blive foretaget.
Loven vil herefter ikke alene  

 regulere den offentlige forvaltning og private, men også den behandling  

 af oplysninger, der foretages for domstolene.
Det foreslås dog ikke, at  

 behandling af oplysninger, der foretages for Folketinget eller institutioner  

 med tilknytning dertil, omfattes af lovens område, jf. § 2,  

 stk. 5. Specielt for så vidt angår privates behandling af  

 personoplysninger, indebærer lovens meget brede  

 anvendelsesområde, at ikke kun private organer, såsom  

 erhvervsvirksomheder, organisationer, foreninger, stiftelser m.v., er  

 omfattet af lovens område.
Omfattet er også privatpersoners  

 behandling af oplysninger.
Heraf følger, at privatpersoner   i  

 modsætning til, hvad der følger af lov om private registre   vil  

 kunne foretage behandling af personoplysninger i overensstemmelse med lovens  

 regler.
Privatpersoners behandling af oplysninger som led i udøvelse  

 af aktiviteter af rent privat karakter omfattes dog ikke af lovens regler,  

 jf. § 2, stk. 3. Hertil kommer, at loven ikke finder anvendelse,  

 hvis det vil være i strid med informations- og ytringsfriheden, jf.
Den  

 Europæiske Menneskerettighedskonventions artikel 10 (lovforslagets § 2,  

 stk. 2).
Efter bestemmelsen er den type af oplysninger, som er  

 beskyttet, personoplysninger.
Hvad der skal forstås ved begrebet  

personoplysninger er fastsat i § 3, nr. 1. Udenfor lovens  

 almindelige anvendelsesområde falder oplysninger om juridiske personer.  

 I et vist omfang gælder lovens regler dog for behandling af oplysninger  

 om juridiske personer, jf. § 1, stk. 3-6.
Lovens almindelige anvendelsesområde er endvidere  

 begrænset til at gælde for hel eller delvis elektronisk  

 behandling af personoplysninger, og behandling af personoplysninger, der er  

 eller vil blive indeholdt i et manuelt register.
Hvad der skal forstås  

 ved begreberne behandling og register er fastsat i § 3,  

 nr. 2 og 3. Uden for lovens almindelige anvendelsesområde falder manuel  

 behandling af oplysninger, der ikke er eller vil blive indeholdt i et  

 register.
I det omfang, behandling af personoplysninger sker såvel  

 elektronisk som manuelt, f.eks. ved at der sker elektronisk journalisering og  

 sagsstyring af en manuel sag, vil den behandling, som knytter sig til den  

 manuelle sag, således ikke være omfattet af lovens almindelige  

 anvendelsesområde.
Derimod vil den elektroniske journalisering og  

 sagsstyring være omfattet.
Det bemærkes, at en række af  

 lovens bestemmelser finder anvendelse på anden ikke-elektronisk  

 systematisk behandling, som udføres for private, og som omfatter visse  

 typer af oplysninger om fysiske personer, jf. stk. 2. Systematiserede  

 manuelle sager er således også i et vist omfang omfattet af  

 lovens regulering.
Til stk. 2 Efter § 1, stk. 1, i lov om private registre  

 må systematisk registrering, der omfatter oplysninger om personers,  

 institutioners, foreningers eller virksomheders private eller  

 økonomiske forhold eller i øvrigt oplysninger om personlige  

 forhold, som med rimelighed kan forlanges unddraget offentligheden, kun finde  

 sted efter reglerne i lovens kapitel 2, 2 a, 2 b, 2 c og 3.
Bestemmelsen i stk. 2 viderefører i det  

 væsentlige denne retstilstand.
Bestemmelsen omfatter således  

 anden form for ikke-elektronisk systematiseret behandling af oplysninger end  

 den ikke-elektroniske behandling af personoplysninger, der er eller vil blive  

 indeholdt i et register, jf. stk. 1. Inden for lovens område  

 falder dermed bl.a. behandling af oplysninger i en samling aktmapper.
Kravet  

 om, at behandlingen skal være systematiseret, betyder, at bestemmelsen  

 ikke omhandler enkeltstående eller mere tilfældige behandlinger  

 af oplysninger.
De, der er beskyttet efter bestemmelsen, er fysiske  

 personer.
Uden for falder offentlige myndigheder, institutioner, foreninger  

 og virksomheder, som er organiseret i selskabsform.
Kredsen af beskyttede  

 retssubjekter er således i forhold til den gældende bestemmelse i  

 lov om private registre § 1, stk. 1, begrænset til fysiske  

 personer.
De interesser, der beskyttes efter bestemmelsen, er  

 oplysninger om fysiske personers private eller økonomiske forhold  

 eller oplysninger om personlige forhold, som med rimelighed kan forlanges  

 unddraget offentligheden.
Bestemmelsen svarer til de typer af oplysninger om  

 fysiske personer, som er omfattet af bestemmelsen i lov om private registre  

 § 1, stk. 1.
 Det bemærkes, at reglerne i kapitel 8 og 9 om  

 oplysningspligt over for den registrerede og om indsigtsret ikke finder  

 anvendelse på behandlinger, som falder ind under bestemmelsen i  

 stk. 2.
 Der henvises i øvrigt til lovforslagets almindelige  

 bemærkninger pkt. 4.2.1.2.
Til stk. 3 Af lov om private registre følger, at loven  

 omfatter kreditoplysningsbureauers håndtering af visse former for  

 oplysninger om henholdsvis fysiske og juridiske personer, jf. lovens  

 § 1, stk. 1, sammenholdt med reglerne i kapitel 3. Også med  

 hensyn til private dataansvarliges håndtering af oplysninger om  

 juridiske personer, som måtte være indeholdt i advarselsregistre,  

 gælder lov om private registre, jf. lovens § 1, stk. 1,  

 sammenholdt med § 3, stk. 6.
 I overensstemmelse hermed foreslås det i  

 bestemmelsen, at lov om behandling af personoplysninger umiddelbart skal  

 gælde for behandlinger, som udføres for  

 kreditoplysningsbureauer, og som omfatter oplysninger om virksomheder m.v.  

 Tilsvarende foreslås med hensyn til behandlinger, som er omfattet af  

 bestemmelsen i § 50, stk. 1, nr. 2 (»advarselsregistre«). Med  

 indsættelsen af henvisningen til stk. 1 og 2 præciseres det,  

 at udvidelsen af lovens område til også at angå behandling  

 af oplysninger om juridiske personer kun gælder for så vidt  

 angår de behandlingsformer, som i øvrigt er omfattet af loven.  

 Udenfor den foreslåede bestemmelse falder således  

 kreditoplysnings- og advarselsbureauers manuelle behandling af oplysninger om  

 virksomheder m.v., som ikke sker i tilknytning til et manuelt register, jf.  

 stk. 1, eller i øvrigt ikke er systematisk i stk. 2's  

 forstand.
 Omfattet af udtrykket virksomheder m.v. er alle  

 former for erhvervsvirksomheder, erhvervsdrivende, institutioner, foreninger  

 og lignende, uanset om der er tale om en juridisk person eller ej.  

 Bestemmelsen omfatter således også oplysninger om  

 enkeltmandsejede virksomheder, uanset at sådanne oplysninger, der  

 må anses for at være personoplysninger, jf. § 3, nr. 1,  

 tillige falder ind under lovens almindelige anvendelsesområde,  

 således som dette er fastsat i § 1, stk. 1.
Til stk. 4 Bestemmelsen viderefører reglen i lov om offentlige  

 myndigheders registre § 1, stk. 4. Heraf følger, at reglerne  

 i lovens kapitel 5 a om videregivelse til kreditoplysningsbureauer af  

 oplysninger om gæld til det offentlige også gælder for  

 edb-registre, der føres for den offentlige forvaltning, og som  

 indeholder oplysninger om virksomheder m.v.
Reglerne i kapitel 5 gælder, uanset om der er tale  

 om videregivelse af elektronisk behandlede oplysninger, eller om  

 videregivelse af oplysninger, der hidrører fra et manuelt register,  

 jf. stk. 1. Bestemmelsen er udtryk for en nyskabelse i forhold til den  

 gældende ordning.
Baggrunden herfor er, at spørgsmålet om  

 en dataansvarlig forvaltningsmyndigheds adgang til at videregive de  

 nævnte oplysninger ikke bør afhænge af, om oplysningerne  

 er behandlet elektronisk eller hidrører fra et manuelt register.
Til stk. 5 Behandlinger, som udføres for private, og som  

 omfatter oplysninger om juridiske personer, er kun i begrænset omfang  

 umiddelbart omfattet af loven, jf. stk. 3.
Efter bestemmelsen bemyndiges justitsministeren til at  

 inddrage behandling af oplysninger om juridiske personer under lovens  

 område.
Bestemmelsen sikrer, at de nævnte behandlinger, hvis der  

 findes at være et behov herfor, kan reguleres efter de regler i loven,  

 som efter deres indhold vedrører behandling i privat regi.
 Hvis bemyndigelsesbestemmelsen ønskes udnyttet, vil  

 der i overensstemmelse med § 57 forinden skulle indhentes en udtalelse  

 fra Datatilsynet.
Til stk. 6 Behandlinger, som udføres for den offentlige  

 forvaltning, og som omfatter oplysninger om juridiske personer, er kun i  

 begrænset omfang umiddelbart omfattet af loven, jf. stk. 4.
Efter bestemmelsen bemyndiges vedkommende minister til at  

 inddrage behandling af oplysninger om juridiske personer under lovens  

 område.
Herved sikres det, at de nævnte behandlinger, hvis der  

 findes at være et behov herfor, kan reguleres efter de regler i loven,  

 som efter deres indhold vedrører behandling, som udføres for  

 den offentlige forvaltning.
 Hvis bemyndigelsesbestemmelsen ønskes udnyttet, vil  

 der - ligesom det er tilfældet efter bestemmelsen i stk. 5 -  

 forinden skulle indhentes en udtalelse fra Datatilsynet, jf. § 57.
Til § 2 Til stk. 1 Med den foreslåede bestemmelse fastsættes det  

 udtrykkeligt, at regler om behandling af personoplysninger i anden  

 lovgivning, som giver den registrerede en bedre retsstilling, går forud  

 for reglerne i denne lov.
Bestemmelsen indebærer bl.a., at behandlingsreglerne  

 i lovforslagets §§ 6-8 ikke finder anvendelse på sundhedspersoners  

 videregivelse af fortrolige oplysninger, idet dette spørgsmål  

 vil skulle afgøres efter de mere restriktive videregivelsesregler i  

 kapitel 5 i loven om patienters retsstilling.
Nævnes kan endvidere  

 reglerne i loven om brug af helbredsoplysninger m.v. på  

 arbejdsmarkedet, der   for så vidt angår spørgsmålet  

 om arbejdsgiveres adgang til at indhente oplysninger om bl.a.  

 helbredsmæssige forhold   giver den registrerede en bedre retsstilling  

 end lovforslagets behandlingsregler.
Endelig kan det nævnes, at  

 tavshedspligtsreglerne i den finansielle lovgivning, f.eks. bank- og  

 sparekasselovgivningen, vil gå forud for behandlingsreglerne i  

 lovforslaget.
Omvendt følger det af bestemmelsen, at lovforslaget  

 finder anvendelse, hvis regler om behandling af personoplysninger i anden  

 lovgivning giver den registrerede en dårligere retsstilling.
Dette  

 gælder dog ikke, hvis den dårligere retsstilling har været  

 tilsigtet og i øvrigt ikke strider mod direktivet om behandling af  

 personoplysninger.
 I øvrigt henvises til lovforslagets pkt. 4.2.11.2.  

 og 4.2.11.3., hvor der er redegjort for spørgsmålet om forholdet  

 mellem på den ene side reglerne i lovforslaget og på den anden  

 side reglerne i henholdsvis forvaltningsloven og offentlighedsloven.
Til stk. 2 Af bestemmelsen følger, at loven ikke finder  

 anvendelse, hvis det vil stride mod informations- og ytringsfriheden, jf.
Den  

 Europæiske Menneskerettighedskonventions artikel 10. Bestemmelsen er  

 indsat for at fjerne enhver tvivl om, at der ikke med lovforslaget  

 gennemføres en regulering, der indebærer begrænsninger i  

 den informations- og ytringsfrihed, som følger af den nævnte  

 bestemmelse i Den Europæiske Menneskerettighedskonvention.
 Det er en selvfølge, at loven i øvrigt  

 administreres således, at der ikke handles i strid med Danmarks  

 internationale forpligtelser, herunder de øvrige bestemmelser i Den  

 Europæiske Menneskerettighedskonvention.
Til stk. 3 Den foreslåede bestemmelse, der bygger på  

 direktivets artikel 3, stk. 2, 2. pind, indebærer, at loven ikke  

 gælder for behandling af oplysninger, som en fysisk person foretager  

 med henblik på udøvelse af aktiviteter af rent privat  

 karakter.
Sådanne aktiviteter vil bl.a. kunne bestå i  

 privat korrespondance og føring af en adressefortegnelse over familie,  

 venner, bekendte etc.
Der henvises herved til betragtning 12 i direktivets  

 præambel.
Også det at føre en elektronisk dagbog samt  

 forskellige behandlinger i forbindelse med sædvanlige  

 fritidsaktiviteter vil falde ind under bestemmelsen.
Det samme gælder,  

 hvis en privatperson anvender sit tekstbehandlingssystem i forbindelse med,  

 at den pågældende retter henvendelse til en offentlig myndighed  

 om en sag, som vedrører den pågældende selv eller dennes  

 familie.
Det kan endvidere nævnes, at den omstændighed, at en  

 privatperson   f.eks. gennem Internettet   giver et ubegrænset eller  

 stort antal personer adgang til personoplysninger, ikke i sig selv vil  

 være afgørende for, om behandlingen vil være omfattet af  

 lovforslagets anvendelsesområde.
F.eks. må det antages, at  

 deltagelse i debatter på Internettet om sportsfolks præstationer  

 m.v. vil kunne være udtryk for aktiviteter af »rent privat karakter«.  

 Der henvises i øvrigt til bestemmelsen i lovforslagets § 2, stk.  

 2.
Udtrykket »rent privat karakter« dækker  

 således over forskellige typer af behandlinger, som privatpersoner  

 foretager i forbindelse med udøvelse af personlige eller  

 familiemæssige aktiviteter.
Der skal være tale om  

 sædvanlige og legitime private aktiviteter, således at  

 bestemmelsen ikke anvendes til at omgå reglerne for lovlig behandling.  

 De aktiviteter, der efter bestemmelsen undtages fra lovens område, kan  

 være reguleret i anden lovgivning, herunder bl.a. i straffelovens  

 kapitel 27.
 I de tilfælde, hvor behandling af oplysninger  

 foretages som led i udøvelse af erhvervsmæssige aktiviteter,  

 finder lovens regler anvendelse, jf. § 1, stk. 1 og 2. Eksempelvis  

 falder behandling af oplysninger, som udføres for enkeltmandsejede  

 virksomheder, ikke ind under den foreslåede undtagelsesbestemmelses  

 område.
Til stk. 4 Af bestemmelsens 1. pkt. følger, at reglerne  

 i lovens kapitel 8-9 og §§ 35-37 og § 39 om den registreredes rettigheder  

 ikke finder anvendelse på behandlinger, der foretages for domstolene  

 inden for det strafferetlige område.
Bestemmelsen indebærer, at  

 der ikke efter reglerne i kapitel 8 påhviler en dataansvarlig domstol  

 en oplysningspligt over for den registrerede, når personoplysninger  

 gøres til genstand for behandling i forbindelse med behandlingen af en  

 straffesag.
Heller ikke indsigtsreglerne i kapitel 9 finder efter  

 bestemmelsen anvendelse i sådanne tilfælde.
Endelig gælder  

 reglerne i §§ 35-37 og § 39 om den registreredes rettigheder ikke i relation  

 til behandlinger, der foretages for domstolene inden for det strafferetlige  

 område.
Efter bestemmelsens 2. pkt. gælder reglerne i  

 lovens kapitel 8 og §§ 35-37 og § 39 heller ikke for behandling af  

 oplysninger, som foretages for politi eller anklagemyndighed inden for det  

 strafferetlige område.
Der vil således ikke være pligt for  

 politi og anklagemyndighed til at underrette registrerede personer, når  

 oplysninger om dem gøres til genstand for behandling i forbindelse med  

 behandlingen af en straffesag.
Heller ikke reglerne i de nævnte  

 bestemmelser i kapitel 10 om den registreredes øvrige rettigheder  

 finder anvendelse i relation til behandlinger, der foretages for politi og  

 anklagemyndighed inden for det strafferetlige område.
Med udtrykket  

anklagemyndighed sigtes til politimestrene, statsadvokaterne,  

 Rigsadvokaten og Justitsministeriet, jf. retsplejelovens kapitel 10.
 Det bemærkes, at direktivets artikel 3, stk. 2,  

 1. pind, 2. led, giver mulighed for at gøre undtagelse fra direktivets  

 regulering med hensyn til statens aktiviteter på det strafferetlige  

 område.
 Om baggrunden for de foreslåede  

 undtagelsesbestemmelser henvises til lovforslagets almindelige  

 bemærkninger pkt. 4.2.5.2. og 4.2.5.3. samt betænkningen,  

 side 303 f.
Til stk. 5 I bestemmelsen foreslås det, at loven ikke finder  

 anvendelse på behandling af oplysninger, der foretages for Folketinget  

 og institutioner med tilknytning dertil.
Om baggrunden herfor henvises til  

 pkt. 4.2.1.3.
 Det bemærkes, at behandlingsaktiviteter, som  

 udføres af politiske partier repræsenteret i Folketinget, er  

 omfattet af loven.
Til stk. 6-9 Bestemmelserne indebærer, at den gældende  

 ordning vedrørende mediernes behandling af oplysninger i det  

 væsentlige opretholdes.
Bestemmelserne svarer således - når  

 der bortses fra enkelte mindre ændringer - til de gældende  

 undtagelsesbestemmelser i lov om offentlige myndigheders registre § 1,  

 stk. 7-9, og lov om private registre § 2, stk. 4-7.  

 Ændringerne består i, at det for så vidt angår de  

 uredigerede fuldtekstdatabaser, jf. stk. 7 og 8, og de manuelle arkiver,  

 jf. stk. 9, fastsættes, at de almindelige regler om  

 behandlingssikkerhed i lovens §§ 41-42 finder anvendelse.
Tilsvarende  

 foreskrives det, at erstatningsreglen i § 69 gælder for  

 sådanne systemer m.v. ved overtrædelse af reglerne om  

 behandlingssikkerhed.
Herudover indebærer bestemmelserne i stk. 9 - i  

 modsætning til lov om private registre § 2, stk. 7 - at  

 manuelle arkiver over udklip fra offentliggjorte, trykte artikler kun  

 undtages fra lovens område i det omfang, der er tale om behandling, som  

 udelukkende sker i journalistisk øjemed.
Det bemærkes, at den  

 foreslåede bestemmelse - i modsætning til hvad der gælder  

 efter registerlovgivningen - også gælder for manuelle arkiver  

 over udklip fra offentliggjorte, trykte artikler, som føres for den  

 offentlige forvaltning.
Dette skyldes, at loven omfatter manuelle registre,  

 jf. § 1, stk. 1, hvilket ikke er tilfældet efter lov om  

 offentlige myndigheders registre.
 Til brug for afgørelsen af, om et forhold falder  

 ind under loven, kan Datatilsynet indhente oplysninger fra det  

 pågældende massemedie eller journalisten, jf. § 62,  

 stk. 1.
Til stk. 10 Af bestemmelsens 1. pkt. følger, at for  

 behandling af oplysninger, som i øvrigt udelukkende finder sted i  

 journalistisk øjemed, gælder alene bestemmelserne i lovens  

 §§ 41-42 (behandlingssikkerhed) og § 69 (erstatningsansvar ved  

 overtrædelse af reglerne om behandlingssikkerhed).
 Bestemmelsen tager sigte på den elektroniske  

 behandling af personoplysninger, som udelukkende foretages som led i  

 journalistisk virksomhed i forbindelse med udarbejdelse af artikler m.v.  

 under anvendelse af almindelige tekstbehandlingssystemer.
 Det bemærkes, at databaser m.v. alene vil kunne  

 undtages fra lovens område i det omfang, det følger af  

 undtagelsesbestemmelserne i stk. 6-9.
Af bestemmelsens 2. pkt. følger, at lovens  

 regler ligeledes kun i begrænset omfang finder anvendelse på  

 behandling, som udelukkende sker med henblik på kunstnerisk eller  

 litterær virksomhed.
Med udtrykket litterær virksomhed  

 sigtes til »skønlitterær virksomhed«, f.eks. udarbejdelse af  

 nøgleromaner, se hertil betænkningen, side 207. For  

 sådan behandling gælder således kun bestemmelserne i lovens  

 §§ 41-42 og 69.
De nævnte regler gælder alene for behandling  

 af oplysninger, som udelukkende finder sted i journalistisk øjemed  

 eller med henblik på kunstnerisk eller litterær virksomhed.
Hvis  

 behandlingen ikke kan anses for udelukkende at ske til de nævnte  

 formål, finder lovens regler fuldt ud anvendelse.
Datatilsynet  

 fører tilsyn med, om behandlingen udelukkende sker i de nævnte  

 øjemed.
Til brug for afgørelsen heraf kan Datatilsynet indhente  

 oplysninger hos den pågældende, jf. herved § 62,  

 stk. 1.
Det er ikke tilstrækkeligt, at den dataansvarlige  

 selv er af den opfattelse, at der er tale om behandling, som finder sted i  

 journalistisk øjemed eller med henblik på kunstnerisk eller  

 litterær virksomhed.
Der påhviler således den  

 pågældende en vis forpligtelse til at sandsynliggøre, at  

 vedkommendes aktiviteter falder ind under undtagelsesreglen.
Datatilsynet -  

 og i sidste ende domstolene - vil kunne gribe ind over for misbrug af  

 reglen.
 Der henvises i øvrigt til lovforslagets almindelige  

 bemærkninger pkt. 4.2.10.3. og betænkningen, side  

 206-208.
Til stk. 11 Bestemmelsen indebærer, at den gældende  

 ordning vedrørende efterretningstjenesterne opretholdes, jf. lov om  

 offentlige myndigheders registre § 31. Af bestemmelsen følger  

 således, at lovens regler ikke gælder for behandlinger, som  

 udføres for politiets og forsvarets efterretningstjenester.
 Det bemærkes, at videregivelse af personoplysninger  

 til en af efterretningstjenesterne vil være omfattet af loven, uanset  

 der i sådanne tilfælde tillige er tale om en behandling  

 (indsamling), som foretages for den pågældende tjeneste.
 Også for så vidt angår  

 efterretningstjenesterne gælder det, at Datatilsynet kan indhente de  

 fornødne oplysninger til afgørelse af, om et forhold falder ind  

 under loven, jf. § 62, stk. 1. Dette vil i praksis ske gennem  

 Justitsministeriet og Forsvarsministeriet.
 Der henvises i øvrigt til lovforslagets almindelige  

 bemærkninger pkt. 4.2.1.2. og 4.2.1.3.
Til kapitel 2 Definitioner Kapitlet indeholder definitioner af en række  

 centrale databeskyttelsesretlige begreber.
Med definitionerne sikres det, at  

 der sker en korrekt implementering af bestemmelserne i direktivets artikel 2,  

 litra a-h.
Samtidig indebærer de foreslåede bestemmelser, at der  

 i videre udstrækning end efter den gældende registerlovgivning  

 gives legale definitioner af centrale databeskyttelsesretlige begreber.
Til § 3 Til nr. 1 I den gældende registerlovgivning er indeholdt en  

 legal definition af begrebet personoplysninger, jf. lov om offentlige  

 myndigheders registre § 1, stk. 3, og lov om private registre  

 § 1, stk. 2.
Også i direktivets artikel 2, litra a, er der  

 medtaget en definition af begrebet personoplysninger.
Som anført i  

betænkningen, side 211, må denne definition antages at  

 svare til den gældende legale definition af begrebet personoplysninger.  

 Med den foreslåede bestemmelse tilsigtes derfor ikke væsentlige  

 ændringer i den gældende retstilstand.
Det bemærkes dog, at  

 elektronisk behandling af oplysninger om bestemte personer vil være  

 omfattet af lovgivningen, uanset personerne kun er bipersoner i behandlingen.  

 Efter den gældende retstilstand anses oplysninger om bipersoner i  

 edb-registre m.v. i almindelighed ikke for omfattet af lovgivningen.
I bestemmelsen defineres personoplysninger som  

 enhver information om en identificeret eller identificerbar fysisk person.  

 Ved udtrykket identificerbar person skal forstås en  

 person, der direkte eller indirekte kan identificeres, bl.a. ved et  

 identifikationsnummer eller et eller flere elementer, der er særlige  

 for en given persons fysiske, fysiologiske, psykiske, økonomiske,  

 kulturelle eller sociale identitet.
Der henvises til direktivets artikel 2,  

 litra a.
Omfattet af begrebet personoplysninger er herefter  

 oplysninger, som kan henføres til en fysisk person, selv om dette  

 forudsætter kendskab til personnummer, registreringsnummer eller  

 lignende særlige identifikationer som f.eks. løbenummer.  

 Omfattet vil ligeledes bl.a. være oplysninger, som foreligger i form af  

 billede, personens stemme, fingeraftryk eller genetiske kendetegn.
Det er  

 uden betydning, hvorvidt identifikationsoplysningen er alment kendt eller  

 umiddelbart tilgængelig.
Også de tilfælde, hvor det kun for  

 den indviede vil være muligt at forstå, hvem en oplysning  

 vedrører, er omfattet af definitionen.
Det er med andre ord  

 tilstrækkeligt, at der i forbindelse med behandlingen er etableret en  

 ordning med et løbenummer eller lignende, f.eks. medlemsnummer eller  

 journalnummer.
Er f.eks. navn eller adresse erstattet af en kode, der kan  

 føres tilbage til den oprindelige individuelle personoplysning, vil  

 der stadigvæk være tale om en personoplysning.
Krypterede  

 oplysninger er dermed også omfattet, sålænge nogen kan  

 gøre oplysningerne læsbare og dermed identificere de personer,  

 som oplysningerne vedrører.
Oplysninger, som er gjort anonyme på  

 en sådan måde, at den registrerede ikke længere kan  

 identificeres, er ikke omfattet af definitionen.
Ved afgørelsen af, om  

 en person er identificerbar, skal alle de hjælpemidler, der med  

 rimelighed kan tænkes bragt i anvendelse for at identificere den  

 pågældende enten af den dataansvarlige eller af enhver anden  

 person, tages i betragtning.
Der henvises herved til betragtning 26 i  

 direktivets præambel.
 Med hensyn til spørgsmålet om, hvorvidt  

 oplysninger om afdøde personer skal anses for personoplysninger  

 i bestemmelsens forstand, henvises til pkt. 4.2.2.3. i lovforslagets  

 almindelige bemærkninger.
 Der henvises i øvrigt til  

betænkningen, side 210- 211.
Til nr. 2 I bestemmelsen defineres begrebet behandling.  

 Bestemmelsen er udtryk for en nyskabelse i forhold til den gældende  

 registerlovgivning.
Omfattet af begrebet behandling er ikke blot - som  

 efter den gældende lovgivning - registrering, opbevaring og  

 videregivelse af oplysninger, men derimod enhver form for håndtering af  

 oplysninger.
Begrebet dækker således bl.a. over indsamling,  

 registrering, systematisering, opbevaring, tilpasning eller ændring,  

 selektion, søgning, brug, videregivelse ved transmission, formidling  

 eller enhver anden overladelse, sammenstilling eller samkøring samt  

 blokering, sletning eller tilintetgørelse.
Finder blot en af de  

 nævnte former for håndtering af oplysninger sted, vil der  

 være tale om behandling i bestemmelsens forstand.
Til nr. 3 I den gældende registerlovgivning er indeholdt en  

 legal definition af begrebet edb-registre, jf. lov om offentlige myndigheders  

 registre § 1, stk. 2. Lov om private registre bygger også  

 på et registerbegreb, jf. lovens § 1, stk. 1.
Også i direktivets artikel 2, stk. 1, litra c,  

 er indeholdt en definition af begrebet register.
Under hensyn hertil  

 foreslås det, at der i loven medtages en bestemmelse om, at der ved et  

register skal forstås enhver struktureret samling af  

 personoplysninger, der er tilgængelige efter bestemte kriterier, hvad  

 enten denne samling er placeret centralt, decentralt eller er fordelt  

 på et funktionsbestemt eller geografisk grundlag.
Omfattet af bestemmelsens registerbegreb er manuelle  

 registre, såsom fortegnelser, kartotekskasser, journalkortsystemer og  

 andre samlinger af manuelt materiale, som opbevares struktureret efter  

 bestemte kriterier vedrørende personer for at lette adgangen til de  

 indeholdte personoplysninger.
Derimod er manuelle akter, som indgår i  

 den dataansvarliges konkrete sagsbehandling, mapper med sagsakter eller  

 samlinger af sådanne mapper, ikke omfattet af registerbegrebet.
Den  

 nærmere afgrænsning af registerbegrebet må i øvrigt  

 finde sted gennem vedkommende tilsynsmyndigheds praksis.
En koordinering  

 mellem tilsynsmyndighederne vil være naturlig på dette punkt, jf.  

 § 66 og § 68, stk. 1, med henvisningen til § 66.
 Der henvises i øvrigt til  

betænkningen, side 213- 215.
Til nr. 4 Bestemmelsen fastsætter, at der ved begrebet den  

 dataansvarlige skal forstås den fysiske eller juridiske person,  

 offentlige myndighed, institution eller ethvert andet organ, der alene eller  

 sammen med andre afgør, til hvilket formål og med hvilke  

 hjælpemidler der må foretages behandling af oplysninger.
Begrebet  

 den dataansvarlige er ikke defineret i gældende dansk  

 registerlovgivning.
Definitionen heraf i bestemmelsen, der bygger på  

 direktivets artikel 2, litra d, må dog antages at svare til, hvad der i  

 dag antages at gælde på ulovbestemt grundlag.
Bestemmelsen kan  

 således ikke antages at medføre nogen ændringer i  

 gældende ret.
Registertilsynets praksis vedrørende udpegningen  

 af den dataansvarlige (registeransvarlige) vil dermed fortsat kunne  

 tillægges betydning.
Til nr. 5 Bestemmelsen fastsætter, at der ved begrebet  

databehandleren skal forstås, den fysiske eller juridiske  

 person, offentlige myndighed, institution eller ethvert andet organ, der  

 behandler oplysninger på den dataansvarliges vegne.
I den  

 gældende registerlovgivning findes ikke nogen legal definition af dette  

 begreb.
Bestemmelsens definition af begrebet databehandleren, der bygger  

 på direktivets artikel 2, litra e, må dog antages at svare til,  

 hvad der efter den gældende registerlovgivning anses for at være  

 en databehandler.
Der henvises herved til § 20, stk. 1, i lov om  

 private registre, der fastsætter, hvad der skal forstås ved et  

 edb-servicebureau (databehandler).
Til nr. 6 Bestemmelsen fastsætter, at der ved begrebet  

tredjemand skal forstås, enhver anden fysisk eller juridisk  

 person, offentlig myndighed, institution eller ethvert andet organ end den  

 registrerede, den dataansvarlige, databehandleren og de personer under den  

 dataansvarliges eller databehandlerens direkte myndighed, der er  

 beføjet til at behandle oplysninger.
Bestemmelsen er udtryk for en  

 nyskabelse i forhold til den gældende registerlovgivning.
Definitionen  

 af begrebet tredjemand har bl.a. betydning med hensyn til  

 spørgsmålet om den dataansvarliges adgang til at behandle,  

 herunder videregive, oplysninger, jf. § 6, nr. 6 og 7, og om den  

 dataansvarliges pligt til at underrette tredjemand om berigtigelse, sletning  

 eller blokering af videregivne oplysninger, jf. § 37, stk. 2.
Til nr. 7 Bestemmelsen fastsætter, hvad der skal forstås  

 ved begrebet modtager.
Bestemmelsen er, ligesom bestemmelsen i nr. 6,  

 udtryk for en nyskabelse i forhold til den gældende  

 registerlovgivning.
I bestemmelsens 1. pkt. er fastsat, at der ved en  

modtager skal forstås den fysiske eller juridiske person,  

 offentlige myndighed, institution eller ethvert andet organ, hvortil  

 oplysningerne meddeles, uanset om der er tale om en tredjemand.
Begrebet  

 modtager afviger herved fra begrebet tredjemand, jf. nr. 6. Definitionen har  

 betydning i relation til reglerne om henholdsvis den dataansvarliges  

 oplysningspligt og den registreredes indsigtsret, jf. § 28, stk. 1,  

 nr. 3, litra a, og § 29, stk. 1, nr. 3, litra b, samt § 31,  

 stk. 1, nr. 3. Endvidere er begrebet af betydning i relation til  

 reglerne om anmeldelse af behandlinger, jf. § 43, stk. 2, nr. 5,  

 § 48, stk. 2, samt § 52.
 Offentlige myndigheder, som vil kunne få meddelt  

 oplysninger som led i en isoleret forespørgsel, er ikke omfattet af  

 begrebet modtager, jf. bestemmelsens 2. pkt.
Til nr. 8 En legal definition af begrebet samtykke er ikke indeholdt  

 i den gældende registerlovgivning.
I direktivets artikel 2, litra h, defineres det derimod,  

 hvad der skal forstås ved begrebet samtykke.
Under hensyn hertil  

 fastsættes det i bestemmelsen, at der ved et samtykke skal  

 forstås enhver frivillig, specifik og informeret viljestilkendegivelse,  

 hvorved den registrerede indvilger i, at oplysninger, der vedrører den  

 pågældende selv, gøres til genstand for behandling Efter bestemmelsen skal et samtykke meddeles i form af en  

 viljestilkendegivelse fra den registrerede.
Heraf følger, at et  

 samtykke som udgangspunkt skal meddeles af den registrerede selv.
Der er dog  

 intet til hinder for, at et samtykke meddeles af en person, som af den  

 registrerede er meddelt fuldmagt hertil.
Der gælder ikke noget formkrav til et samtykke.
Der  

 kan således være tale om såvel skriftligt som mundtligt  

 samtykke fra den registrerede, ligesom samtykket også vil kunne gives  

 digitalt.
Da bevisbyrden for, at der foreligger et samtykke, der opfylder  

 lovens krav, påhviler den dataansvarlige, må det dog anbefales,  

 at et samtykke i videst muligt omfang afgives skriftligt.
Dette vil navnlig  

 gælde, hvis der gives samtykke til behandling af oplysninger, som er af  

 følsom karakter, eller hvis samtykket i øvrigt har stor  

 betydning for en eller flere af parterne.
Et samtykke skal endvidere  

 være frivilligt.
Samtykket må således ikke være  

 afgivet under tvang.
Dette gælder, uanset om det er den dataansvarlige  

 selv eller andre, der øver pression over for den registrerede.
Herudover skal der være tale om et specifikt  

 samtykke.
I kravet herom ligger, at et samtykke skal være konkretiseret  

 i den forstand, at det klart og utvetydigt fremgår, hvad det er, der  

 meddeles samtykke til.
Det skal således af et meddelt samtykke  

 fremgå, hvilke typer af oplysninger der må behandles, hvem der  

 kan foretage behandling af oplysninger om den samtykkende, og til hvilke  

 formål behandlingen kan ske.
Endelig skal samtykket være informeret i den  

 forstand, at den samtykkende skal være klar over, hvad det er,  

 vedkommende meddeler samtykke til.
Den dataansvarlige må således  

 sikre sig, at der gives den registrerede tilstrækkelig information til,  

 at den pågældende kan vurdere, hvorvidt samtykke bør  

 meddeles.
Den registrerede kan på et hvilket som helst  

 tidspunkt tilbagekalde et samtykke, jf. § 38. Virkningen heraf vil i givet  

 fald være, at den behandling af oplysninger, som den registrerede  

 tidligere har meddelt sit samtykke til, ikke længere må finde  

 sted.
Derimod kan den registrerede ikke tilbagekalde sit samtykke med  

 tilbagevirkende kraft, jf. nærmere bemærkningerne til § 38.
 Der henvises i øvrigt til  

betænkningen, side 215 f.
Til nr. 9 I bestemmelsen defineres det, hvad der skal forstås  

 ved begrebet tredjeland.
Ved et tredjeland forstås en stat, som ikke  

 indgår i Det Europæiske Fællesskab.
Dette gælder dog  

 ikke, hvis den pågældende stat har gennemført en aftale,  

 der er indgået med Det Europæiske Fællesskab, og som  

 indeholder regler svarende til det vedtagne direktiv.
Det bemærkes  

 herved, at den særlige EØS-komite har vedtaget, at direktivet  

 også skal gælde for EØS-landene.
Når de enkelte  

 EØS-landes lovgivning herefter kommer til at svare til reglerne i  

 direktivet, vil EØS-landene ikke længere have karakter af  

 tredjelande.
 Definitionen af et tredjeland har betydning med  

 hensyn til reglerne om lovens geografiske område, jf. § 4, og  

 reglerne om overførsel af oplysninger til tredjelande, jf.  

 § 27.
Til kapitel 3 Lovens geografiske område I kapitlet fastsættes regler om lovens geografiske  

 gyldighed.
Bestemmelserne, der er udtryk for en nyskabelse i forhold til den  

 gældende registerlovgivning, bygger på direktivets artikel 4,  

 hvori der er fastsat regler om, hvilken medlemsstats nationale lovgivning der  

 gælder for behandlinger, som falder ind under direktivets  

 anvendelsesområde.
Bestemmelsen i stk. 6 tager dog sigte på at  

 regulere behandlinger, der ikke er omfattet af direktivet.
De foreslåede bestemmelser berører ikke  

 spørgsmålet om strafferetlig jurisdiktionskompetence.
Dette  

 spørgsmål vil således fortsat skulle afgøres efter  

 reglerne i straffelovens kapitel 2.
Til § 4 Til stk. 1 Bestemmelsen indeholder hovedreglen for lovens geografiske  

 gyldighed.
Efter bestemmelsen gælder lovens regler for behandling af  

 oplysninger, som udføres for en dataansvarlig, der er etableret i  

 Danmark.
Bestemmelsen omfatter således kun dataansvarlige, som er  

 etableret på dansk område.
Færøerne og  

 Grønland anses ikke for dansk område efter bestemmelsen, men for  

 et tredjeland, jf. § 3, nr. 9. Der henvises nærmere til  

betænkningen, side 224.
Uden for bestemmelsen falder de tilfælde, hvor en  

 dataansvarlig, som er etableret uden for dansk område, f.eks. i en  

 anden medlemsstat, udøver aktiviteter på dansk område.  

 Oplysninger, der opbevares på dansk område for en dataansvarlig,  

 som er etableret i en anden medlemsstat, er således som udgangspunkt  

 ikke omfattet af lovens regler.
Dog gælder lovens sikkerhedsregler for  

 behandlinger, som foretages af databehandlere i Danmark, uanset behandlingen  

 i øvrigt er undergivet en anden medlemsstats lovgivning, jf.  

 § 41, stk. 3. Endvidere gælder lovens regler om Datatilsynets  

 jurisdiktionskompetence i relation til sådanne behandlinger, jf.  

 § 64, stk. 1. Tilsynets kompetence udøves i så fald  

 på baggrund af fremmed ret.
I det omfang, en dataansvarlig er etableret på dansk  

 område, følger det af bestemmelsen, at dennes behandlinger vil  

 være omfattet af lovens regulering, uanset om de aktiviteter, som  

 behandlingerne knytter sig til, udøves på dansk område  

 eller ej.
Dette gælder dog kun, hvis der er tale om aktiviteter, som  

 den dataansvarlige udøver inden for Fællesskabets område.  

 En dataansvarlig, der er etableret i Danmark, og som foretager behandling af  

 oplysninger i et tredjeland, uden at behandlingen har nogen tilknytning til  

 Det Europæiske Fællesskabs område, vil således ikke  

 være omfattet af lovens regulering.
Derimod vil den situation, at en  

 dataansvarlig, som er etableret i Danmark, overlader det til en databehandler  

 i et tredjeland at foretage selve behandlingen af oplysninger, ikke falde  

 uden for lovens gyldighedsområde.
En betingelse er dog, at  

 databehandlingen har tilknytning til aktiviteter på Det  

 Europæiske Fællesskabs område.
Er en dataansvarlig på samme tid etableret i Danmark  

 og i en anden medlemsstat, finder lovens regler begrænset anvendelse.  

 Hvis et selskab, som er etableret i en anden medlemsstat, etablerer filial i  

 Danmark, vil lovens regler kun finde anvendelse på denne filials  

 aktiviteter inden for Fællesskabets område.
Den dataansvarlige  

 skal i givet fald sikre, at den pågældende filial opfylder lovens  

 regler.
Etablering i bestemmelsens forstand foreligger, når  

 der er tale om faktisk udøvelse af aktiviteter gennem en mere  

 permanent struktur.
Den pågældende strukturs retlige form er uden  

 betydning.
Omfattet vil således kunne være aktiviteter, der  

 udøves af såvel filialer som datterselskaber med status som  

 juridisk person.
 Der henvises i øvrigt til  

betænkningen, side 219- 222.
Til stk. 2 Af bestemmelsen følger, at danske diplomatiske  

 repræsentationer er omfattet af lovens regulering.
Om baggrunden herfor  

 henvises til betænkningen, side 222.
Til stk. 3 Bestemmelsen udvider det geografiske område, som  

 lovens regler skal gælde for.
Af bestemmelsen i nr. 1, 1. led, følger, at loven  

 gælder for en dataansvarlig, som er etableret i et tredjeland, hvis  

 behandlingen af oplysninger sker under benyttelse af hjælpemidler, der  

 befinder sig i Danmark.
Dette vil bl.a. være tilfældet, hvis  

 behandlingen udføres af en databehandler ved hjælp af udstyr,  

 der befinder sig her i landet.
Det er i den forbindelse uden betydning, om  

 der benyttes hjælpemidler, der er edb-baserede eller ej.
Omfattet vil  

 således bl.a. være behandling ved hjælp af terminaler,  

 når blot dette sker på dansk område.
Uden for bestemmelsen  

 falder de tilfælde, hvor hjælpemidlerne kun benyttes med henblik  

 på forsendelse af oplysninger gennem Det Europæiske  

 Fællesskabs område, jf. 2. led.
Det vil bl.a. være  

 tilfældet, hvor der alene befinder sig en teknisk anordning  

 (hjælpemiddel) på dansk område, hvorigennem forsendelse til  

 et tredjeland finder sted.
Hvis behandlingen i Danmark sker med henblik  

 på forsendelse til såvel et tredjeland som til en medlemsstat,  

 falder den behandling, som sker med henblik på forsendelse til  

 medlemsstaten, ind under lovens område.
Efter bestemmelsen i nr. 2. omfatter loven endvidere  

 dataansvarlige, som er etableret i et tredjeland, hvis indsamling af  

 oplysninger i Danmark sker med henblik på behandling i et tredjeland.  

 Bestemmelsen tager bl.a. sigte på indsamling af oplysninger i Danmark,  

 f.eks. i form af opkøb af oplysninger fra offentligt  

 tilgængelige registre, fra private og fra Statstidende, med henblik  

 på registrering til brug for kreditvurdering.
Tilsvarende gælder  

 med hensyn til indsamling, der foregår ved, at de registrerede eller  

 andre med posten sender oplysninger direkte til den dataansvarlige i et  

 tredjeland.
Der henvises til lovforslagets almindelige bemærkninger  

 pkt. 4.2.3.3.
Til stk. 4 og 5 Bestemmelserne indeholder regler af mere teknisk  

 karakter.
I stk. 4 fastsættes det, at en  

 dataansvarlig, som er omfattet af bestemmelsen i stk. 3, nr. 1, skal  

 udpege en repræsentant.
Denne repræsentant skal være  

 etableret i Danmark.
Den udpegede repræsentant har samme rettigheder og  

 forpligtelser som den dataansvarlige.
Dette indebærer bl.a., at den  

 udpegede repræsentant skal foretage anmeldelse til Datatilsynet efter  

 reglerne i kapitel 12 og 13, ligesom den registrerede efter  

 omstændighederne vil skulle have oplysning om den dataansvarliges  

 repræsentants identitet, jf. §§ 28 og 29.
 Det forhold, at der udpeges en repræsentant for den  

 dataansvarlige, berører efter bestemmelsen ikke den registreredes  

 mulighed for at foretage retslige skridt mod den dataansvarlige.
 Af stk. 5 følger, at det påhviler  

 den dataansvarlige skriftligt at underrette Datatilsynet om, hvem der er  

 udpeget som repræsentant, jf. stk. 4.
Til stk. 6 Af bestemmelsen følger, at loven gælder, hvis  

 der for en dataansvarlig, der er etableret i et andet medlemsland, behandles  

 oplysninger i Danmark, og behandlingen ikke er omfattet af direktiv 95/46/EF  

 af 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger.
Det samme gælder i forhold til EØS-lande, der har  

 gennemført direktivet i overensstemmelse med EØS-komiteens  

 afgørelse.
 Dette vil bl.a. kunne være tilfældet, hvis en  

 dataansvarlig i et andet medlemsland indsamler oplysninger i Danmark inden  

 for det strafferetlige område, idet en sådan behandling falder  

 uden for anvendelsesområdet for direktivet om behandling af  

 personoplysninger (direktivets artikel 3, stk. 2, 1. pind).
Til kapitel 4 Behandling af oplysninger I kapitlet fastsættes regler om, i hvilket omfang  

 behandling af oplysninger må finde sted.
Reglerne skal afløse de  

 gældende regler i registerlovgivningen om registrering, opbevaring,  

 samkøring og videregivelse af oplysninger, jf. bestemmelserne i lov om  

 offentlige myndigheders registre kapitel 3, 5, 5 a og 6 og lov om private  

 registre kapitel 2, 2 b og 4.
De foreslåede bestemmelser, der har til formål  

 at yde den registrerede en beskyttelse i vid forstand, skal sikre, at der  

 sker en korrekt implementering af direktivets artikel 5-8. Dette er  

 baggrunden for, at ordlyden af bestemmelserne i vid udstrækning ligger  

 tæt op ad direktivteksten.
Der henvises i den forbindelse til  

 lovforslagets almindelige bemærkninger pkt. 4.2.4.2. (pkt.
A) og  

 4.2.4.3.
I § 5 er fastsat en række principper for den  

 dataansvarliges behandling af oplysninger.
Disse principper skal ses i  

 sammenhæng med bestemmelserne i §§ 6-13, hvori de nærmere  

 betingelser for behandling af oplysninger er fastsat.
Lovligheden af  

 behandling af oplysninger skal som udgangspunkt bedømmes efter  

 reglerne i § 6. Dette gælder dog ikke, hvis der er tale om  

 behandling af særlige oplysningstyper, jf. §§ 7 og 8, eller om  

 særlige former for behandling af oplysninger, jf. §§ 9-13. I  

 § 14 er der endelig fastsat regler om arkivering af oplysninger, der er  

 omfattet af loven.
De regler, som er indeholdt i kapitlet, finder som  

 udgangspunkt anvendelse på al behandling af oplysninger.
I det omfang,  

 der er tale om særlige former for behandling, gælder dog reglerne  

 i kapitel 5-7. Kun i de tilfælde, hvor der opstår  

 spørgsmål, som ikke er reguleret i kapitel 5-7, vil de  

 almindelige behandlingsregler således finde anvendelse på de  

 nævnte særlige former for behandling af oplysninger.
Ved  

 overførsel af oplysninger til tredjelande, jf. kapitel 7, vil de  

 almindelige betingelser dog skulle være opfyldt, jf. § 27,  

 stk. 5.
Til § 5 I bestemmelserne fastsættes en række  

 grundlæggende principper for den dataansvarliges behandling, herunder  

 indsamling, ajourføring, opbevaring m.v., af oplysninger.
Til stk. 1 Bestemmelsen fastsætter, at den dataansvarlige skal  

 behandle oplysninger i overensstemmelse med god databehandlingsskik.
Heri  

 ligger, at behandlingen skal være rimelig og lovlig.
En rimelig  

 behandling af oplysninger forudsætter bl.a., at registrerede personer  

 kan få kendskab til en behandlings eksistens og, når der  

 indsamles oplysninger hos dem, kan få nøjagtige og  

 fyldestgørende oplysninger med hensyn til de nærmere  

 omstændigheder ved indsamlingen, jf. §§ 28 og 29. Der henvises  

 herved til betragtning 38 i direktivets præambel.
I øvrigt  

 må det overlades til tilsynsmyndigheden at udfylde den retlige standard  

 »god databehandlingsskik«.
Til stk. 2 I bestemmelsens 1. pkt. fastsættes det, at det  

 påhviler den dataansvarlige at sikre, at indsamling af oplysninger sker  

 til udtrykkeligt angivne og saglige formål, og at senere behandling  

 ikke er uforenelig med disse formål.
Bestemmelsen fastslår herved  

 princippet om formålsbestemthed (finalité-princippet).
Kravet om, at indsamling af oplysninger skal ske til  

 udtrykkeligt angivne og saglige formål, gælder, uanset om  

 indsamlingen sker hos den registrerede eller ej.
Der påhviler  

 således den dataansvarlige en ubetinget pligt til i forbindelse med  

 indsamling af oplysninger at fastlægge, til hvilke formål  

 indsamlingen finder sted.
Indsamlingen af oplysninger kan ske til et eller  

 flere formål.
I kravet om udtrykkelighed ligger, at den dataansvarlige i  

 forbindelse med indsamlingen skal angive et formål, som er  

 tilstrækkelig veldefineret og velafgrænset til at skabe  

 åbenhed og klarhed omkring behandlingen.
Formålet med  

 behandlingen af oplysningerne skal således defineres med en vis  

 præcision.
En generel eller vag definition eller beskrivelse af  

 formålet med behandling af oplysninger, f.eks. »til administrative  

 formål« eller »til brug for kommercielle formål«, vil ikke  

 være tilstrækkelig til at opfylde kravet om udtrykkelighed.  

 Derimod må en mere præcis angivelse som f.eks. »til brug for  

 udbud af finansielle ydelser« anses for at være  

 tilstrækkelig.
Indsamling af oplysninger skal endvidere ske til et eller  

 flere saglige formål.
Dette vil bl.a. være tilfældet, hvor  

 indsamlingen sker til administrative formål, som det ligger inden for  

 den dataansvarlige myndigheds område at varetage.
Tilsvarende  

 gælder for så vidt angår privates indsamling af  

 oplysninger, der ligger inden for den virksomhed, som de udøver.
Der  

 henvises i den forbindelse til reglerne i lovens afsnit 2, herunder navnlig  

 reglerne i §§ 6-13, hvor det nærmere er fastsat, hvornår  

 behandling af oplysninger kan finde sted.
Efter en række af disse  

 bestemmelser kan der ske behandling, herunder registrering og videregivelse,  

 af oplysninger, hvis den registrerede meddeler sit samtykke hertil.
Et  

 samtykke vil imidlertid ikke være tilstrækkeligt til at  

 behandling kan finde sted.
Herudover kræves, at behandlingen er sagligt  

 begrundet.
Efter bestemmelsen må senere behandling af  

 oplysninger ikke være uforenelig med de formål, hvortil  

 oplysningerne er indsamlet.
Bestemmelsen indebærer, at de oplysninger,  

 som den dataansvarlige måtte indsamle, ikke frit vil kunne genbruges,  

 videregives m.v.
Der vil således heller ikke frit kunne videregives  

 oplysninger inden for f.eks. den offentlige forvaltning.
I det omfang,  

 genbrug, udveksling m.v. ikke er uforenelig med det eller de formål,  

 hvortil oplysningerne er indsamlet af den dataansvarlige, vil der dog  

 være mulighed herfor.
I hvilket omfang dette er tilfældet, vil  

 bero på en konkret vurdering i den enkelte situation.
Det  

 bemærkes, at behandling til andre formål end de formål,  

 hvortil oplysningerne oprindelig er indsamlet, naturligvis skal ske i  

 overensstemmelse med de materielle regler i §§ 6-13 og i kapitel 5-7.  

 Videregivelse af indsamlede oplysninger til tredjemand skal således  

 være lovlig efter de materielle regler i §§ 6-13, og  

 videregivelsen må ikke være uforenelig med de formål, som  

 oplysningerne er indsamlet til.
Det vil derfor ikke være muligt at  

 omgå reglerne ved, at den dataansvarlige videregiver oplysningerne til  

 en tredjemand, som ved sin indsamling af oplysningerne fastsætter  

 formål, som er uforenelige med de formål, hvortil oplysningerne  

 oprindeligt er indsamlet af den dataansvarlige.
Derimod er bestemmelsen ikke  

 til hinder for, at den registrerede meddeler sit samtykke til, at de  

 indsamlede oplysninger behandles til formål, der er uforenelige med de  

 formål, hvortil oplysningerne oprindelig er indsamlet.
En sådan  

 situation er at sidestille med en fornyet indsamling af de  

 pågældende oplysninger.
Det skal understreges, at der gennem lovgivningen kan ske  

 en nærmere specificering af, til hvilke formål behandling af  

 oplysninger kan ske.
For nogle behandlinger er der i lovgivningen formuleret  

 et bredt formål, nemlig at stille oplysninger til rådighed for  

 mange forskellige myndigheder og/eller private.
Det gælder f.eks. for  

 Det Centrale Erhvervsregister.
Senere behandling af oplysninger, der alene sker i  

 historisk, statistisk eller videnskabeligt øjemed, er altid forenelig  

 med de formål, hvortil oplysningerne er indsamlet, jf. bestemmelsens 2.  

 pkt.
Herved sikres det, at oplysninger, der ikke oprindelig er indsamlet med  

 disse formål for øje, under alle omstændigheder vil kunne  

 anvendes til senere behandling i historisk, statistisk eller videnskabeligt  

 øjemed.
En forudsætning herfor er dog, at den senere behandling  

 alene sker til disse formål.
Behandling, der både sker til de  

 nævnte formål samt til andre formål, såsom  

 administrative eller kommercielle formål, er således ikke  

 omfattet af undtagelsesbestemmelsen i 2. pkt.
Til stk. 3 Af bestemmelsen følger, at de oplysninger, som  

 behandles, skal være relevante og tilstrækkelige og ikke omfatte  

 mere end, hvad der kræves til opfyldelse af de formål, hvortil  

 oplysningerne indsamles, og til de formål, hvortil oplysningerne senere  

 behandles.
Med udtrykkene relevante og tilstrækkelige sigtes  

 til, at oplysningernes art skal svare til det formål, der tilsigtes med  

 behandlingen.
Bestemmelsen fastsætter endvidere, at den dataansvarliges  

 behandling af oplysninger er undergivet et proportionalitetsprincip.  

 Behandling af oplysninger må således ikke gå videre end,  

 hvad der kræves til opfyldelse af de formål, som den  

 dataansvarlige er berettiget til at forfølge, jf. herved også  

 bestemmelsen i stk. 2.
Til stk. 4 I den gældende registerlovgivning er fastsat regler  

 om den dataansvarliges kontrol med oplysningers rigtighed m.v., jf. herved  

 lov om offentlige myndigheders registre § 9, stk. 3, og § 11  

 samt lov om private registre §§ 5 og 6.
I lyset af direktivets artikel 6, stk. 1, litra d, om  

 datakvalitet fastsættes det i bestemmelsen, at behandling af  

 oplysninger skal tilrettelægges således, at der foretages  

 fornøden ajourføring af oplysningerne.
Det fastsættes  

 endvidere, at det påhviler den dataansvarlige at foretage  

 fornøden kontrol for at sikre, at der ikke registreres urigtige eller  

 vildledende oplysninger, og at der snarest muligt foretages sletning eller  

 berigtigelse, hvis det viser sig, at der er behandlet urigtige eller  

 vildledende oplysninger.
Med kravet om ajourføring sikres det, at der  

 påhviler den dataansvarlige en forpligtelse til om nødvendigt at  

 foretage ajourføring af oplysninger, der viser sig forældede.
I  

 nogle situationer vil den dataansvarlige dog kunne afvente den  

 førstkommende normale ajourføring, førend  

 ajourføring finder sted.
Afgørende for, hvor hurtigt  

 ajourføring skal finde sted, er karakteren af de oplysninger, som er  

 undergivet behandling.
Er der eksempelvis tale om oplysninger, der vil kunne  

 påføre den registrerede eller andre uoprettelig skade,  

 bør ajourføring finde sted umiddelbart efter, at behovet herfor  

 er konstateret.
 Omfanget af den kontrol, som det efter bestemmelsen  

 påhviler den dataansvarlige at foretage, vil afhænge af  

 oplysningernes karakter, deres anvendelse, indsamlingens pålidelighed  

 og af, om oplysningerne er af betydning for en eller flere myndigheder m.v.  

 Det bemærkes, at den registrerede selv vil kunne fremsætte  

 anmodning om, at den dataansvarlige retter, sletter eller blokerer  

 oplysninger, der viser sig urigtige eller vildledende eller på lignende  

 måde er behandlet i strid med lov eller bestemmelser udstedt i  

 medfør af lov, jf. § 37.
Til stk. 5 Efter bestemmelsen må indsamlede oplysninger ikke  

 opbevares på en måde, der giver mulighed for at identificere den  

 registrerede i et længere tidsrum end det, der er nødvendigt af  

 hensyn til de formål, hvortil oplysningerne behandles.
Oplysninger  

 må således ikke opbevares i identificerbar form i længere  

 tid end, hvad der er nødvendigt af hensyn til de formål, hvortil  

 oplysningerne indsamles, eller i forbindelse med hvilke oplysningerne senere  

 behandles, jf. stk. 2 (kravet om formålsbestemthed). For så  

 vidt angår spørgsmålet om, hvornår der er tale om  

 identificerbare oplysninger, henvises til bemærkningerne til § 3,  

 nr. 1.
Det er ikke muligt generelt at beskrive, for hvilke  

 tidsrum opbevaring af identificerbare oplysninger vil kunne ske.
Dette  

 må afgøres i den enkelte situation.
Det forudsættes dog,  

 at der gennem vedkommende tilsynsmyndigheds virksomhed vil blive fastlagt  

 nogle generelle kriterier for, hvor længe dataansvarlige i  

 almindelighed må opbevare identificerbare oplysninger.
Det  

 bemærkes i den forbindelse, at det påhviler den dataansvarlige i  

 forbindelse med anmeldelse af behandlinger til vedkommende tilsynsmyndighed  

 at give oplysning om tidspunktet for sletning, jf. § 43, stk. 2,  

 nr. 9, § 48, stk. 2, samt § 52.
Specielt for så vidt angår  

 spørgsmålet om arkivmæssig opbevaring henvises til  

 reglerne i arkivlovgivningen herom.
I det omfang, opbevaringspligt  

 følger af disse regler, vil opbevaring være berettiget efter den  

 foreslåede bestemmelse.
Til § 6 I bestemmelsen fastsættes de generelle betingelser  

 for, hvornår behandling af oplysninger må finde sted.  

 Bestemmelsens stk. 1 gælder som udgangspunkt for enhver behandling af  

 oplysninger, som er omfattet af lovforslaget.
Lovligheden af visse  

 særlige former for behandlinger skal dog afgøres efter  

 §§ 7-13.
Til stk. 1 Af bestemmelsen følger, at behandling af  

 oplysninger kun må finde sted, hvis en af de i nr. 1-7 angivne  

 betingelser er opfyldt.
Fælles for disse regler er, når bortses  

 fra samtykkereglen i nr. 1, at behandling kun kan ske, hvis den er  

 nødvendig af hensyn til en række nærmere angivne  

 interesser.
Det vil bero på den konkrete situation, om en given  

 behandling af oplysninger må antages at være nødvendig i  

 bestemmelsens forstand.
Med kravet om nødvendighed er der  

 således overladt den dataansvarlige et vist skøn.
Dette  

 skøn vil altid kunne efterprøves af vedkommende  

 tilsynsmyndighed, jf. § 55, stk. 1, og § 67. En nærmere  

 udfyldning af bestemmelsens nødvendighedskriterium må derfor ske  

 gennem vedkommende tilsynsmyndigheds virksomhed.
I den forbindelse  

 forudsættes det, at der sker en vis koordinering tilsynsmyndighederne  

 imellem vedrørende de i bestemmelsen indeholdte standarder, jf.  

 § 66 og § 68, stk. 1.
Vurderingen af behandlingens nødvendighed  

 afhænger af, hvilken form for behandling der er tale om.
Det vil  

 således skulle vurderes separat, om det er nødvendigt, at  

 oplysninger indsamles, registreres, videregives, samkøres m.v.
Der vil  

 endvidere skulle henses til, hvilken type oplysninger der er tale om.
I den  

 forbindelse forudsættes de almindelige behandlingsregler i  

 lovforslagets § 6 i videst muligt omfang administreret på den  

 måde, at der ikke - uden samtykke - registreres og videregives  

 personoplysninger i videre udstrækning end efter den gældende  

 registerlovgivning.
Med lovforslaget lægges der således ikke op  

 til ændringer i den gældende retstilstand om, i hvilke  

 tilfælde der må foretages samkøring i den offentlige  

 forvaltning.
Det forudsættes endvidere, at der stilles strenge krav til  

 private dataansvarliges samkøring af oplysninger.
Der henvises i øvrigt til lovforslagets almindelige  

 bemærkninger pkt. 4.2.4.2. (pkt.
A) og 4.2.4.3.
Efter bestemmelsen i nr. 1 må behandling af  

 oplysninger finde sted, hvis den registrerede har givet sit udtrykkelige  

 samtykke hertil.
Samtykkekravet skal forstås i overensstemmelse med den  

 legale definition i § 3, nr. 8. Den dataansvarlige vil ikke kunne  

 opnå stiltiende eller indirekte tilslutning til behandling af  

 oplysninger, jf. herved også kravet om, at et samtykke skal være  

 udtrykkeligt.
Et egentligt krav om skriftlighed følger ikke af  

 bestemmelsen.
Der bør dog i videst muligt omfang søges  

 indhentet et skriftligt samtykke fra den registrerede, idet der herved  

 opnås klarhed omkring samtykkets rækkevidde.
Det bemærkes,  

 at det ved behandling af oplysninger på baggrund af et samtykke fra en  

 registreret person er en betingelse, at også de grundlæggende  

 principper i § 5 er opfyldt.
Behandlingen af oplysninger vil  

 således bl.a. skulle være i overensstemmelse med god  

 databehandlingsskik, jf. § 5, stk. 1, ligesom behandlingen  

 også skal være sagligt begrundet og relevant, jf. § 5,  

 stk. 2 og 3. Det forudsættes, at tilsynsmyndigheden ved  

 vurderingen af, om dette er tilfældet, dels lægger vægt  

 på, hvilken form for behandling der er tale om, dels hvilke typer af  

 oplysninger behandlingen omfatter.
Behandling af oplysninger må endvidere finde sted,  

 hvis behandlingen er nødvendig af hensyn til opfyldelsen af en aftale,  

 som den registrerede er part i, eller hvis behandlingen er nødvendig  

 af hensyn til gennemførelse af foranstaltninger, der træffes  

 på den registreredes anmodning forud for indgåelsen af en aftale,  

 jf. nr. 2. Af bestemmelsen følger, at der i forbindelse med  

 opfyldelsen af en indgået aftale med den registrerede kan ske den  

 nødvendige behandling af bl.a. ordrer, fakturaer og lignende.
Det er  

 en betingelse, at den registrerede er aftalepart.
En aftale mellem den  

 dataansvarlige og eksempelvis den registreredes arbejdsgiver kan  

 således ikke begrunde behandling af oplysninger om den registrerede.  

 Omfattet af bestemmelsen er endvidere den situation, at behandling af  

 oplysninger er nødvendig af hensyn til gennemførelsen af  

 foranstaltninger, der træffes på den registreredes anmodning  

 forud for indgåelsen af en aftale.
Bestemmelsen sikrer herved, at der  

 også forud for parternes etablering af en aftale kan ske behandling af  

 oplysninger.
Behandling kan ligeledes ske, hvis det er  

 nødvendigt for, at den dataansvarlige kan overholde en retlig  

 forpligtelse, der påhviler denne, jf. nr. 3. Bestemmelsen bygger  

 på direktivets artikel 7, litra c, hvori udtrykket retlig  

 forpligtelse er anvendt.
Udtrykket retlig forpligtelse omfatter  

 forpligtelser, der følger af lovgivningen eller af administrative  

 forskrifter, der er fastsat i medfør heraf.
Omfattet af udtrykket er  

 endvidere forpligtelser, der følger af internationale regler, herunder  

 fællesskabsretlige regler.
Ligeledes er forpligtelser, der  

 følger af en domstolsafgørelse eller af en afgørelse,  

 der er truffet af en administrativ myndighed, omfattet.
Derimod er  

 aftaleretlige forpligtelser, som måtte påhvile den  

 dataansvarlige, ikke omfattet af bestemmelsen.
Efter bestemmelsen i nr. 4 må behandling  

 endvidere ske, hvis den er nødvendig for at beskytte den registreredes  

 vitale interesser.
Dette vil bl.a. kunne være tilfældet, hvor den  

 registrerede som følge af sygdom, bortrejse m.v. ikke er i stand til  

 at meddele samtykke.
Tilsvarende gælder, hvor behandling af oplysninger  

 om den registrerede er af en sådan hastende karakter, at den  

 dataansvarlige ikke har kunnet nå at indhente samtykke fra den  

 registrerede.
Af udtrykket vitale interesser følger, at  

 behandlingen skal vedrøre interesser, som er af fundamental betydning  

 for den registrerede.
Dette vil bl.a. være tilfældet, hvis den  

 registrerede på grund af sygdom eller bortrejse er ude af stand til at  

 meddele samtykke til en behandling, som vil sikre den registrerede mod at  

 lide et væsentligt økonomisk tab eller i øvrigt lide  

 væsentlig skade.
Behandling kan yderligere ske, hvis det er  

 nødvendigt af hensyn til udførelsen af en opgave i samfundets  

 interesse, jf. nr. 5. Af udtrykket opgave i samfundets  

 interesse følger, at der skal være tale om opgaver af almen  

 interesse, dvs. opgaver, som er af betydning for en bredere kreds af  

 personer.
Dette vil bl.a. være tilfældet for så vidt  

 angår behandling i statistisk, historisk eller videnskabeligt  

 øjemed.
Det samme gælder med hensyn til den behandling, som sker  

 i retsinformationssystemer med henblik på at informere offentligheden  

 om lovgivning, retspraksis m.v.
Også andre former for behandling vil  

 kunne anses for at være af almen interesse.
Dette gælder f.eks.  

 større private foreningers og sammenslutningers registreringer af  

 oplysninger, som er af interesse for en bredere kreds af personer.
Det  

 forhold, at behandling sker i et kommercielt øjemed, udelukker ikke,  

 at behandlingen anses for at ske til varetagelse af almene interesser.
Behandling er tillige tilladt, hvis behandlingen er  

 nødvendig af hensyn til udførelsen af en opgave, der  

 henhører under offentlig myndighedsudøvelse, som den  

 dataansvarlige eller en tredjemand, til hvem oplysningerne videregives, har  

 fået pålagt, jf. nr. 6. Bestemmelsen retter sig  

 primært mod behandling af oplysninger for offentlige myndigheder, der  

 sker som led i myndighedsudøvelse.
Kerneområdet for offentlig  

 myndighedsudøvelse er udstedelse af forvaltningsakter, såsom  

 meddelelse af afgørelser om sociale ydelser eller afgørelser om  

 skatteansættelse.
Også udførelse af opgaver, som  

 sædvanligvis karakteriseres som faktisk forvaltningsvirksomhed, vil  

 efter omstændighederne være omfattet af bestemmelsen.
Med hensyn  

 til domstolenes virksomhed omfatter udtrykket offentlig  

 myndighedsudøvelse i hvert fald de judicielle funktioner.
I det  

 omfang, offentlig myndighedsudøvelse påhviler en (privat)  

 tredjemand, til hvem oplysninger om den registrerede er videregivet,  

 følger det af bestemmelsen, at denne tredjemand kan foretage den  

 nødvendige behandling af de modtagne oplysninger.
Heri ligger, at  

 f.eks. en privat tredjemand, der på baggrund af delegation eller efter  

 aftale med en forvaltningsmyndighed varetager en opgave, der falder ind under  

 udtrykket »offentlig myndighedsudøvelse«, vil kunne foretage den  

 nødvendige indsamling m.v. af oplysninger, herunder fra den  

 registrerede, til brug for løsningen af denne opgave.
Endelig kan behandling finde sted, hvis den er  

 nødvendig for, at den dataansvarlige eller den tredjemand, til hvem  

 oplysningerne videregives, kan forfølge en berettiget interesse, og  

 hensynet til den registrerede ikke overstiger denne interesse, jf. nr.  

 7. En betingelse for at kunne anvende bestemmelsen er, at den  

 dataansvarlige har foretaget en vurdering af, hvorvidt hensynet til den  

 registreredes interesser overstiger hensynet til de interesser, der  

 ønskes forfulgt med behandlingen, og at denne vurdering falder ud til  

 fordel for de interesser, der ønskes forfulgt.
Det bemærkes, at  

 den dataansvarlige eller den tredjemand, til hvem oplysninger videregives,  

 også vil kunne forfølge andre end deres egne interesser.
En  

 forudsætning herfor er dog, at der er tale om andres berettigede  

 interesser.
Til stk. 2-4 I dag er det sådan, at en virksomhed, som  

 ønsker at videregive oplysninger om en forbruger til en anden  

 virksomhed til brug ved markedsføring, skal have forbrugerens  

 udtrykkelige samtykke til videregivelsen, jf. § 4 b, stk. 2, i lov om private  

 registre.
 Justitsministeriet har i svar på  

 spørgsmål fra Folketingets Rets- og Erhvervsudvalg givet udtryk  

 for, at det giver anledning til betydelig tvivl, om det vil være i  

 overensstemmelse med direktivet (artikel 14, litra b) at indføre en  

 generel ordning, hvorefter der altid skal indhentes samtykke til  

 videregivelse af oplysninger om forbrugere til brug ved  

 markedsføring.
Justitsministeriet har derfor overvejet, på hvilken  

 måde der kan gennemføres en ordning, som på den ene side  

 så vidt muligt opretholder den gældende retstilstand, og som  

 på den anden side må antages at være inden for rammerne af  

 direktivet.
Disse overvejelser er mundet ud i de bestemmelser, som  

 foreslås i § 6, stk. 2-4, sammenholdt med § 36.
 Efter lovforslaget er det herefter således, at den  

 virksomhed, der ønsker at videregive oplysninger om forbrugere til en  

 anden virksomhed til brug ved markedsføring (eller anvende  

 oplysningerne på vegne af en anden virksomhed i  

 markedsføringsøjemed), skal opfylde to betingelser:
For det første skal videregivelsen være  

 hjemlet i lovforslagets § 6, stk. 2-4. Udgangspunktet er her, at forbrugeren  

 skal give et udtrykkeligt samtykke  til videregivelsen, jf. § 6, stk. 2.  

 Samtykket skal indhentes i overensstemmelse med reglerne i  

 markedsføringslovens § 6 a.
Udgangspunktet om samtykke kan  

 fraviges  i nærmere opregnede tilfælde, jf. § 6, stk. 3,  

 sammenholdt med stk. 4. Der vil således være snævre  

 grænser for, i hvilket tilfælde der uden samtykke kan videregives  

 oplysninger om forbrugere til andre virksomheder til brug ved  

 markedsføring.
 Selv om den dataansvarlige virksomhed efter de  

 nævnte regler vil kunne videregive oplysninger uden forbrugernes  

 udtrykkelige samtykke, må videregivelse for det andet kun ske, hvis  

 forbrugeren ikke har gjort indsigelse imod det, jf. lovforslagets §  

 36.
 Forbrugerens indsigelse kan fremsættes i forbindelse  

 med, at den pågældende orienteres om indsigelsesretten, eller  

 på et senere tidspunkt, hvis forbrugeren ikke ønsker, at  

 oplysninger om den pågældende fremover videregives til brug ved  

 markedsføring.
I stk. 2 fastsættes hovedreglen om, at  

 virksomheder ikke må videregive oplysninger om forbrugere til andre  

 virksomheder i markedsføringsøjemed (eller anvende  

 oplysningerne på vegne af andre virksomheder i  

 markedsføringsøjemed), medmindre forbrugeren har givet sit  

 udtrykkelige samtykke til det.
Om samtykkekravet henvises til lovforslagets §  

 3, nr. 8.
 I stk. 3 angives de tilfælde, hvor der  

 gøres undtagelse fra kravet om samtykke i stk. 2. Som det  

 fremgår af bestemmelsen kan kundeoplysninger kun videregives uden  

 kundens samtykke, hvis to betingelser er opfyldt.
 For det første skal der være tale om  

 generelle kundeoplysninger, der danner grundlag for inddeling i  

 kundekategrorier.
Er denne betingelse opfyldt, skal videregivelsen for det  

 andet følge af den interesseafvejning, som er fastsat i lovforslagets  

 § 6, stk. 1, nr. 7. Efter denne bestemmelse kan videregivelse ske, hvis  

 videregivelse er nødvendig for, at »den dataansvarlige eller den  

 tredjemand, til hvem oplysningerne videregives kan forfølge en  

 berettiget interesse, og hensynet til den registrerede ikke overstiger denne  

 interesse.« Med dette supplerende krav sikres det, at videregivelse af  

 generelle kundeoplysninger i markedsføringsøjemed ikke kan ske,  

 hvis interesseafvejningen undtagelsesvis måtte tale herimod.
Som  

 eksempel herpå kan nævnes den situation, at en virksomhed har  

 orienteret sine kunder om, at den ikke vil videregive oplysninger om kunderne  

 til andre virksomheder til brug for markedsføring.
Hvis virksomheden  

 på trods heraf alligevel skulle beslutte sig for at videregive  

 oplysningerne, vil hensynet til kunderne, jf. § 6, stk. 1, nr. 7, efter  

 omstændighederne kunne tale imod, at en sådan videregivelse kan  

 ske uden kundernes forudgående samtykke.
Som eksempler på oplysninger, der herefter vil kunne  

 videregives uden samtykke efter den foreslåede bestemmelse, kan  

 nævnes oplysninger om kundens navn, adresse, køn og alder.
Det  

 samme gælder generelle oplysninger om f.eks., at kunden er husejer,  

 bilejer, computerejer og lignende.
Tilsvarende gælder f.eks.  

 oplysninger om, at der er tale om en kunde til fritidsartikler, til baby- og  

 småbørnsartikler, til økologiske varer, til vin- og  

 spiritus eller andre generelt afgrænsede varegrupper.
 Derimod vil det efter den foreslåede bestemmelse  

 ikke være muligt uden samtykke at videregive oplysninger, som  

 afslører rent private forhold hos kunden, f.eks. spiritusmisbrug, jf.  

 også stk. 3.
Det vil heller ikke være muligt at videregive mere  

 detaljerede kundeoplysninger eller forbrugsvaner uden kundens samtykke.
Der  

 må således f.eks. ikke videregives oplysninger om, hvorvidt  

 kundens bil er købt på kredit, og i givet fald oplysninger om  

 vilkårene for kreditten.
Der må heller ikke videregives  

 oplysninger om, hvilken mængde vin kunden køber.
Det  

 gælder, selv om dette ikke i sig selv afslører, at kunden har et  

 spiritusmisbrug.
Der må heller ikke videregives mere detaljerede  

 oplysninger om, hvilken slags vin kunden køber.
 Det bemærkes, at der i det vejledningsmateriale om  

 loven, som Datatilsynet vil udsende, vil blive redegjort for, hvilke  

 generelle oplysninger der uden forbrugerens samtykke kan videregives til brug  

 ved markedsføring.
 Kan videregivelse efter det anførte ske uden  

 kundens samtykke, følger det herudover som nævnt af § 36, at  

 videregivelse ikke må finde sted, hvis kunden har gjort indsigelse imod  

 det.
 I stk. 4 angives det   for at undgå enhver  

 tvivl herom   udtrykkeligt, at der ikke uden forbrugerens samtykke må  

 videregives oplysninger om forbrugerens rent private forhold til andre  

 virksomheder til brug ved markedsføring.
 Det angives endvidere i bestemmelsen, at justitsministeren  

 ved bekendtgørelse vil kunne begrænse adgangen til efter stk. 3  

 at videregive andre typer af oplysninger til brug ved markedsføring.  

 Baggrunden for bestemmelsen er, at det ikke på forhånd kan  

 udelukkes, at der vil kunne vise sig et behov for, at visse typer  

 oplysninger, som ikke angår forbrugerens rent private forhold, ikke  

 skal kunne videregives uden forbrugerens udtrykkelige samtykke.  

 Justitsministeriet og Datatilsynet vil på baggrund af erfaringerne med  

 de nye regler vurdere, om måtte være behov for at udstede  

 bestemmelser herom.
Til § 7 I bestemmelsen fastsættes det, i hvilket omfang  

 behandling af nærmere opregnede typer af følsomme  

 personoplysninger må finde sted.
For de typer af oplysninger, som ikke  

 er omfattet af opregningen, gælder behandlingsreglerne i § 6,  

 medmindre der er tale om behandling af oplysninger, som falder ind under  

 bestemmelserne i §§ 8-13.
Som anført i lovforslagets almindelige  

 bemærkninger tilsigtes det med lovforslaget fortsat at sikre et  

 højt beskyttelsesniveau i forhold til den enkelte borger.
Det  

 indebærer, at behandlingsreglerne i bestemmelsens stk. 2-7 i videst  

 muligt omfang forudsættes administreret på den måde, at der  

 ikke   uden samtykke - registreres og videregives personoplysninger i videre  

 udstrækning end efter den gældende registerlovgivning.
 Det skal i den forbindelse fremhæves, at reglerne i  

 stk. 2-7 - i lighed med den gældende retstilstand - sætter  

 snævre grænser for, i hvilke tilfælde private  

 virksomheder m.v. må behandle oplysninger om enkeltpersoners  

 politiske overbevisning, jf. betænkningen, side 236 f, og  

 bemærkningerne til lovforslagets § 7, stk. 8.
 Af den nævnte undtagelsesbestemmelse i lovforslagets  

 § 7, stk. 8, følger, at den offentlige forvaltning ikke må  

 føre edb-registre over enkeltpersoners politiske tilhørsforhold  

 i videre omfang end i dag.
Endelig skal det fremhæves, at der med lovforslagets  

 § 7 ikke lægges op til ændringer i den gældende  

 retstilstand om, i hvilke tilfælde der må foretages  

 samkøring i den offentlige forvaltning.
Det forudsættes  

 endvidere, at der stilles strenge krav til private dataansvarliges  

 samkøring af oplysninger.
Der henvises i øvrigt til lovforslagets almindelige  

 bemærkninger pkt. 4.2.4.2. (pkt.
A) og 4.2.4.3.
Til stk. 1 Bestemmelsen fastsætter et forbud mod, at visse  

 typer af følsomme personoplysninger gøres til genstand for  

 behandling.
Undtagelse fra dette forbud gøres dog i bestemmelserne i  

 stk. 2-7. Opregningen af typer af følsomme personoplysninger er  

 udtømmende.
Den særlige beskyttelse, som bestemmelsen hjemler,  

 omfatter således kun oplysninger om enkeltpersoners racemæssige  

 eller etniske baggrund, politiske, religiøse eller filosofiske  

 overbevisning, fagforeningsmæssige tilhørsforhold og oplysninger  

 om helbredsmæssige og seksuelle forhold.
Omfattet af udtrykket  

helbredsmæssige forhold er oplysninger om en fysisk persons  

 tidligere, nuværende og fremtidige fysiske eller psykiske tilstand samt  

 oplysninger om medicinmisbrug og misbrug af narkotika, alkohol og lignende  

 nydelsesmidler.
Der henvises i øvrigt til lovforslagets almindelige  

 bemærkninger pkt. 4.2.4.2. (pkt.
A) og betænkningen, side  

 448.
Til stk. 2 I bestemmelsen fastsættes en række  

 tilfælde, hvor behandling af personoplysninger, som er omfattet af  

 stk. 1, kan finde sted.
Bestemmelsen bygger på direktivets artikel  

 8, stk. 2, som må antages at indeholde en udtømmende  

 opregning af, hvornår behandling af oplysninger som nævnt i  

 artiklens stk. 1 kan finde sted.
For behandling af oplysninger i medfør af  

 bestemmelserne i nr. 2 og 4 gælder, at behandling kun kan ske, hvis den  

 er nødvendig af hensyn til nærmere angivne interesser.
Det vil  

 bero på den konkrete situation, hvorvidt en given behandling af  

 oplysninger må antages at være nødvendig i bestemmelsens  

 forstand.
Med kravet om, at behandlingen skal være nødvendig, er  

 der således overladt et vist skøn til den dataansvarlige.
Dette  

 skøn vil dog altid kunne efterprøves af vedkommende  

 tilsynsmyndighed, jf. § 55, stk. 1, og § 67. En nærmere  

 fastlæggelse af, hvornår behandling af de i stk. 1  

 nævnte oplysninger er nødvendig, må derfor ske gennem  

 tilsynsmyndighedernes virksomhed.
I den forbindelse forudsættes det, at  

 der sker en vis koordinering tilsynsmyndighederne imellem vedrørende  

 de i bestemmelsen indeholdte standarder, jf. § 66 og § 68,  

 stk. 1.
Vurderingen af behandlingens nødvendighed  

 afhænger - ligesom for så vidt angår behandling af  

 almindelige personoplysninger, jf. § 6 - af, hvilken form for behandling  

 der er tale om.
Det indebærer, at behandlingsreglerne i stk. 2 - som  

 også anført i de indledende bemærkninger til § 7 - i  

 videst muligt omfang forudsættes administreret på den måde,  

 at der ikke - uden samtykke - registreres og videregives personoplysninger i  

 videre udstrækning end efter den gældende registerlovgivning.
Efter bestemmelsen i nr. 1, kan behandling af de i  

 stk. 1 nævnte personoplysninger finde sted, hvis den registrerede  

 har givet sit udtrykkelige samtykke til behandlingen.
Udtrykket  

samtykke skal forstås i overensstemmelse med den legale  

 definition i lovforslagets § 3, nr. 8. Der skal således være  

 tale om en frivillig, specifik og informeret viljestilkendegivelse.
Et  

 samtykke skal således meddeles på en sådan måde, at  

 det klart og utvetydigt fremgår, at den registrerede har meddelt sit  

 samtykke til behandlingen.
Herudover skal samtykket være  

udtrykkeligt.
Heraf følger, at den dataansvarlige ikke vil  

 kunne opnå stiltiende eller indirekte tilslutning til behandling af de  

 i stk. 1 nævnte oplysninger.
Et egentligt krav om skriftlighed  

 følger ikke af bestemmelsen.
Der bør dog i videst muligt omfang  

 søges indhentet et skriftligt samtykke fra den registrerede, idet der  

 herved opnås klarhed omkring samtykkets rækkevidde.
Det  

 bemærkes endvidere, at det ved behandling af oplysninger på  

 baggrund af et samtykke fra en registreret person er en betingelse, at  

 også de grundlæggende principper i § 5 er opfyldt.  

 Behandlingen af oplysninger vil således bl.a. skulle være i  

 overensstemmelse med god databehandlingsskik, jf. § 5, stk. 1,  

 ligesom behandlingen også skal være sagligt begrundet og  

 relevant, jf. § 5, stk. 2 og 3.
Behandling kan også finde sted, hvis den er  

 nødvendig for at beskytte den registreredes eller en anden persons  

 vitale interesser i tilfælde, hvor den pågældende ikke  

 fysisk eller juridisk er i stand til at give sit samtykke, jf. nr. 2.  

 Bestemmelsen, der skal ses som et supplement til bestemmelsen i nr. 1,  

 omfatter bl.a. den situation, at den registrerede på grund af sygdom  

 eller andre fysisk betingede omstændigheder, som f.eks. senil demens og  

 bevidstløshed, ikke er i stand til at meddele sit samtykke.
Omfattet  

 af bestemmelsen er endvidere den situation, at der foreligger juridiske  

 hindringer for den registreredes meddelelse af samtykke til behandlingen.  

 Dette vil f.eks. være tilfældet, hvis den registrerede er  

 frataget sin retlige handleevne (umyndiggjort). For så vidt angår  

 udtrykket vitale interesser, henvises til bemærkningerne til  

 bestemmelsen i § 6, stk. 1, nr. 4.
Behandling kan ligeledes ske, hvis den vedrører  

 oplysninger, som er blevet offentliggjort af den registrerede, jf. nr.  

 3. Bestemmelsens tidsmæssige udstrækning er begrænset  

 til det tidspunkt, hvor den oplysning, der ønskes behandlet, er  

 offentliggjort af den registrerede.
Det er dermed ikke tilstrækkeligt,  

 at den dataansvarlige er bekendt med, at visse personoplysninger er bestemt  

 til offentliggørelse.
Offentliggørelse i bestemmelsens forstand  

 foreligger, hvis oplysningerne er bragt til kundskab hos en bredere kreds af  

 personer.
Dette vil f.eks. være tilfældet, hvis oplysningerne  

 viderebringes gennem tv, aviser og lignende landsdækkende medier.  

 Også andre former for videregivelse af oplysninger vil kunne anses for  

 offentliggørelse i bestemmelsens forstand.
Det er en betingelse, at  

 oplysningerne er offentliggjort på den registreredes foranledning.  

 Oplysninger, som andre, f.eks. pressen, af egen drift har offentliggjort, er  

 således ikke omfattet.
Efter bestemmelsen i nr. 4 kan behandling endelig  

 ske, hvis det er nødvendigt for, at et retskrav kan fastlægges,  

 gøres gældende eller forsvares.
Bestemmelsen omhandler  

 såvel behandling, der sker i den dataansvarliges interesse, som  

 behandling, der sker i den registreredes interesse.
Også behandling af  

 oplysninger, der er nødvendig for, at en tredjemands retskrav kan  

 fastlægges m.v., vil kunne ske i henhold til bestemmelsen.
Omfattet af  

 bestemmelsen er dermed bl.a. den situation, at behandling af oplysninger om  

 den registrerede er nødvendig for, at den dataansvarlige kan  

 afgøre, om den registrerede har et retskrav.
Dette vil bl.a.  

 være tilfældet med hensyn til offentlige myndigheders behandling  

 af oplysninger som led i myndighedsudøvelse.
Det gælder f.eks. i  

 den situation, hvor de sociale myndigheder har mistanke om incest eller andre  

 seksuelle overgreb mod børn og i den forbindelse ønsker at  

 kontakte andre myndigheder, såsom sygehuse, politi m.v., for at  

 beskytte børnene.
Nævnes kan endvidere arbejdsgiveres behandling  

 af helbredsoplysninger med henblik på at afgøre, om den  

 registrerede har krav på erstatning.
Dette vil ligeledes gælde  

 for eksempelvis forsikringsselskabers behandling af helbredsoplysninger med  

 henblik på at vurdere, om den registrerede har krav på  

 erstatning.
Nævnes kan endvidere den behandling af oplysning om bl.a.  

 folketingskandidaters politiske overbevisning, som i dag sker i »Det  

 fælleskommunale Valgopgørelsessystem«, og som har til  

 formål at lette administrationen i bl.a. kommunerne i forbindelse med  

 opgørelse af resultatet af kommunale valg og folketingsvalg.
Omfattet  

 af bestemmelsen er endvidere den situation, at behandling af oplysninger om  

 den registrerede er nødvendig for, at det kan afgøres, hvorvidt  

 den dataansvarlige kan gøre et krav gældende over for den  

 registrerede.
Som eksempel herpå kan nævnes skattemyndighedernes  

 behandling af oplysninger om medlemsskab af folkekirken, der registreres i  

 CPR med henblik på opkrævning af kirkeskatter.
Endelig omfatter  

 bestemmelsen som nævnt også den situation, at behandlingen er  

 nødvendig for, at en tredjemands retskrav kan fastlægges,  

 gøres gældende eller forsvares.
En betingelse herfor er dog, at  

 kravet om saglighed, jf. § 5, stk. 2, er opfyldt.
Dette vil bl.a.  

 være tilfældet i forbindelse med en dataansvarlig domstols  

 behandling af oplysninger om andre personer end parterne, der er  

 nødvendig for afgørelsen af en retssag.
 Der henvises i øvrigt til  

betænkningen, side 236 f.
Til stk. 3 I bestemmelsen fastsættes, at behandling af  

 oplysninger om enkeltpersoners fagforeningsmæssige  

 tilhørsforhold kan ske, hvis det er nødvendigt for  

 overholdelsen af den dataansvarliges arbejdsretlige forpligtelser eller  

 specifikke rettigheder.
Udtrykket arbejdsretlige forpligtelser  

 eller specifikke rettigheder skal forstås i bred forstand.
Omfattet  

 af udtrykket er alle former for forpligtelser og rettigheder, som hviler  

 på et arbejdsretligt grundlag.
Dette gælder, uanset om grundlaget  

 er lovgivning eller aftale.
Også behandling af oplysninger, som sker  

 til overholdelse af forpligtelser eller rettigheder, som følger af  

 kollektive overenskomster mellem arbejdsmarkedets parter eller af  

 individuelle ansættelseskontrakter, er dermed omfattet af bestemmelsen.  

 Der henvises herved til betænkningen, side 238. Det  

 bemærkes, at den behandling, som finder sted, naturligvis ikke må  

 gå ud over rammerne for de grundlæggende principper for  

 behandling af oplysninger, jf. § 5.
Til stk. 4 Bestemmelsen indebærer, at bestemte dataansvarlige  

 under nærmere angivne betingelser vil kunne foretage behandling af de i  

 stk. 1 nævnte følsomme oplysninger.
Bestemmelsens 1. pkt. fastsætter, at  

 behandling af følsomme oplysninger kan ske, når den foretages  

 inden for rammerne af den virksomhed, som udøves af stiftelser,  

 foreninger og andre almennyttige organisationer, hvis sigte er af politisk,  

 filosofisk, religiøs eller faglig art.
Organisationens sigte skal  

 forstås bredt.
Omfattet af bestemmelsen vil således være  

 ikke-kommercielle organisationer, som må anses for at have en  

 samfundsmæssig betydning.
Dette vil bl.a. kunne være  

 tilfældet for så vidt angår sammenslutninger af personer  

 med samme seksuelle baggrund eller sygdom eller sammenslutninger, der  

 beskæftiger sig med f.eks. indvandrer- eller  

 flygtningespørgsmål.
Den behandling, som finder sted i  

 organisationer, der falder ind under bestemmelsen, må kun foretages,  

 hvis den vedrører organisationens medlemmer eller personer, der  

 på grund af organisationens formål er i regelmæssig kontakt  

 med denne.
Hvorvidt en person er at anse for medlem af en organisation, skal  

 afgøres efter en konkret vurdering, hvori bl.a. vil kunne indgå  

 organisationens vedtægter, almindelige foreningsretlige regler m.v.  

 Hvis den registrerede har meldt sig ud af foreningen, må behandling  

 naturligvis ikke finde sted.
I kravet om, at behandlingen af oplysninger skal  

 ligge inden for rammerne af organisationens virksomhed, ligger, at der skal  

 være tale om behandling af oplysninger, som ikke står i modstrid  

 med organisationens formål, således som dette måtte  

 fremgå af bl.a. organisationens vedtægter.
Efter bestemmelsens 2. pkt. må videregivelse  

 af oplysninger, som må behandles efter 1. pkt., ikke ske, medmindre den  

 registrerede har meddelt sit udtrykkelige samtykke hertil.
Heraf  

 følger bl.a., at den pågældende organisation ikke må  

 videregive sit medlemsregister eller dele heraf til tredjemand, medmindre  

 medlemmerne har meddelt deres udtrykkelige samtykke hertil.
Til stk. 5 I den gældende registerlovgivning er fastsat  

 særlige regler om behandling af følsomme oplysninger inden for  

 sundhedssektoren, jf. lov om offentlige myndigheders registre § 16 a.  

 Der henvises nærmere til betænkningen, side 55-62 og  

 95-100.
Også i direktivets artikel 8, stk. 3, er  

 fastsat særlige regler for, i hvilket omfang behandling af de i  

 artiklens stk. 1 nævnte typer af følsomme personoplysninger  

 kan finde sted inden for sundhedssektoren.
I lyset heraf fastsættes det  

 i bestemmelsen, at forbudet mod behandling af de i stk. 1 nævnte  

 oplysninger ikke gælder, hvis behandlingen af personoplysninger er  

 nødvendig med henblik på forebyggende medicin, medicinsk  

 diagnose, sygepleje eller patientbehandling eller forvaltning af læge-  

 og sundhedstjenester, og behandlingen af personoplysningerne foretages af en  

 person inden for sundhedssektoren, der efter lovgivningen har tavshedspligt  

 med hensyn til behandlingen.
Bestemmelsen er udtryk for en nyskabelse i  

 forhold til den gældende retstilstand.
Den foreslåede bestemmelse indebærer, at den  

 dataansvarlige vil kunne behandle de i stk. 1 nævnte oplysninger i  

 forbindelse med varetagelsen af sine opgaver på sundhedsområdet.  

 Dette gælder f.eks. i forbindelse med den patientbehandling, som finder  

 sted på offentlige og private sygehuse eller hos praktiserende  

 læger.
Her vil den for patientbehandlingen nødvendige behandling  

 af oplysninger om f.eks. seksuelle forhold eller om helbredsforhold, herunder  

 om misbrug af nydelsesmidler, således kunne finde sted.
Også  

 behandling af personoplysninger, som er nødvendig for at følge  

 op på en egentlig patientbehandling, f.eks. gennem offentlig  

 støtte i form af hjælpemidler m.v., er omfattet af bestemmelsen.  

 Bestemmelsen omfatter endvidere dataansvarliges løsning af deres  

 administrative opgaver på det sundhedsmæssige område.
Dette  

 gælder bl.a. den amtskommunale forvaltning af  

 sundhedsområdet.
Det er en betingelse, at den, som forestår  

 behandlingen af personoplysningerne, har tavshedspligt.
Denne betingelse vil  

 i almindelighed være opfyldt i relation til de personer, som normalt  

 behandler følsomme personoplysninger inden for sundhedssektoren.
I den  

 gældende lovgivning er der således fastsat en række  

 bestemmelser om tavshedspligt, der har betydning for behandling af  

 oplysninger inden for det sundhedsmæssige område, jf. bl.a.  

 straffelovens §§ 152 og 152 a-f, der er udtryk for dansk rets  

 almindelige regler om tavshedspligt.
Nævnes kan også  

 tavshedspligtsregler, der særligt retter sig mod personer inden for  

 sundhedsområdet, såsom lægelovens § 9,  

 sygeplejerskelovens § 6 og terapiassistentlovens § 8.
 Der henvises i øvrigt til  

betænkningen, side 246- 251.
Til stk. 6 Af bestemmelsen følger, at behandling af de i  

 stk. 1 opregnede typer af oplysninger, kan ske, hvis behandlingen er  

 nødvendig af hensyn til den dataansvarlige myndigheds varetagelse af  

 sine opgaver på det strafferetlige område.
Bestemmelsen er indsat  

 for at sikre, at den nødvendige behandling af de i stk. 1  

 nævnte typer af oplysninger kan ske i forbindelse med offentlige  

 myndigheders, f.eks. domstolenes samt politiets og anklagemyndighedens,  

 varetagelse af deres opgaver på det strafferetlige område.
Den foreslåede bestemmelse er ikke en konsekvens af  

 direktivet.
Det følger således af direktivets artikel 3,  

 stk. 2, 1. pind, at direktivets bestemmelser ikke gælder for  

 behandling, der vedrører statens aktiviteter på det  

 strafferetlige område.
Til stk. 7 Bestemmelsen fastsætter, at behandling af de i  

 stk. 1 opregnede personoplysninger kan ske af grunde, der  

 vedrører hensynet til vigtige samfundsmæssige interesser.  

 Bestemmelsen, der skal ses i lyset af direktivets artikel 8, stk. 4,  

 tager sigte på behandling af oplysninger, som ikke er hjemlet i  

 bestemmelserne i stk. 2-6. I givet fald kan behandling kun ske efter  

 indhentet tilladelse fra vedkommende tilsynsmyndighed.
I de tilfælde,  

 hvor tilladelse meddeles, kan tilsynsmyndigheden fastsætte, under  

 hvilke nærmere betingelser behandlingen må finde sted.
Det  

 påhviler tilsynsmyndigheden at foretage den fornødne  

 underretning af Europa-Kommissionen med hensyn til de tilladelser, som  

 meddeles i henhold til bestemmelsen.
Herved sikres, at bestemmelsen i  

 direktivets artikel 8, stk. 6, bliver overholdt.
 Bestemmelsen, der har karakter af en  

 opsamlingsbestemmelse, forudsættes at have et snævert  

 anvendelsesområde.
 Det er vanskeligt - på forhånd - at angive  

 eksempler på eventuelle undtagelsestilfælde, der vil være  

 omfattet af bestemmelsen i lovforslagets § 7, stk. 7.
 Det må således overlades til  

 tilsynsmyndigheden (Datatilsynet) i det konkrete tilfælde at foretage  

 en vurdering af, om behandling af oplysninger kan tillades af grunde, der  

 vedrører hensynet til vigtige samfundsmæssige interesser, og om  

 der bør fastsættes vilkår for behandlingen.
 Den omstændighed, at en uafhængig  

 tilsynsmyndighed (Datatilsynet) efter bestemmelsen skal give tilladelse -  

 eventuelt med vilkår - inden behandlingen iværksættes, er  

 med til at sikre, at der ikke sker behandling i strid med lovens regler.
 Det kan i øvrigt nævnes, at der findes en  

 lignende opsamlingsbestemmelse i den gældende lov om private registre.  

 Efter lovens § 3, stk. 3, kan Registertilsynet tillade, at oplysninger om  

 enkeltpersoners rent private forhold registreres, uanset at betingelserne i §  

 3, stk. 2, ikke er opfyldt, når det er nødvendigt for  

 virksomheden m.v. at være i besiddelse af den pågældende  

 oplysning for at muliggøre en berettiget varetagelse af offentlige  

 eller private interesser, herunder hensynet til den pågældende  

 selv, der klart overstiger hensynet til de interesser, der taler imod  

 registrering.
 Efter denne bestemmelse har Registertilsynet givet  

 humanitære organisationer m.v. tilladelse til at registrere oplysninger  

 om rent private forhold i tilfælde, hvor den pågældendes  

 samtykke ikke kan indhentes, jf. betænkningen, side 97.
I det omfang, der i lovgivningen er fastsat særlige  

 regler, hvorefter behandling af oplysninger kan ske af hensyn til  

 nærmere angivne vigtige samfundsmæssige interesser, vil  

 vedkommende tilsynsmyndigheds tilladelse til behandlingen ikke skulle  

 indhentes.
Derimod vil Europa-Kommissionen skulle underrettes om eksistensen  

 af sådanne lovregler, jf. artikel 8, stk. 6. Underretning gives af  

 vedkommende minister.
Der henvises nærmere til  

betænkningen, side 240.
Til stk. 8 Efter den nugældende registerlovgivning må  

 forvaltningsmyndigheder ikke føre edb-registre med oplysninger om  

 enkeltpersoners politiske forhold, som ikke er offentligt tilgængelige,  

 jf. lov om offentlige myndigheders registre § 9, stk. 2, 1. pkt.
Med lovforslaget er det ikke tanken at ændre denne  

 retstilstand.
For at fjerne enhver tvivl herom fastsættes det  

 udtrykkeligt i selve lovteksten, at der for den offentlige forvaltning ikke  

 må føres edb-registre med oplysninger om politiske forhold, som  

 ikke er offentligt tilgængelige.
I øvrigt skal spørgsmålet om  

 dataansvarlige myndigheders og private virksomheders m.v. adgang til at  

 behandle oplysninger om enkeltpersoners politiske overbevisning  

 afgøres efter behandlingsreglerne i lovforslagets § 7, stk. 2-7. Disse  

 regler giver bl.a. politiet mulighed for i en konkret straffesag   ligesom i  

 dag   at kunne notere oplysninger om borgernes politiske overbevisning i  

 forbindelse med efterforskningen af f.eks. politisk motiverede forbrydelser.  

 Der henvises herom til besvarelsen af spørgsmål nr. 10 fra  

 Folketingets Retsudvalg vedrørende lovforslag nr.
L 82 (fra  

 folketingsåret 1997-98, 2. samling).
Hvad særligt angår den private sektor er der  

 grund til at fremhæve, at der ikke må føres edb-registre  

 med oplysninger om politiske tilhørsforhold i videre omfang end efter  

 den gældende registerlovgivning.
Det indebærer, at det også  

 fremover vil være en betingelse for at føre et edb-register med  

 oplysninger om politiske tilhørsforhold, at de registrerede har givet  

 deres samtykke hertil.
Til § 8 Efter Justitsministeriets opfattelse må det  

 således som Registerlovsudvalget også har lagt til grund  

 antages, at den angivelse af følsomme oplysninger, der er fastsat i  

 direktivets artikel 8, stk. 1, er udtømmende.
Det er derfor ikke  

 muligt at indsætte bl.a. »væsentlige sociale problemer« og  

 »strafbare forhold« i opregningen af følsomme oplysninger i  

 lovforslagets § 7, stk. 1.
Justitsministeriet har imidlertid i bemærkningerne  

 til L 44 og i svar på spørgsmål fra Folketingets  

 Retsudvalg givet udtryk for, at de almindelige behandlingsregler i  

 lovforslagets §§ 6-7 i videst muligt omfang forudsættes administreret  

 således, at der ikke   uden samtykke   registreres og videregives  

 personoplysninger i videre udstrækning end efter den gældende  

 registerlovgivning.
En sådan administration må efter  

 Justitsministeriets opfattelse antages at falde inden for rammerne af  

 direktivet.
 Formålet med reglerne i lovforslagets § 8 er navnlig  

 at lovfæste den nævnte forudsætning, som lovforslaget  

 bygger på. § 8 er derfor udformet i lyset af reglerne i loven om  

 offentlige myndigheders registre og loven om private registre m.v.
 Bestemmelserne i § 8 skal administreres således, at  

 den behandling (registrering og videregivelse), der kan findes sted efter §  

 7, også kan finde sted efter § 8. Det bemærkes i den forbindelse,  

 at lovforslaget som nævnt bygger på den forudsætning, at  

 (også) reglerne i § 7 så vidt muligt skal administreres i  

 overensstemmelse med den gældende registerlovgivning.
 Det bemærkes endvidere, at der er den principielle  

 forskel mellem reglerne i lovforslagets § 7 og § 8, at lovforslagets § 7 har  

 til formål at gennemføre reglerne om behandling af særligt  

 følsomme oplysninger i direktivets artikel 8. Heroverfor har  

 lovforslagets § 8 til formål at udgøre en del af den samlede  

 danske gennemførelse af direktivets   mindre restriktive   regler for  

 behandling af andre typer personoplysninger, jf. direktivets artikel 7.
 Denne forskel vil efter Justitsministeriets opfattelse  

 ikke i nævneværdig grad nødvendiggøre, at der  

 anlægges en forskellig praksis vedrørende adgangen til at  

 behandle oplysninger efter henholdsvis lovforslagets § 7 og lovforslagets §  

 8. Det skyldes, at direktivet overlader medlemsstaterne et vist spillerum til  

 at fastlægge de nærmere kriterier for adgangen til at behandle  

 oplysninger, der ikke   i direktivets forstand   har karakter af  

 særligt følsomme oplysninger.
Til stk. 1-3 Bestemmelserne i stk. 1-3 vedrører den  

 offentlige forvaltning.
I stk. 1 er det   i lyset af bestemmelsen i § 9,  

 stk. 2, i loven om offentlige myndigheders registre   fastsat, at der for den  

 offentlige forvaltning ikke må behandles oplysninger om strafbare  

 forhold, væsentlige sociale problemer og andre rent private forhold end  

 de i § 7, stk. 1, nævnte, medmindre det er nødvendigt for  

 varetagelsen af myndighedens opgaver.
Som eksempler på andre  

 oplysninger om rent private forhold kan nævnes oplysninger om andre  

 foreningsmæssige tilhørsforhold (end fagforeningsmæssige  

 tilhørsforhold, der er nævnt i § 7), familiestridigheder,  

 separation- og skilsmissebegæringer og adoptionsforhold.
I stk. 2 er spørgsmålet om  

 videregivelse særligt reguleret.
Bestemmelsen omfatter både  

 spørgsmålet om videregivelse til private og  

 spørgsmålet om videregivelse til offentlige myndigheder.  

 Bestemmelsen er udarbejdet i lyset af § 16, stk. 1-2 (om videregivelse til  

 private) og § 21, stk. 1-2 (om videregivelse til offentlige myndigheder) i  

 loven om offentlige myndigheders registre.
Bestemmelserne i § 16, stk. 2, nr. 2, og § 21, stk. 2, nr.  

 2, i loven om offentlige myndigheders registre er ikke medtaget.
Efter disse  

 bestemmelser kan videregivelse ske, hvis det følger af lov eller  

 bestemmelser fastsat i henhold til lov, at oplysningen skal videregives.
Det  

 er overflødigt at medtage disse bestemmelser, da reglerne om  

 videregivelse i lovforslaget viger for en særregulering herom i anden  

 lovgivning, jf. lovforslagets § 2, stk. 1, og bemærkningerne  

 hertil.
Bestemmelserne i § 16, stk. 2, nr. 5, og § 21, stk. 2, nr.  

 5, i loven om offentlige myndigheders registre er heller ikke medtaget.
Efter  

 disse bestemmelser kan videregivelse ske, hvis videregivelsen er  

 nødvendig for udførelsen af videnskabelige eller statistiske  

 undersøgelser af væsentlig samfundsmæssig betydning.
Denne  

 videregivelsessituation er reguleret i lovforslagets § 10.
Efter bestemmelsen i stk. 2 skal spørgsmålet  

 om videregivelse af de oplysninger om rent private forhold, der ikke er  

 nævnt i § 7, stk. 1, som nævnt afgøres efter de kriterier,  

 der er fastsat i loven om offentlige myndigheders registre og ikke efter de  

 mere restriktive   regler i forvaltningsloven.
Disse kriterier vil i praksis  

 også være af betydning for administrationen af de almindelige  

 behandlingsregler i lovforslagets § 7, med hensyn til videregivelse af de  

 oplysninger om rent private forhold, der er angivet i § 7, stk. 1.
Efter registerloven er det muligt at videregive  

 oplysninger om rent private forhold uden samtykke, hvis det er  

 nødvendigt af hensyn til enten den myndighed, der  

afgiver oplysningerne, eller den myndighed, der modtager  

 oplysningerne.
Efter forvaltningsloven er det kun muligt at videregive  

 oplysningerne uden samtykke, hvis det er nødvendigt af hensyn til den  

afgivende myndighed, eller hvis det er nødvendigt for, at en  

 myndighed kan gennemføre tilsyns- eller kontrolopgaver.
 Bestemmelsen i stk. 3 begrænser den adgang  

 til at videregive oplysninger om rent private forhold, som følger dels  

 af den forudsatte administration af de almindelige behandlingsregler i  

 lovforslagets § 7 (med hensyn til de i § 7, stk. 1, angivne oplysninger om  

 rent private forhold), dels af stk. 2 (med hensyn til øvrige  

 oplysninger om rent private forhold).
Bestemmelsen omfatter myndigheder, der varetager opgaver  

 inden for det sociale område.
Det drejer sig om kommuners og  

 amtskommuners socialforvaltninger og de statslige myndigheder, der varetager  

 opgaver på det sociale område (de sociale nævn, Den Sociale  

 Sikringsstyrelse og Den Sociale Ankestyrelse).
 Kriterierne for videregivelse svarer til dem, der er  

 fastsat i forvaltningslovens § 28, stk. 2. I modsætning til  

 forvaltningslovens § 28, stk. 2, regulerer bestemmelsen imidlertid ikke alene  

 videregivelse til andre myndigheder, men også videregivelse til  

 private.
 Hvis der på andre områder opstår behov  

 for at begrænse den adgang til videregivelse af oplysninger om rent  

 private forhold, der følger af de almindelige behandlingsregler i  

 lovforslagets § 7 og den særlige videregivelsesbestemmelse i § 8, stk.  

 2, kan dette ske ved en bekendtgørelse, som vedkommende minister  

 udsteder i henhold til lovforslagets § 72.
Til stk. 4-5 Bestemmelserne i stk. 3-4 vedrører den  

 private sektor.
I stk. 4 er det   i lyset af bestemmelsen i § 3,  

 stk. 2, i lov om private registre m.v.   fastsat, at private dataansvarlige  

 må behandle oplysninger om strafbare forhold, væsentlige sociale  

 problemer og andre rent private forhold end de i § 7, stk. 1, nævnte,  

 hvis den registrerede har givet udtrykkeligt samtykke hertil, jf. 1.  

 pkt.
Bestemmelsen omfatter   i lighed med bestemmelsen i stk. 1   de  

 typer af oplysninger om enkeltpersoners rent private forhold, som ikke falder  

 ind under opregningen i lovforslagets § 7, stk. 1. Dog anses oplysninger om  

 andre foreningsmæssige forhold end fagforeningsmæssige  

 tilhørsforhold (der er reguleret i § 7)   ligesom det er  

 tilfældet efter bestemmelsen i § 3, stk. 2, i lov om private registre  

 m.v.   ikke for at være oplysninger om enkeltpersoners rent private  

 forhold.
Af bestemmelsens 2. pkt. følger, at  

 behandling kan ske uden samtykke, hvis det er nødvendigt til  

 varetagelse af en berettiget interesse, og denne interesse klart overstiger  

 hensynet til den registrerede.
Bestemmelsen tilsigter at videreføre  

 den gældende retstilstand efter loven om private registre m.v.  

 Bestemmelsen opstiller derfor meget snævre rammer for, hvornår  

 der kan ske registrering af følsomme personoplysninger uden samtykke.  

 Bestemmelsen giver   i lighed med den gældende retstilstand   mulighed  

 for, at en virksomhed kan registrere oplysninger om strafbare forhold med  

 henblik på indgivelse af politianmeldelse, f.eks. om butikstyveri, og  

 eventuel senere afgivelse af vidneforklaring i retten.
Oplysningerne skal dog  

 destrueres snarest muligt, jf. § 5, stk. 5. Bestemmelsen muliggør  

 endvidere, at humanitære organisationer m.v., såsom Amnesty  

 International, uden den pågældendes samtykke kan behandle  

 oplysninger om strafbare forhold, f.eks. fordi den registrerede ikke kan  

 findes, eller fordi det ikke har været muligt at rette henvendelse til  

 den pågældende som følge af fængsling eller  

 lignende.
 Det bemærkes, at der efter lovforslagets § 50, stk.  

 1, nr. 1, skal gives tilladelse til registrering af oplysninger om rent  

 private forhold.
I stk. 5 er spørgsmålet om  

 videregivelse særligt reguleret.
Bestemmelsen er udarbejdet i lyset af  

 § 4, stk. 1, i lov om private registre.
 Af bestemmelsens 1. pkt. følger  

 således, at de i stk. 3 nævnte oplysninger om rent private  

 forhold ikke må videregives uden den registreredes samtykke.  

 Videregivelse kan dog ske uden samtykke, når videregivelsen sker til  

 varetagelse af offentlige eller private interesser, herunder hensynet til den  

 pågældende selv, der klart overstiger hensynet til de interesser,  

 der begrunder hemmeligholdelse, jf. 2. pkt.
Det bemærkes, at der ikke er medtaget en regel om,  

 at videregivelse kan ske, hvis det følger af lov eller bestemmelser  

 fastsat i henhold til lov, at oplysningen skal videregives, jf. herved § 4,  

 stk. 1, 1. pkt., i lov om private registre m.v.
Det skyldes, at det er  

 overflødigt at medtage en sådan bestemmelse, da reglerne om  

 videregivelse i lovforslaget   som nævnt   viger for en  

 særregulering herom i anden lovgivning, jf. lovforslagets § 2, stk. 1,  

 og bemærkningerne hertil.
Der er heller ikke fundet behov for at medtage en  

 bestemmelse om, at videregivelse uden samtykke kræver  

 tilsynsmyndighedens tilladelse, jf. herved § 4, stk. 1, 2. pkt., i lov om  

 private registre m.v.
Et sådant krav følger af lovforslagets §  

 50, stk. 1, nr. 1.
Til stk. 6 Af bestemmelsen følger, at et fuldstændigt  

 register over straffedomme kun må føres for en offentlig  

 myndighed.
Bestemmelsen, der har sin baggrund i direktivets artikel 8,  

 stk. 5, indebærer, at private ikke må opbygge et  

 fuldstændigt register over straffedomme.
Dette gælder både  

 for så vidt angår manuelle og elektroniske registre.
De  

 eksisterende private retsinformationssystemer er ikke fuldstændige i  

 den forstand, at de indeholder oplysninger om samtlige afsagte straffedomme.  

 Sådanne retsinformationssystemer vil derfor, såfremt de  

 indeholder oplysninger om strafbare forhold, som er personhenførbare,  

 jf. § 3, nr. 1, ikke være omfattet af den foreslåede  

 bestemmelse.
Et fuldstændigt register i bestemmelsens forstand vil  

 derimod være Det Centrale Kriminalregister.
Der er ikke efter  

 bestemmelsen noget til hinder for, at dette register føres ved en  

 privat databehandler, jf. § 3, nr. 5.
Til § 9 I bestemmelsen fastsættes særlige regler for  

 behandling af oplysninger med henblik på at føre et  

 retsinformationssystem.
Bestemmelsen har sin baggrund i direktivets artikel  

 8, stk. 4, hvorefter medlemsstaterne af grunde, der vedrører  

 hensynet til vigtige samfundsmæssige interesser, kan fastsætte  

 andre undtagelser fra behandlingsforbudet i artikel 8, stk. 1, end dem,  

 som følger af artikel 8, stk. 2 og 3.
Bestemmelsen i stk. 1 indebærer, at  

 oplysninger, der er omfattet af § 7, stk. 1, eller § 8 kan  

 behandles med henblik på at føre retsinformationssystemer af  

 væsentlig samfundsmæssig betydning.
Dette vil navnlig være  

 systemer, som er til rådighed for en bredere kreds af abonnenter for at  

 sikre en ensartet retsanvendelse.
Derimod vil en myndigheds eller virksomheds  

 interne retsinformationssystem være underlagt de almindelige  

 behandlingsregler.
Efter bestemmelsen skal behandlingen være  

 nødvendig for førelsen af systemerne.
Dette betyder, at  

 bestemmelsen ikke hjemler adgang til at behandle oplysninger i et  

 retsinformationssystem, hvis systemet kunne tjene sit formål  

 ligeså sikkert og effektivt uden oplysninger om enkeltpersoner.
Det følger af bestemmelsen i stk. 2, at  

 der ikke senere må ske behandling af oplysninger, som er omfattet af  

 stk. 1, til andre formål.
Dette medfører bl.a., at  

 oplysningerne ikke må anvendes til at træffe foranstaltninger  

 eller afgørelser vedrørende registrerede personer.
Dette  

 gælder også med hensyn til behandling af andre oplysninger, som i  

 henhold til § 6 alene foretages med henblik på at føre  

 retsinformationssystemer.
Oplysningerne må naturligvis anvendes i  

 forbindelse med f.eks. førelse af en retssag, idet en sådan  

 anvendelse ikke ligger uden for formålet med et  

 retsinformationssystem.
Med stk. 3 sikres det, at der - ligesom hvad  

 der i dag gælder for private retsinformationssystemer - kan  

 fastsættes vilkår for behandling af de i stk. 1 nævnte  

 oplysninger.
Herudover kan tilsynsmyndigheden efter bestemmelsen meddele  

 nærmere vilkår for den behandling af de i § 6 nævnte  

 oplysninger, som alene sker i tilknytning til førelsen af  

 retsinformationssystemer.
Der kan f.eks. fastsættes vilkår om, at  

 personnavne, præcise adresseangivelser og eventuelt andre  

 identifikationsoplysninger fjernes i samme omfang, som dette skal ske efter  

 Justitsministeriets cirkulære nr. 85 af 8. juli 1988 om  

 indlæggelse af afgørelser i Retsinformation.
 Der henvises i øvrigt til  

betænkningen, side 251 f.
Til § 10 I bestemmelsen fastsættes særlige regler for  

 behandling i statistisk eller videnskabeligt øjemed.
Bestemmelsen har  

 sin baggrund i direktivets artikel 8, stk. 4, hvorefter medlemsstaterne  

 af grunde, der vedrører hensynet til vigtige samfundsmæssige  

 interesser, kan fastsætte andre undtagelser fra behandlingsforbudet i  

 artikel 8, stk. 1, end dem, som følger af artikel 8, stk. 2  

 og 3.
Efter bestemmelsen i stk. 1 vil der kunne  

 behandles oplysninger som nævnt i § 7, stk. 1, eller  

 § 8, såfremt behandlingen alene finder sted med henblik på  

 at udføre statistiske eller videnskabelige undersøgelser af  

 væsentlig samfundsmæssig betydning.
Det forudsættes, at der  

 ikke sker nogen indskrænkning i forhold til de muligheder, som  

 dataansvarlige har for at foretage undersøgelser i statistisk eller  

 videnskabeligt øjemed efter den gældende registerlovgivning.  

 Såfremt en behandling tillige har andre formål, vil behandlingen  

 skulle vurderes efter bestemmelserne i henholdsvis § 7, stk. 2-4,  

 og § 8, stk. 1-2 og stk. 4-5. Bestemmelsen finder kun anvendelse,  

 hvis behandlingen er nødvendig for udførelsen af statistiske  

 eller videnskabelige undersøgelser.
Det følger af stk. 2, at der ikke  

 senere må ske behandling af oplysninger, som er omfattet af  

 stk. 1, til andre formål.
Dette medfører bl.a., at  

 oplysningerne ikke må anvendes til at træffe foranstaltninger  

 eller afgørelser vedrørende bestemte personer.
Der vil  

 således alene kunne ske efterfølgende behandling, herunder  

 videregivelse, jf. stk. 3, til private forskere eller offentlige  

 myndigheder i det omfang, behandlingen alene sker med henblik på  

 udførelsen af andre statistiske eller videnskabelige  

 undersøgelser.
Tilsvarende gælder med hensyn til behandling af  

 andre oplysninger, som i henhold til § 6 alene foretages med henblik  

 på at udføre statistiske eller videnskabelige  

 undersøgelser.
Bestemmelsen i stk. 3 fastsætter  

 endelig, at videregivelse til tredjemand kun kan ske efter forudgående  

 tilladelse fra vedkommende tilsynsmyndighed og i givet fald kun med henblik  

 på udførelse af undersøgelser i statistisk eller  

 videnskabeligt øjemed, jf. stk. 1 og 2. Bestemmelsen svarer i det  

 væsentlige til den gældende ordning i registerlovgivningen, jf.  

 lov om offentlige myndigheders registre § 18, 2. pkt., og § 21,  

 stk. 5, samt de vilkår, der almindeligvis fastsættes af  

 Registertilsynet i henhold til lov om private registre § 2, stk. 3.  

 Efter bestemmelsen kan vedkommende tilsynsmyndighed meddele vilkår til  

 sikring af, at oplysningerne alene vil blive anvendt til statistiske eller  

 videnskabelige formål samt vilkår til beskyttelse af de  

 registreredes privatliv.
Efter lov om offentlige myndigheders registre kan  

 Registertilsynet alene stille vilkår for så vidt angår  

 videregivelse af oplysninger fra den offentlige forvaltning til private  

 forskere.
Ifølge den gældende lov om offentlige  

 myndigheders registre giver Registertilsynet tilladelse efter  

 ansøgning i hvert enkelt tilfælde.
Efter den foreslåede  

 bestemmelse kan vedkommende tilsynsmyndighed give en generel tilladelse til  

 videregivelsen.
Det skal i tilladelsen præciseres, hvilke  

 oplysningstyper der må videregives.
Endvidere skal det anføres,  

 til hvilke undersøgelser og i hvilken periode videregivelse må  

 finde sted.
Tilladelsen vil f.eks. kunne gives i forbindelse med anmeldelsen  

 af en behandling, hvis den dataansvarlige allerede på  

 anmeldelsestidspunktet kan forudse, at en videregivelse til tredjemand til  

 brug for statistiske eller videnskabelige undersøgelser vil blive  

 aktuel.
 Der henvises i øvrigt til  

betænkningen, side 252- 259.
Til § 11 I bestemmelsen fastsættes regler for, i hvilket  

 omfang offentlige myndigheder og private kan behandle oplysninger om  

 personnumre.
Bestemmelsen skal for den private sektors vedkommende  

 afløse den gældende bestemmelse i lov om private registres  

 § 4 a, og for den offentlige forvaltnings vedkommende bestemmelserne i  

 § 9, stk. 1, og §§ 17 og 21, stk. 3, om henholdsvis  

 registrering og videregivelse af personnumre.
Om baggrunden for de foreslåede regler henvises  

 nærmere til lovforslagets almindelige bemærkninger pkt. 4.2.4.2.  

 (pkt.
B) og 4.2.4.3.
Til stk. 1 Af bestemmelsen følger, at offentlige myndigheder  

 vil kunne behandle oplysninger om personnumre med henblik på en entydig  

 identifikation samt som journalnummer.
Bestemmelsen indebærer, at der  

 vil kunne ske behandling af oplysninger om personnumre i samme omfang som  

 efter den gældende registerlovgivning.
 Bestemmelsen indebærer, at en forvaltningsmyndighed  

 ikke må føre åbne postlister, hvor borgernes personnumre  

 er anvendt som journalnummer.
Til stk. 2 I bestemmelsen fastsættes regler for privates  

 behandling af oplysninger om personnumre.
Efter reglen i nr. 1 vil private virksomheder m.v.  

 kunne foretage behandling, herunder registrering og videregivelse, af  

 oplysninger om personnumre, såfremt det følger af lov eller  

 bestemmelser fastsat i henhold til lov.
Dette svarer i det væsentlige  

 til den gældende ordning i lov om private registre, jf. lovens § 4  

 a, stk. 1, jf. § 3, stk. 2, 1. led, og § 4 a,  

 stk. 2.
 Herudover vil der efter bestemmelsen kunne ske behandling  

 af oplysninger om personnumre, hvis den registrerede har givet sit  

 udtrykkelige samtykke hertil, jf. nr. 2. Et sådant samtykke skal  

 opfylde betingelserne i § 3, nr. 8. Med hensyn til betydningen af kravet  

 om, at samtykket skal være udtrykkeligt, henvises til  

 bemærkningerne til § 6, stk. 1, nr. 1.
Endelig vil der efter bestemmelsen nr. 3 kunne ske  

 behandling uden samtykke, hvis dette alene sker i forbindelse med  

 undersøgelser i videnskabeligt eller statistisk øjemed.
Hermed  

 videreføres den gældende retstilstand vedrørende  

 registrering og videregivelse af personnumre som led i udførelsen af  

 forskning eller statistik.
Bestemmelsen indebærer endvidere, at registrerede  

 oplysninger om personnumre kan videregives i samme omfang som efter  

 den hidtil gældende retstilstand, jf. § 4 a, stk. 2, i lov om private  

 registre m.v.
Dette giver navnlig mulighed for at opretholde den  

 nuværende adgang til   på grundlag af kundernes personnumre   at  

 foretage samkøring i den finansielle sektor.
 Med den foreslåede bestemmelse tilsigtes i  

 øvrigt ikke at indskrænke adgangen til at anvende oplysninger om  

 personnumre, som er registreret med særlig lovhjemmel, jf. § 11, stk.  

 2, nr. 1.
 Det bemærkes, at kreditoplysningsbureauers  

 publikationer ikke må indeholde oplysninger om de registreredes  

 personnummer, jf. lovforslagets § 23, stk. 2, 2. pkt., der  

 opretholder den gældende bestemmelse i lov om private registre  

 § 12, stk. 2, 2. pkt.
Til stk. 3 Af bestemmelsen følger, at private dataansvarliges  

 behandling af oplysninger om personnumre i henhold til bestemmelsen i  

 stk. 2, nr. 3, ikke må indebære, at der sker  

 offentliggørelse af oplysningerne uden den registreredes udtrykkelige  

 samtykke.
Herved sikres det, at oplysninger, som lovligt kan behandles efter  

 stk. 2, nr. 3, ikke uden den berørtes accept kan videregives til  

 en bredere kreds af personer.
Det bemærkes, at det for så vidt  

 angår behandling af oplysninger om personnumre i medfør af  

 bestemmelsen i stk. 2, nr. 2, forudsættes, at  

 offentliggørelse kun vil kunne ske, hvis den registrerede udtrykkeligt  

 har meddelt samtykke hertil.
Til § 12 I lov om private registre kapitel 4 er fastsat  

 særlige regler om adresserings- og kuverteringsbureauer.
Med de foreslåede bestemmelser fastsættes der  

 fortsat særlige regler for sådanne bureauer.
Bestemmelserne giver  

 adresserings- og kuverteringsbureauer en videregående adgang til at  

 anvende personoplysninger end efter den gældende ordning.  

 Bestemmelserne gælder også for offentlige myndigheder i det  

 omfang, disse måtte udøve adresserings- og  

 kuverteringsbureauvirksomhed.
Af bestemmelsen i stk. 1 fremgår, hvilke  

 oplysninger en dataansvarlig, som med henblik på markedsføring  

 sælger adresser over grupper af personer, eller som for tredjemand  

 foretager kuvertering eller udsendelse af meddelelser til sådanne  

 grupper, må behandle.
Bestemmelsen omfatter således kun de  

 situationer, hvor bureauet er dataansvarlig for de oplysninger, som  

 sælges eller danner grundlag for kuvertering eller udsendelse for  

 tredjemand.
Hvis en dataansvarlig derimod overlader egne oplysninger til et  

 bureau med henblik på, at bureauet foretager kuvertering eller  

 udsendelse, er det de almindelige behandlingsbestemmelser samt bestemmelsen  

 om indsigelse imod behandling i markedsføringsøjemed, som  

 finder anvendelse.
I så fald vil bureauet blot være databehandler  

 og må derfor ikke behandle oplysningerne til andre formål end  

 dem, som den dataansvarlige giver instruks om, jf. § 42, stk. 2,  

 sammenholdt med § 3, nr. 5.
Af reglen i nr. 1 følger, at der må  

 behandles oplysninger om navn, adresse, stilling, erhverv, e-postadresse og  

 telefon- og telefaxnummer.
Endvidere må oplysninger, der indgår i  

 erhvervsregistre, som i henhold til lov eller bestemmelser fastsat i henhold  

 til lov er beregnet til at informere offentligheden, behandles, jf. nr.  

 2. Endelig må andre oplysninger behandles, hvis den registrerede  

 har givet udtrykkeligt samtykke dertil, jf. nr. 3. Et sådant  

 samtykke skal opfylde de betingelser, som fremgår af § 3, nr. 8.  

 Med hensyn til betydningen af kravet om, at samtykket skal være  

 udtrykkeligt, henvises til bemærkningerne til § 6, stk. 1, nr. 1. Et  

 samtykke skal endvidere indhentes i overensstemmelse med reglerne i  

 markedsføringslovens § 6 a.
Adgangen til efter bestemmelsen at behandle de i nr. 1-3  

 nævnte oplysninger gælder dog ikke, hvis dette vil være i  

 strid med bestemmelsen i stk. 2. Af denne bestemmelses 1.  

 pkt. fremgår, at der ikke må ske behandling af de i § 7,  

 stk. 1, og § 8 nævnte oplysninger.
Dette gælder, uanset  

 om der er givet samtykke dertil.
Efter bestemmelsens 2. pkt. kan  

 justitsministeren fastsætte yderligere begrænsninger i adgangen  

 til at behandle bestemte typer af oplysninger.
 Det bemærkes, at den registrerede altid vil kunne  

 fremsætte indsigelse mod, at et dataansvarligt adresserings- og  

 kuverteringsbureau behandler oplysninger om den pågældende med  

 henblik på markedsføring, herunder salg, kuvertering eller  

 udsendelse, jf. § 36, stk. 1, ligesom adresserings- og  

 kuverteringsbureauet skal følge proceduren i § 36.
Til § 13 I bestemmelsen fastsættes regler for offentlige  

 myndigheders og private virksomheders m.v. adgang til at foretage automatisk  

 registrering af, hvilke telefonnumre der er foretaget opkald til fra deres  

 telefoner.
Bestemmelsen svarer i det væsentlige til den nuværende  

 ordning i lov om private registre § 7 f.
Bestemmelsen gælder dog  

 ikke kun for private, men også for offentlige myndigheder.
Reglen i stk. 1, 1. pkt., tager sigte på  

 at beskytte ansattes privatliv i forbindelse med brugen af telefoner, som er  

 installeret hos den ansattes arbejdsgiver, det være sig offentlige  

 myndigheder eller private virksomheder m.v.
Bestemmelsen gælder ikke,  

 hvis de pågældende telefoner alene benyttes af ejeren af en  

 enkeltmandsejet virksomhed.
Registreringsforbudet gælder, uanset om  

 opkaldet foretages fra den dataansvarliges fast installerede telefoner eller  

 fra mobiltelefoner.
Forbudet retter sig alene mod registrering af selve det  

 opkaldte telefonnummer, og reglen er således ikke til hinder for en  

 registrering af tællerskridt eller tidsrummet for den førte  

 samtale.
Endvidere vil der kunne registreres dele af det opkaldte nummer,  

 f.eks. derved at de to sidste cifre i et ottecifret nummer udelades.  

 Bestemmelsen udelukker endvidere ikke, at der i en offentlig myndighed eller  

 virksomhed m.v. sker manuel registrering af opkaldte telefonnumre.
Om  

 sådan registrering vil være lovlig, skal afgøres efter  

 lovgivningen i øvrigt.
Vedkommende tilsynsmyndighed kan efter 2. pkt. give  

 tilladelse til, at der - uanset forbudet i 1. pkt. - foretages automatisk  

 registrering af ansattes udgående opkald.
Det kan i den forbindelse  

 efter omstændighederne tillægges betydning, om den registrerede  

 har meddelt samtykke til registreringen.
Som eksempel på  

 tilfælde, hvor tilsynsmyndigheden kan meddele tilladelse, kan  

 nævnes offentlige myndigheder eller virksomheder m.v., der  

 ønsker at foretage registrering af de telefonopkald, der er foretaget  

 i forbindelse med udførelsen af en bestemt arbejdsopgave i ind- eller  

 udlandet med henblik på at kunne få refunderet udgifterne ved  

 samtalerne af medkontrahenten i henhold til en indgået aftale herom.  

 Ved vurderingen af, om tilladelse til registrering kan gives, skal der tages  

 hensyn til artikel 5 og 14 i ISDN-direktivet.
Tilsynsmyndigheden kan efter bestemmelsen fastsætte  

 vilkår for tilladelsen.
I de fleste tilfælde vil det være  

 naturligt i hvert fald at fastsætte vilkår om, at de ansatte  

 på en klar og utvetydig måde orienteres om, at registreringen af  

 kaldte numre finder sted.
Registertilsynets praksis efter lov om private  

 registre § 7 f, stk. 1, kan også i denne henseende  

 tillægges betydning.
Af bestemmelsen i stk. 2 følger, at  

 registreringsforbudet ikke gælder, hvis andet følger af lov.  

 Dette kan f.eks. være tilfældet, hvor adgangen til registreringen  

 følger af retsplejelovens bestemmelser om efterforskningsskridt i  

 straffesager.
Forbudet omfatter heller ikke udbydere af telenet og  

 teletjenesters registrering af, til hvilke telefonnumre der er foretaget  

 opkald, enten til eget brug eller til brug ved teknisk kontrol.
Det  

 bemærkes i øvrigt, at telefonselskaber ikke på baggrund af  

 sådanne registreringer lovligt vil kunne udsende fuldt specificerede  

 telefonregninger, hvis dette medfører, at abonnenten derved modtager  

 oplysninger, som denne ikke selv lovligt vil kunne registrere efter  

 stk. 1.
Til § 14 Bestemmelsen regulerer spørgsmålet om  

 arkivering.
Efter bestemmelsen kan oplysninger, som er omfattet af loven,  

 overføres til opbevaring i arkiv efter reglerne i arkivlovgivningen.  

 Bestemmelsen indebærer, at der vil kunne ske arkivering af behandlede  

 oplysninger i det omfang, dette følger af reglerne i  

 arkivlovgivningen.
Dette gælder for oplysninger, som er behandlet for  

 såvel offentlige myndigheder som for private.
Med hensyn til de private  

 arkivalier bemærkes, at den foreslåede bestemmelse er udtryk for  

 en kodificering af, hvad der antages at gælde efter lov om private  

 registre.
 Der henvises i øvrigt til lovforslagets almindelige  

 bemærkninger pkt. 4.2.11.3. og betænkningen, side  

 145-150.
Til kapitel 5 Videregivelse til kreditoplysningsbureauer af oplysninger  

 om gæld til det offentlige Til §§ 15-18 De gældende regler om den offentlige forvaltnings  

 videregivelse til kreditoplysningsbureauer af oplysninger om gæld til  

 det offentlige findes i lov om offentlige myndigheders registre kapitel 5 a,  

 §§ 20 a-d.
De foreslåede bestemmelser svarer til de  

 gældende regler i kapitel 5 a i lov om offentlige myndigheders  

 registre.
Den gældende praksis på området vil dermed  

 fortsat være af betydning.
Der henvises i den forbindelse bl.a. til  

 Registertilsynets vejledning af 25. september 1995 om offentlige myndigheders  

 indberetning af skyldnere til private kreditoplysningsbureauer og til  

 tilsynets cirkulæreskrivelse af 25. marts 1997 vedrørende  

 offentlige myndigheders indberetning til private  

 kreditoplysningsbureauer.
Til kapitel 6 Kreditoplysningsbureauer I kapitlet fastsættes detaljerede regler om  

 kreditoplysningsbureauers virksomhed.
Reglerne svarer i det væsentlige  

 til den ordning, som er indeholdt i lov om private registre kapitel 3,  

 §§ 8-16. De forslag til ændringer i den gældende ordning,  

 som er indeholdt i kapitlet, er medtaget for at tilpasse reglerne til  

 direktivets bestemmelser.
Herudover foreslås visse præciseringer,  

 som har deres baggrund i de praktiske erfaringer med de gældende  

 regler.
Reglerne tager sigte på al form for  

 kreditoplysningsvirksomhed.
Det er således uden betydning, hvem der  

 måtte ønske at drive virksomhed med behandling af oplysninger  

 til bedømmelse af soliditet og kreditværdighed med henblik  

 på videregivelse.
I praksis drives sådanne aktiviteter for tiden  

 kun i den private sektor.
De foreslåede regler tager derfor  

 primært sigte herpå.
Dette understreges bl.a. af, at der i  

 § 19 henvises til reglen om anmeldelse af behandlinger, der foretages  

 for private (§ 50, stk. 1, nr. 3). Hvis offentlige myndigheder  

 på et tidspunkt måtte ønske at påbegynde  

 kreditoplysningsvirksomhed, følger det af reglen i § 19, at  

 tilladelse hertil skal indhentes hos Datatilsynet.
I det omfang, spørgsmål om  

 kreditoplysningsbureauers virksomhed ikke måtte være reguleret i  

 kapitlet, gælder lovens almindelige regler.
Dette indebærer  

 bl.a., at tilsynet med kreditoplysningsbureauers virksomhed er undergivet de  

 almindelige regler i kapitel 16 om Datatilsynet.
Til § 19 Bestemmelsen svarer i det væsentlige til den  

 gældende bestemmelse i lov om private registre § 8. Med  

 henvisningen til § 50, stk. 1, nr. 3, foreslås det dog, at  

 kreditoplysningsbureauer skal have Datatilsynets forudgående tilladelse  

 til at påbegynde kreditoplysningsvirksomhed.
Til § 20 Bestemmelsen i stk. 1 svarer - med en sproglig  

 ændring - til den gældende bestemmelse i lov om private registre  

 § 9, stk. 1, og indebærer dermed ikke ændringer i den  

 gældende retstilstand.
Kreditoplysningsbureauer må derfor fortsat  

 kun foretage behandling af oplysninger, som efter deres art er af betydning  

 for bedømmelsen af økonomisk soliditet og  

 kreditværdighed.
I stk. 2 fastsættes et forbud mod, at  

 oplysninger om enkeltpersoners rent private forhold behandles af  

 kreditoplysningsbureauer.
Bestemmelsen svarer til den gældende  

 bestemmelse i lov om private registre § 9, stk. 2.
 Bestemmelsen i stk. 3 svarer - med en sproglig  

 ændring - til, hvad der følger af lov om private registre  

 § 9, stk. 3. Oplysninger om forhold, der taler imod  

 kreditværdighed, og som er mere end 5 år gamle, må fortsat  

 ikke behandles, medmindre det i det enkelte tilfælde er åbenbart,  

 at forholdet er af afgørende betydning for bedømmelsen af den  

 pågældendes økonomiske soliditet og  

 kreditværdighed.
Til § 21 Bestemmelsen fastsætter, at kreditoplysningsbureauer  

 i overensstemmelse med § 28, stk. 1, eller § 29, stk. 1,  

 skal meddele de oplysninger, der er nævnt i disse bestemmelser, til  

 den, der behandles oplysninger om.
Efter bestemmelsen påhviler der  

 kreditoplysningsbureauer en ubetinget oplysningspligt ved behandling af  

 oplysninger.
Der skal således - i modsætning til den  

 gældende ordning i lov om private registre § 10, stk. 1 -  

 gives meddelelse til den registrerede, hvis den pågældende blot  

 optages i et kreditoplysningsbureaus optegnelser med navn, adresse, stilling,  

 erhverv eller oplysninger, der fremgår af Statstidende eller frit kan  

 indhentes fra Det Centrale Virksomhedsregister. Ændringen skal ses  

 på baggrund af bestemmelserne i direktivets artikel 10 og 11.
Det, der skal gives underretning om, er de oplysninger,  

 der er nævnt i bestemmelserne i § 28, stk. 1, og § 29,  

 stk. 1. Indsamling af oplysninger sker normalt hos andre end den  

 registrerede selv.
I sådanne tilfælde skal den registrerede gives  

 de i § 29, stk. 1, nævnte oplysninger.
I praksis forekommer  

 det også, at kreditoplysningsbureauer i anledning af en konkret  

 forespørgsel eller i forbindelse med registrering af mere detaljerede  

 oplysninger om en virksomhed retter henvendelse til den registrerede for at  

 få supplerende oplysninger om vedkommende.
I givet fald er det  

 bestemmelsen i § 28, stk. 1, der fastlægger, hvilke  

 oplysninger der skal gives den registrerede.
 Den pligt til at give den registrerede vejledning om  

 adgangen til at få oplysninger fra registeret (indsigt), som  

 følger af lov om private registre § 10, stk. 1, 2. pkt., vil  

 fortsat gælde efter den foreslåede bestemmelse, jf. herved  

 § 28, stk. 1, nr. 3, litra c, og § 29, stk. 1, nr. 3,  

 litra c.
Tidspunktet for oplysningspligtens indtræden  

 følger af bestemmelserne i §§ 28, stk. 1, og 29,  

 stk. 1, hvortil der henvises.
Det forudsættes, at underretning af  

 den registrerede under alle omstændigheder - som efter den hidtil  

 gældende retstilstand - sker inden 4 uger efter, at oplysningerne er  

 indsamlet, selv om dette i det konkrete tilfælde ikke skulle  

 følge af reglerne i §§ 28, stk. 1 eller 29, stk. 1.
Til § 22 Bestemmelsen i stk. 1 svarer - med en enkelt  

 ændring - til den gældende bestemmelse i lov om private registre  

 § 11, stk. 1. Som følge af direktivets artikel 12, litra a,  

 foreslås det, at det præciseres i bestemmelsen, at meddelelse af  

 indsigt til den registrerede skal ske på en let forståelig  

 måde.
 Bestemmelsen i stk. 2 svarer til den gældende  

 bestemmelse i lov om private registre § 11, stk. 2.
I stk. 3 fastsættes, at  

 kreditoplysningsbureauer er forpligtet til at give den registrerede oplysning  

 om kategorien af modtagere af oplysningerne, samt tilgængelig  

 information om, hvorfra de i stk. 1 og 2 nævnte oplysninger  

 stammer.
Bestemmelsen er indsat for at tilpasse lovgivningen til direktivets  

 artikel 12, litra a.
 I stk. 4 fastsættes det, at den registrerede  

 kan forlange skriftlig meddelelse som nævnt i stk. 1-3, jf. 1.  

 pkt.
Med hensyn til forholdet mellem bestemmelsen i stk. 4 og  

 bestemmelsen i stk. 2 bemærkes, at bestemmelsen i stk. 4 ikke  

 giver den registrerede adgang til skriftlig indsigt i det materiale, der er  

 nævnt i stk. 2. Den registrerede har   som fastsat i stk. 2   kun krav  

 på at gennemgå dette materiale ved personlig henvendelse til  

 bureauet.
Bestemmelsen fastsætter alene, at den meddelelse, der skal  

 gives efter stk. 2, på forlangende skal gives skriftligt.
 Af bestemmelsens 2. pkt. følger, at  

 justitsministeren fastsætter regler om betaling for skriftlige  

 meddelelser.
Det er tanken at fastsætte betalingen således,  

 at der kan kræves et ekspeditionsgebyr for skriftlig meddelelse af  

 indsigt.
Det er derimod ikke tanken at fastsætte betalingen  

 således, at de reelle omkostninger, der er forbundet med at give  

 indsigt, bliver dækket.
 Det er hensigten   ved lovens ikrafttræden   at  

 udstede en bekendtgørelse om betaling for skriftlige meddelelser.  

 Dette vil ske med udgangspunkt i bekendtgørelse nr. 664 af 21.  

 december 1978 om betaling for skriftlige meddelelser fra  

 kreditoplysningsbureauer.
Efter denne bekendtgørelse er udgangspunktet, at  

 den første skriftlige meddelelse af indsigt er gratis, og at der  

 ellers skal betales 10 kr. herfor.
Det bemærkes, at det ikke er tanken  

 at videreføre de bestemmelser i 1978-betalingsbekendtgørelsen,  

 hvorefter bureauet   hvis meddelelsen omfatter en samlet beskrivelse eller  

 bedømmelse af en erhvervsdrivendes eller en erhvervsvirksomheds  

 økonomiske forhold   kan kræve 50 kr. for hver påbegyndt  

 side, og at en sådan betaling også kan kræves den  

 første gang, der forlanges skriftlig meddelelse af indsigt.
Det er i  

 stedet tanken, at den første skriftlige meddelelse fortsat skal  

 være gratis, og at et kreditoplysningsbureau for skriftlig meddelelse  

 efter § 22, stk. 1-3, ellers skal kunne kræve 10 kr. for hver  

 påbegyndt side.
Betalingen skal dog ikke kunne overstige 200 kr.
Disse  

 takster svarer til den generelle ordning, der vil blive fastsat efter  

 lovforslagets § 34, stk. 2, jf. bestemmelsens bemærkninger.
 De foreslåede regler i stk. 1-4 indebærer  

 ikke i øvrigt ændringer i den gældende retstilstand.
Til § 23 I bestemmelserne i stk. 1-4 er fastsat regler om, i  

 hvilken form oplysninger om økonomisk soliditet og  

 kreditværdighed må videregives, samt i hvilket omfang summariske  

 oplysninger om skyldforhold må videregives.
De foreslåede  

 bestemmelser er i det væsentlige en videreførelse af de  

 gældende regler i lov om private registre § 12, stk. 1-4.
 Bestemmelsen i stk. 3, 3. pkt., præciserer, at  

 betingelserne for videregivelse af summariske oplysninger også skal  

 være opfyldt, hvis sådanne oplysninger videregives i forbindelse  

 med udarbejdelse af bredere kreditbedømmelser.
Det forudsættes, at bestemmelsen i stk. 4 ikke  

 er til hinder for, at kreditoplysningsbureauerne videregiver oplysninger  

 opdelt efter postnumre.
Der henvises herved til betænkningen,  

 side 281 f.
 Om baggrunden for de foreslåede præciseringer  

 af reglerne i lov om private registre § 12, stk. 3 og 4, henvises i  

 øvrigt til lovforslagets almindelige bemærkninger pkt.  

 4.2.4.3.
Til §§ 24 og 25 Bestemmelserne svarer til de gældende regler i lov  

 om private registre §§ 13 og 14.
Til § 26 Af bestemmelsen i stk. 1 følger, at  

 henvendelser fra en registreret om sletning, berigtigelse eller blokering af  

 oplysninger eller bedømmelser, der angives at være urigtige  

 eller vildledende, eller om sletning af oplysninger, der ikke må  

 behandles, jf. § 37, stk. 1, snarest og inden 4 uger efter modtagelsen  

 skal besvares skriftligt af bureauet.
Bestemmelsen svarer - med en enkelt  

 ændring - til den gældende bestemmelse i lov om private registre  

 § 15. Den foreslåede ændring indebærer, at også  

 henvendelser fra den registrerede om blokering af oplysninger skal besvares  

 skriftligt snarest muligt og inden 4 uger efter modtagelsen.
Forslaget skal  

 ses på baggrund af direktivets artikel 12, litra b.
 Bestemmelsen i stk. 2 svarer i det  

 væsentlige til, hvad der følger af lov om private registre  

 § 15, stk. 2. Dog er det indføjet i bestemmelsen, at  

 muligheden for at indbringe bureauets afgørelse for Datatilsynet  

 også gælder, hvis den registrerede har fremsat begæring om  

 blokering.
 Bureauets svar skal i de i stk. 2 nævnte  

 tilfælde indeholde oplysning om adgangen til at indbringe  

 spørgsmålet for Datatilsynet og om fristen herfor, jf.  

 stk. 3. Bestemmelsen svarer til, hvad der følger af lov om  

 private registre § 15, stk. 3.
Til kapitel 7 Overførsel af oplysninger til tredjelande I kapitlet reguleres spørgsmålet om  

 dataansvarliges adgang til at foranstalte behandlede oplysninger  

 overført til modtagere i tredjelande.
Bestemmelserne, der på en  

 række punkter er udtryk for nyskabelser i forhold til den  

 nugældende registerlovgivning, har deres baggrund i direktivets artikel  

 25 og 26.
Til § 27 Til stk. 1 I bestemmelsen er fastsat, at overførsel af  

 oplysninger til myndigheder, virksomheder m.v. i tredjelande kan finde sted,  

 hvis det pågældende land sikrer et tilstrækkeligt  

 beskyttelsesniveau.
Udtrykket  overførsel omfatter  

 »videregivelse« af oplysninger, hvorved forstås overførsel af  

 oplysninger til enhver anden end den registrerede, den dataansvarlige,  

 databehandleren og personer under den dataansvarliges og databehandlerens  

 direkte myndighed.
Udtrykket omfatter også »overladelse « af  

 oplysninger, hvorved forstås overførsel af oplysninger til en  

 databehandler eller personer under databehandlerens direkte myndighed.  

 Endelig omfatter udtrykket den dataansvarliges interne anvendelse af  

 oplysninger.
Udtrykket »overførsel« er således en samlet  

 betegnelse for videregivelse og overladelse/intern anvendelse af oplysninger.  

 Der henvises i øvrigt til  betænkningen, side 283 f.
 Med hensyn til hvad der skal forstås ved udtrykket  

tredjeland, henvises til § 3, nr. 9.
I kravet om, at et tredjeland skal sikre et  

 tilstrækkeligt beskyttelsesniveau, ligger, at overførslen af  

 oplysninger ikke må medføre en væsentlig forringelse af  

 den beskyttelse af den registrerede, som loven tilsigter at sikre.
I det  

 pågældende tredjeland skal behandlingen således i det  

 væsentlige være undergivet en regulering som den, der  

 følger af loven.
Dette gælder dels for så vidt angår  

 de materielle krav til behandling af oplysninger, herunder reglerne om den  

 registreredes rettigheder, dels de formelle krav om bl.a. tilsyn og  

 behandlingssikkerhed og muligheden for via domstolene at få  

 kontrolleret overholdelsen af reglerne.
 Om det pågældende tredjeland har et  

 tilstrækkeligt beskyttelsesniveau, skal afgøres på  

 grundlag af en vurdering af samtlige de forhold, der har indflydelse på  

 en overførsel, jf. stk. 2. I den forbindelse bemærkes, at  

 overførsler af de i § 7, stk. 1, og § 8 nævnte  

 oplysninger, som finder sted efter bestemmelsen, ikke kan  

 iværksættes, medmindre vedkommende tilsynsmyndighed forinden har  

 afgivet udtalelse herom, jf. § 45, stk. 1, nr. 1, samt § 52,  

 eller har givet tilladelse hertil, jf. § 50, stk. 1, nr. 1, samt  

 § 50, stk. 2, jf. stk. 1.
Til stk. 2 Af bestemmelsen følger, at vurderingen af, om  

 beskyttelsesniveauet er tilstrækkeligt, skal ske på grundlag af  

 samtlige de forhold, der har indflydelse på en overførsel,  

 herunder navnlig oplysningernes art, behandlingens formål og varighed,  

 oprindelseslandet og det endelige bestemmelsesland, samt de retsregler,  

 regler for god forretningsskik og sikkerhedsforanstaltninger, som  

 gælder i tredjelandet.
Opregningen af faktorer, som der kan  

 lægges vægt på er ikke udtømmende, og der kan  

 således være andre faktorer, som kan indgå i vurderingen  

 af, om et tredjeland har et tilstrækkeligt beskyttelsesniveau.
Det skal i den forbindelse fremhæves, at der ved  

 vurderingen af, om beskyttelsesniveauet er tilstrækkeligt, skal  

 lægges afgørende vægt på oplysningernes art i de  

 tilfælde, hvor der er tale om offentliggørelse af  

 personoplysninger, herunder gennem Internettet.
Om adgangen til   uden  

 samtykke   at offentliggøre personoplysninger på Internettet  

 henvises i øvrigt til det, som er anført i lovforslagets  

 almindelige bemærkninger pkt. 4.2.4.3.
I det omfang, det konstateres, at et tredjeland ikke har  

 et tilstrækkeligt beskyttelsesniveau, skal Europa- Kommissionen samt de  

 øvrige medlemsstater underrettes herom, jf. direktivets artikel 25,  

 stk. 3. Det forudsættes, at en tilsynsmyndighed, som måtte  

 være af den opfattelse, at et tredjeland ikke sikrer et  

 tilstrækkeligt beskyttelsesniveau, underretter Justitsministeriet  

 herom, således at Justitsministeriet i givet fald kan underrette  

 Europa-Kommissionen og de øvrige medlemsstater herom.
En underretning  

 af Justitsministeriet kan også komme fra andre, f.eks. dataansvarlige  

 myndigheder.
Underretninger, som Danmark måtte modtage fra andre  

 medlemsstater om, at et tredjeland ikke sikrer et tilstrækkeligt  

 beskyttelsesniveau, skal tillægges betydning ved vurderingen efter  

 bestemmelsen.
Hvis Europa-Kommissionen efter den i direktivets artikel 31,  

 stk. 2, fastsatte procedure, konstaterer, at et tredjeland ikke sikrer  

 et tilstrækkeligt beskyttelsesniveau, skal en sådan  

 afgørelse lægges til grund, jf. herved artikel 25, stk. 4.  

 I givet fald kan overførsel til det pågældende tredjeland  

 i medfør af bestemmelsen i stk. 1, ikke finde sted, og  

 vedkommende tilsynsmyndighed skal skride ind over for en sådan  

 overførsel.
Også afgørelser fra Europa- Kommissionen om,  

 at et tredjeland sikrer et tilstrækkeligt beskyttelsesniveau skal  

 lægges til grund, jf. artikel 25, stk. 6. Det forudsættes,  

 at vedkommende tilsynsmyndighed i form af generelt informationsmateriale  

 underretter de dataansvarlige om eventuelle afgørelser, som  

 måtte blive truffet af Europa-Kommissionen.
Til stk. 3 I bestemmelsen fastsættes, i hvilket omfang der vil  

 kunne ske overførsel af oplysninger til et tredjeland, som ikke sikrer  

 et tilstrækkeligt beskyttelsesniveau.
Dette vil ifølge nr. 1 kunne ske, hvis den  

 registrerede har givet udtrykkeligt samtykke hertil.
Med hensyn til kravene  

 til et sådant samtykke henvises til § 3, nr. 8. Heraf  

 følger bl.a., at den registrerede som minimum skal oplyses om, hvilke  

 typer af oplysninger der overføres, til hvilke formål og til  

 hvilke tredjelande, dette sker.
Herudover vil der skulle gives andre  

 relevante oplysninger, som kan have betydning for den registreredes vurdering  

 af risikoen ved overførslen.
Med hensyn til betydningen af kravet om,  

 at samtykket skal være udtrykkeligt, henvises til bemærkningerne  

 til § 6, stk. 1, nr. 1.
 Efter nr. 2 kan der ske overførsel,  

 når overførslen er nødvendig af hensyn til opfyldelsen af  

 en aftale mellem den registrerede og tredjemand eller af hensyn til  

 gennemførelse af foranstaltninger, der træffes på den  

 registreredes anmodning forud for indgåelse af en sådan  

 aftale.
Desuden kan der efter nr. 3 ske overførsel  

 af hensyn til indgåelsen eller udførelsen af en aftale, som den  

 registrerede ikke er part i, såfremt aftalen er indgået i den  

 registreredes interesse.
Der kan f.eks. være tale om overførsel  

 af oplysninger med henblik på at gennemføre  

 betalingsoverførsler til eller fra et tredjeland, som enten aftales  

 mellem den registrerede og den dataansvarlige, eller som blot er i den  

 registreredes interesse.
Efter nr. 4 kan der endvidere ske  

 overførsel, såfremt det er nødvendigt eller følger  

 af lov eller bestemmelser fastsat i henhold til lov for at beskytte en vigtig  

 samfundsmæssig interesse.
Som eksempel på overførsel, som  

 vil være omfattet af bestemmelsen, kan nævnes international  

 udveksling af oplysninger mellem skatte- og toldmyndigheder eller mellem  

 socialsikringsmyndigheder.
Af bestemmelsen følger tillige, at  

 overførsel af oplysninger kan ske, hvis dette er nødvendigt  

 for, at et retskrav kan fastlægges, gøres gældende eller  

 forsvares.
Udtrykket retskrav skal forstås på samme  

 måde som i bestemmelsen i § 7, stk. 2, nr. 4.
Efter nr. 5 kan overførsel endvidere ske,  

 når dette er nødvendigt for at beskytte den registreredes vitale  

 interesser.
Bestemmelsen svarer til § 6, stk. 1, nr. 4.
Herudover vil der efter nr. 6 kunne ske  

 overførsel fra et register, som ifølge lov eller bestemmelser  

 fastsat i henhold til lov er tilgængeligt for offentligheden eller for  

 personer, der kan godtgøre at have en berettiget interesse heri.
Dette  

 gælder dog kun, hvis de i lovgivningen fastsatte betingelser for den  

 offentlige tilgængelighed er opfyldt i det specifikke tilfælde.  

 Adgangen til efter bestemmelsen at overføre oplysninger omfatter ikke  

 alle oplysningerne eller hele kategorier af oplysninger i registeret.
Der  

 henvises herved til betragtning 58 i direktivets præambel.
Endelig fremgår det af nr. 7 og 8, at der kan  

 ske overførsel af oplysninger i forbindelse med strafferetlig  

 forfølgning m.v. samt af hensyn til den offentlige sikkerhed, rigets  

 forsvar eller statens sikkerhed.
Bestemmelserne er indsat for at  

 tydeliggøre, at den nødvendige behandling i de nævnte  

 øjemed kan finde sted.
Det bemærkes herved, at sådan  

 behandling falder uden for direktivets område, jf. artikel 3,  

 stk. 2, 1. pind, 2. led, og at bestemmelserne således er indsat  

 uafhængigt af direktivets regulering.
Til stk. 4 Af bestemmelsen følger, at vedkommende  

 tilsynsmyndighed kan give tilladelse til, at der sker overførsel af  

 oplysninger, selv om betingelserne i stk. 1 eller 3 ikke er opfyldt.
Den  

 dataansvarlige skal i så fald yde de fornødne garantier for  

 beskyttelsen af privatlivets fred, personers grundlæggende rettigheder  

 og frihedsrettigheder samt for udøvelsen af de dertil knyttede  

 rettigheder.
Sådanne garantier kan navnlig fremgå af passende  

 kontraktbestemmelser, som medfører, at det beskyttelsesniveau, som  

 loven tilsigter at sikre, ikke forringes væsentligt.
Efter direktivets  

 artikel 26, stk. 4, kan Kommissionen efter proceduren i direktivets  

 artikel 31, stk. 2, fastslå, at visse standardkontraktbestemmelser  

 frembyder tilstrækkelige garantier.
Kontraktbestemmelser, som  

 udarbejdes på baggrund af sådanne standarder, vil opfylde kravet  

 i bestemmelsen om de fornødne garantier.
Af bestemmelsen fremgår endvidere, at vedkommende  

 tilsynsmyndighed skal underrette Kommissionen og de øvrige  

 medlemsstater om tilladelser, som gives efter bestemmelsen.
Denne  

 forpligtelse bygger på direktivets artikel 26, stk. 3. Hvis der  

 rejses berettiget tvivl omkring berettigelsen af en tilladelse, og  

 Europa-Kommissionen i henhold til artikel 26, stk. 3, træffer  

 afgørelse om, at der skal foretages passende foranstaltninger, skal  

 sådanne afgørelser efterkommes.
Vedkommende tilsynsmyndighed  

 må derfor i givet fald tilbagekalde tilladelsen, jf. § 58,  

 stk. 2, og § 68, stk. 1, med henvisningen til § 58,  

 stk. 2.
Til stk. 5 I bestemmelsen fastsættes det, at lovens almindelige  

 regler finder anvendelse ved overførsel af oplysninger til  

 tredjelande.
Heri ligger bl.a., at der kun kan ske overførsel til et  

 tredjeland, såfremt betingelserne i kapitel 4-6 for behandling af  

 oplysninger er opfyldt.
Til kapitel 8 Oplysningspligt over for den registrerede I kapitlet fastsættes bestemmelser om, i hvilket  

 omfang der påhviler den dataansvarlige en oplysningspligt i forhold til  

 den registrerede.
Bestemmelserne, der bygger på direktivets artikel  

 10, 11 og 13, er udtryk for en nyskabelse i forhold til den gældende  

 registerlovgivning, hvorefter der ikke gælder en generel regel om den  

 dataansvarliges oplysningspligt over for den registrerede.
Princippet om  

 obligatorisk underretning af den registrerede kendes dog på enkelte  

 områder i registerlovgivningen, jf. bestemmelserne i § 10 i  

 henholdsvis lov om offentlige myndigheders registre og lov om private  

 registre.
Specielt for så vidt angår kreditoplysningsbureauers  

 oplysningspligt henvises til lovforslagets § 21.
Til § 28 Til stk. 1 Bestemmelsen har til formål at sikre, at den  

 registreredes beslutning om at afgive oplysninger om sig selv træffes  

 på et pålideligt faktuelt grundlag med hensyn til en række  

 forhold.
Af bestemmelsen følger, at den dataansvarlige eller  

 dennes repræsentant har pligt til af egen drift at give den  

 registrerede meddelelse om en række forhold.
Oplysningspligten  

 gælder dog kun, hvis oplysningerne indsamles hos den registrerede selv.  

 I givet fald indtræder pligten til at give oplysninger til den  

 registrerede samtidig med selve indsamlingen.
Den dataansvarlige er ikke  

 forpligtet til at give en registreret person de nævnte oplysninger mere  

 end én gang, jf. herved også stk. 2. Der gælder ikke  

 noget krav om, at meddelelse efter bestemmelsen skal gives skriftligt.
Den  

 dataansvarlige skal dog i tilfælde af uenighed om, hvorvidt  

 fornøden underretning er givet til den registrerede, kunne  

 dokumentere, at dette er tilfældet.
Underretning bør derfor  

 gives skriftligt og på en tydelig måde.
Det, der skal gives den registrerede meddelelse om, er for  

 det første den dataansvarliges og dennes eventuelle  

 repræsentants identitet, jf. nr. 1. Dette vil kunne opfyldes ved  

 meddelelse om navn og adresse.
Det vil ikke være tilstrækkeligt,  

 at der alene gives den registrerede oplysning om, hvem der er  

 repræsentant for den dataansvarlige.
 Endvidere skal der gives meddelelse om formålene med  

 den behandling, hvortil oplysningerne er bestemt, jf. nr. 2. I kravet  

 om formålsangivelse ligger, at der skal gives den registrerede  

 tilstrækkelig information til, at den pågældende bliver  

 klar over, hvad der er baggrunden for, at der indsamles oplysninger om den  

 pågældende.
Endelig skal der efter nr. 3 gives meddelelse om  

 alle yderligere oplysninger, der under hensyn til de særlige  

 omstændigheder, hvorunder oplysningerne indsamles, er nødvendige  

 for, at den registrerede kan varetage sine interesser.
Der vil bl.a. kunne  

 blive tale om, at den registrerede skal gives meddelelse om kategorierne af  

 modtagere af de indsamlede oplysninger, om det er obligatorisk eller  

 frivilligt at besvare de stillede spørgsmål, om mulige  

 følger af ikke at svare, samt vejledning om reglerne om indsigt i og  

 berigtigelse af de oplysninger, der vedrører den registrerede, jf.  

litra a-c.
Opregningen i litra a-c er ikke udtømmende.
Der vil  

 derfor efter omstændighederne kunne påhvile den dataansvarlige en  

 pligt til at give den registrerede andre oplysninger.
Til stk. 2 Undtagelse fra bestemmelsen i stk. 1 kan efter  

 bestemmelsen gøres, hvis den registrerede allerede er bekendt med de i  

 stk. 1, nr. 1-3, anførte oplysninger.
I de tilfælde, hvor  

 den dataansvarlige eller dennes repræsentant er i tvivl herom,  

 forudsættes det, at der gives den registrerede meddelelse i  

 overensstemmelse med stk. 1.
Til § 29 Til stk. 1 Bestemmelsen omhandler den situation, at oplysninger ikke  

 indsamles hos den registrerede selv.
Det påhviler efter bestemmelsen  

 den dataansvarlige eller dennes repræsentant ved registreringen, eller  

 hvor de indsamlede oplysninger er bestemt til videregivelse til tredjemand,  

 senest når videregivelse af oplysningerne finder sted, at give den  

 registrerede meddelelse om en række forhold.
Den dataansvarlige eller  

 dennes repræsentant har pligt til af egen drift at meddele den  

 registrerede de omhandlede oplysninger.
Den dataansvarlige er ikke forpligtet  

 til at give en registreret person de i bestemmelsen nævnte oplysninger  

 mere end én gang, jf. herved også stk. 2. Hvis den  

 dataansvarlige løbende indsamler oplysninger om den registrerede, vil  

 det således være tilstrækkeligt, at der gives underretning  

 første gang, indsamlingen af oplysninger finder sted.
En betingelse  

 for at undlade at underrette den registrerede hver gang, der indsamles  

 oplysninger, er dog, at den indsamling, som løbende finder sted, ikke  

 går ud over rammerne for den meddelelse, som blev givet til den  

 registrerede i forbindelse med den første indsamling af  

 oplysninger.
 Det, der skal gives den registrerede meddelelse om, er den  

 dataansvarliges og dennes eventuelle repræsentants identitet samt  

 formålene med den behandling, hvortil oplysninger er indsamlet, jf.  

nr. 1 og 2. For så vidt angår det nærmere indhold af  

 disse bestemmelser henvises til bemærkningerne til § 28,  

 stk. 1, nr. 1 og 2.
Der skal endvidere efter nr. 3 gives den  

 registrerede alle yderligere oplysninger, der, under hensyn til de  

 særlige omstændigheder hvorunder oplysningerne indsamles, er  

 nødvendige for, at den registrerede kan varetage sine interesser.  

 Dette kan bl.a. være oplysninger om typen af oplysninger, som  

 indsamles, om eventuelle kategorier af modtagere, samt vejledning om reglerne  

 om indsigt i og berigtigelse af de indsamlede oplysninger, jf. litra  

 a-c.
Opregningen i litra a-c er ikke udtømmende.
Der vil derfor  

 efter omstændighederne kunne påhvile den dataansvarlige en pligt  

 til at give den registrerede andre oplysninger.
Der vil dog ikke være  

 pligt til at give den registrerede oplysning om, hvilke konkrete oplysninger  

 der er indsamlet om den pågældende.
I de tilfælde, hvor  

 yderligere oplysninger er nødvendige for, at den registrerede kan  

 varetage sine interesser, jf. nr. 3, vil det således være  

 tilstrækkeligt, at der gives den registrerede meddelelse om, hvilken  

type af oplysninger der er indsamlet.
Hvis den registrerede herefter  

 ønsker at få nærmere meddelelse om, hvilke konkrete  

 oplysninger der er indsamlet om den pågældende, kan den  

 registrerede anmode om indsigt efter reglerne i kapitel 9.
Efter bestemmelsen indtræder den dataansvarliges  

 oplysningspligt ved registreringen, eller hvor de indsamlede oplysninger er  

 bestemt til videregivelse til tredjemand, senest når videregivelse af  

 oplysningerne finder sted.
Kun i de tilfælde, hvor de indsamlede  

 oplysninger er bestemt til videregivelse til tredjemand, vil den  

 dataansvarlige kunne vente med at opfylde oplysningspligten.
Det må  

 således på tidspunktet for indsamlingen være klart, at  

 oplysningerne skal videregives til tredjemand.
Det er endvidere en  

 betingelse, at videregivelsen skal ske inden for en forholdsvis snæver  

 periode.
Oplysningspligten indtræder i givet fald, når  

 videregivelsen til tredjemand første gang finder sted.
Der  

 gælder ikke noget krav om, at meddelelse skal gives skriftligt.
Den  

 dataansvarlige vil dog i tilfælde af uenighed om, hvorvidt  

 fornøden underretning er givet til den registrerede, skulle kunne  

 dokumentere, at dette er tilfældet.
Underretning bør derfor  

 gives skriftligt og på en tydelig måde.
Til stk. 2 Bestemmelsen i stk. 1 om oplysningspligt gælder  

 efter stk. 2 ikke, hvis den registrerede allerede er bekendt med de i  

 stk. 1, nr. 1-3, nævnte oplysninger.
Det vil ofte være  

 vanskeligt for den dataansvarlige i praksis at afgøre, hvorvidt den  

 registrerede allerede er bekendt med de yderligere oplysninger, som den  

 dataansvarlige efter omstændighederne er forpligtet til at meddele i  

 henhold til bestemmelsen i stk. 1, nr. 3. I de tilfælde hvor den  

 dataansvarlige eller dennes repræsentant er i tvivl herom,  

 forudsættes det, at der gives den registrerede meddelelse i  

 overensstemmelse med stk. 1.
Af bestemmelsen følger endvidere, at  

 oplysningspligten i stk. 1 ikke gælder, hvis registreringen eller  

 videregivelsen er udtrykkeligt fastsat ved lov eller bestemmelser fastsat i  

 henhold til lov.
Pligten eller retten til at registrere eller videregive  

 oplysninger kan for det første følge af lov i formel forstand.  

 Dette vil bl.a. være tilfældet for så vidt angår  

 reglerne i arkivloven og lov om Danmarks Statistik.
Endvidere vil pligten  

 eller retten til at registrere eller videregive oplysninger kunne  

 følge af administrative retsforskrifter såsom anordninger og  

 bekendtgørelser.
Det skal være udtrykkeligt fastsat, at der kan  

 eller skal ske registrering eller videregivelse af oplysninger.
Til stk. 3 Efter bestemmelsen gælder oplysningspligten i  

 stk. 1 heller ikke, hvis underretning af den registrerede viser sig  

 umulig eller er uforholdsmæssig vanskelig.
Med udtrykket  

 uforholdsmæssig vanskelig fastsættes det, at der gælder et  

 proportionalitetsprincip ved vurderingen af, om meddelelse, som foreskrevet i  

 stk. 1, skal gives.
Der skal ske en afvejning af på den ene side  

 betydningen af en sådan underretning for den registrerede, og på  

 den anden side den arbejdsindsats hos den dataansvarlige, der vil være  

 forbundet med en sådan underretning.
I hvilket omfang, underretning af  

 registrerede personer er uforholdsmæssig vanskelig eller endog umulig,  

 skal afgøres i den enkelte situation.
Der skal i den forbindelse bl.a.  

 lægges vægt på antallet af registrerede, oplysningernes  

 alder, samt de kompensatoriske foranstaltninger, f.eks. offentlige  

 oplysningskampagner, der eventuelt måtte blive truffet af den  

 dataansvarlige.
Endvidere må det tillægges betydning, hvor  

 betydelige de interesser er, af hensyn til hvilke oplysningerne behandles, og  

 hvor indgribende det er for den enkelte, at der foretages behandling af  

 oplysninger om vedkommende.
 Det kan bl.a. nævnes, at det ud fra en  

 proportionalitetsbetragtning normalt vil være uforholdsmæssigt  

 vanskeligt for f.eks. dataansvarlige domstole at underrette bipersoner  

 (personer, som kun er bipersoner i behandlingen) om, at der indsamles  

 oplysninger om dem i forbindelse med behandlingen af en civil retssag.
Det forudsættes endvidere, at der efter bestemmelsen  

 kun i særdeles begrænset omfang vil påhvile dataansvarlige,  

 der foretager behandling af oplysninger i statistisk øjemed eller til  

 historiske eller videnskabelige forskningsformål, en oplysningspligt  

 over for de registrerede personer.
Det samme forudsættes med hensyn til  

 den behandling af oplysninger, som sker i retsinformationssystemer.
Der  

 henvises til betænkningen, side 298-300.
Til § 30 I bestemmelsen er fastsat regler om, i hvilket omfang den  

 dataansvarlige kan gøre undtagelse fra den oplysningspligt, som  

 følger af § 28, stk. 1, og § 29, stk. 1.  

 Bestemmelsen har kun betydning, hvis underretning af den registrerede ikke  

 kan undlades efter undtagelsesbestemmelserne i § 28, stk. 2, og  

 § 29, stk. 2 og 3.
 Efter bestemmelsen i stk. 1 kan undtagelse fra  

 bestemmelserne i § 28, stk. 1, og § 29, stk. 1,  

 gøres, hvis den registreredes interesse i at få kendskab til  

 oplysningerne findes at burde vige for afgørende hensyn til private  

 interesser, herunder hensynet til den pågældende selv.
Indskrænkningen i den dataansvarliges eller dennes  

 repræsentants oplysningspligt kan kun ske på baggrund af en  

 konkret afvejning af de modstående interesser, som er nævnt i  

 bestemmelsen.
Afvejningen må foretages for hver enkelt oplysning for  

 sig med den virkning, at der, såfremt sådanne hensyn kun  

 gør sig gældende for en del af de i § 28, stk. 1, og  

 § 29, stk. 1, nævnte oplysninger, skal gives den registrerede  

 meddelelse om de øvrige oplysninger.
I afvejningen indgår som nævnt på den  

 ene side den registreredes interesse i at få kendskab til de i  

 § 28, stk. 1, og § 29, stk. 1, nævnte oplysninger.  

 Heroverfor står hensynet til private interesser, herunder til den  

 pågældende selv.
De private interesser, som kan beskyttes efter  

 bestemmelsen, er såvel den dataansvarliges som tredjemands interesser.  

 Som private interesser, der bl.a. vil kunne begrunde hemmeligholdelse, kan  

 nævnes forretningshemmeligheder, den professionelle tavshedspligt, som  

 læger og advokater skal iagttage, retten til at forberede sit eget  

 forsvar i retssager samt beskyttelse af menneskerettighederne.
Der henvises  

 herved til betænkningen, side 302 f.
Med anvendelsen af  

 udtrykket »afgørende« er det tilkendegivet, at undtagelse fra  

 oplysningspligten kun kan gøres, hvor der er nærliggende fare  

 for, at privates interesser vil lide skade af væsentlig betydning.
 Efter bestemmelsen i stk. 2 kan undtagelse fra  

 bestemmelserne i §§ 28, stk. 1, og 29, stk. 1, tillige  

 gøres, hvis den registreredes interesse i at få kendskab til  

 oplysningerne findes at burde vige for afgørende hensyn til offentlige  

 interesser, herunder navnlig hensynet til statens sikkerhed, forsvaret, den  

 offentlige sikkerhed, forebyggelse, efterforskning, afsløring og  

 retsforfølgning i straffesager eller i forbindelse med brud på  

 etiske regler for lovregulerede erhverv, væsentlige økonomiske  

 eller finansielle interesser hos en medlemsstat eller Den Europæiske  

 Union, herunder valuta-, budget- og skatteanliggender, og kontrol-, tilsyns-,  

 eller reguleringsopgaver, herunder opgaver af midlertidig karakter, der er et  

 led i den offentlige myndighedsudøvelse på de i nr. 3-5  

 nævnte områder, jf. nærmere reglerne i nr. 1-6.
Bestemmelsen fastsætter - ligesom bestemmelsen i  

 stk. 1 - at indskrænkning i den dataansvarliges eller dennes  

 repræsentants oplysningspligt kun kan ske på grundlag af en  

 konkret afvejning af de modstående interesser, som er nævnt i  

 bestemmelsen.
På baggrund af en sådan afvejning vil undtagelse  

 kunne gøres, hvis der er nærliggende fare for, at det  

 offentliges interesser vil lide skade af væsentlig betydning.
Til kapitel 9 Den registreredes indsigtsret I den gældende registerlovgivning er fastsat  

 generelle regler om registerindsigt, jf. herved lov om offentlige  

 myndigheders registre kapitel 4 (§§ 13-15) og lov om private registre  

 kapitel 2 a (§§ 7 a-e). Specielt for så vidt angår  

 registreredes ret til indsigt hos kreditoplysningsbureauer henvises til lov  

 om private registre § 11. Det bemærkes, at særlige regler om  

 registrerede personers ret til indsigt hos kreditoplysningsbureauer ligeledes  

 er indsat i lovforslagets kapitel 6 (§ 22). Der henvises nærmere  

 til bemærkningerne til denne bestemmelse.
Også i direktivets artikel 12, litra a, der skal ses  

 i sammenhæng med artikel 13, er der fastsat bestemmelser om den  

 registreredes indsigtsret.
For at sikre en korrekt implementering af disse  

 artikler foreslås det, at der dels foretages visse ændringer i de  

 gældende regler om registerindsigt, dels indsættes nye  

 bestemmelser om indsigtsret.
Til § 31 Til stk. 1 I bestemmelsens 1. pkt. fastsættes det, at en  

 person, der fremsætter begæring herom, skal have meddelelse fra  

 den dataansvarlige om, hvorvidt der behandles oplysninger om den  

 pågældende.
Bestemmelsen svarer til, hvad der i Registertilsynets  

 praksis er antaget at følge af den gældende registerlovgivning,  

 jf. f.eks.
Registertilsynets årsberetning 1989, side 42.
Hvis der behandles oplysninger om den begærende,  

 skal der på en let forståelig måde gives den  

 pågældende meddelelse om en række forhold, jf.  

 bestemmelsens 2. pkt., nr. 1-4. Efter nr. 1 skal der gives den registrerede  

 meddelelse om, hvilke oplysninger om den pågældende der  

 behandles.
De oplysninger, der efter bestemmelsen skal meddeles den  

 registrerede, er de oplysninger, der behandles på tidspunktet for  

 begæringen, samt oplysninger der er kommet til i perioden frem til at  

 begæringen ekspederes.
Den registrerede har således ikke krav  

 på at få oplyst, hvilke oplysninger der tidligere har været  

 undergivet behandling.
Bestemmelsen er dog naturligvis ikke til hinder for,  

 at sådanne ældre oplysninger meddeles.
Endvidere skal der efter  

 nr. 2 gives meddelelse om behandlingens formål.
Heri ligger ikke en  

 forpligtelse for den dataansvarlige til at meddele, hvad oplysningerne  

 nøjagtigt vil skulle bruges til.
En generel angivelse af, hvad  

 formålet med behandlingen er, vil være tilstrækkeligt.
For  

 så vidt angår den nærmere rækkevidde af kravet om  

 formålsangivelse henvises til bemærkningerne til § 28,  

 stk. 1, nr. 2. Herudover skal der gives meddelelse om kategorierne af  

 modtagere af oplysningerne, jf. nr. 3. Endelig skal der gives den  

 registrerede tilgængelig information om, hvorfra de oplysninger, der  

 behandles, stammer, jf. nr. 4. Denne pligt gælder således kun,  

 hvis der foreligger oplysning herom.
Der påhviler ikke den  

 dataansvarlige at tilvejebringe og opbevare sådanne oplysninger.
Der stilles ikke særlige formkrav til  

 begæringen.
Den kan således fremsættes mundtligt  

 såvel som skriftligt.
Begæringen skal rettes til den  

 dataansvarlige eller dennes repræsentant.
Såfremt en registreret  

 person er i tvivl om, hvem der er ansvarlig for de pågældende  

 behandlinger, vil den pågældende eventuelt kunne rette  

 henvendelse herom til vedkommende tilsynsmyndighed.
Til stk. 2 Af bestemmelsens 1. pkt. følger, at den  

 dataansvarlige snarest skal besvare begæringer som nævnt i  

 stk. 1. Den tid, der vil hengå med at ekspedere en anmodning om  

 indsigt, vil kunne variere afhængig af, hvilken form for behandling der  

 er tale om.
I mange tilfælde vil den dataansvarlige først kunne  

 meddele indsigt, når oplysningerne er rekvireret hos en databehandler.  

 Ekspeditionstidens længde vil endvidere være afhængig af  

 den tekniske indretning af det system, hvori oplysningerne behandles.
Der er  

 derfor ikke fastsat nogen absolut frist.
I stedet er der i bestemmelsens 2.  

 pkt. indsat en regel, hvorefter en dataansvarlig, hvis det undtagelsesvis  

 tager længere tid end 4 uger at behandle en begæring om indsigt,  

 skal underrette den registrerede herom.
Underretningen af den registrerede  

 skal indeholde oplysninger om grunden til, at der ikke kan træffes  

 afgørelse inden for 4 ugers fristen, samt om, hvornår en  

 afgørelse vil foreligge.
Til § 32 Til stk. 1 I bestemmelsen fastsættes det, i hvilket omfang den  

 dataansvarlige kan undlade at give den registrerede ret til indsigt.
Af  

 bestemmelsen følger, at den registrerede ikke har krav på  

 indsigt, hvis vedkommendes interesse i at få kendskab til oplysninger  

 findes at burde vige for afgørende hensyn til private interesser,  

 herunder hensynet til den pågældende selv, jf. henvisningen til  

 § 30, stk. 1. Efter en konkret vurdering vil det være muligt  

 at nægte indsigt i oplysninger, hvis dette vil medføre, at  

 virksomhedens forretningsgrundlag, forretningspraksis eller know-how derved  

 vil lide væsentlig skade.
Det vil endvidere efter en konkret vurdering  

 være muligt at nægte indsigt i interne vurderinger af, hvorvidt  

 virksomheden på basis af foreliggende oplysninger vil indgå et  

 kontraktforhold, ændre et bestående kontraktforhold, stille  

 særlige vilkår for fortsættelse, eventuelt helt opsige et  

 kontraktforhold og lignende tilfælde.
På samme måde vil det  

 efter omstændighederne være muligt at nægte indsigt i  

 f.eks. et notat, der vurderer, hvorvidt der er udsigt til, at en bestemt  

 retssag mod en kunde kan vindes, eller et internt notat i en sag, der  

 påpeger mulige tegn på, at en kunde har forsøgt at  

 udøve forsikringssvig over for et forsikringsselskab eller  

 forsøgt at unddrage sig forpligtelsen i medfør af f.eks. en  

 lånekontrakt.
 Undtagelse kan endvidere gøres af hensyn til  

 offentlige interesser, herunder navnlig til statens sikkerhed, forsvaret, den  

 offentlige sikkerhed, forebyggelse, efterforskning, afsløring og  

 retsforfølgning i straffesager eller i forbindelse med brud på  

 etiske regler for lovregulerede erhverv, væsentlige økonomiske  

 eller finansielle interesser hos en medlemsstat eller Den Europæiske  

 Union, herunder valuta-, budget- og skatteanliggender, og kontrol-, tilsyns-,  

 eller reguleringsopgaver, herunder opgaver af midlertidig karakter, der er et  

 led i den offentlige myndighedsudøvelse på de i nr. 3-5  

 nævnte områder, jf. henvisningen til § 30, stk. 2.
Indskrænkningen i den registreredes adgang til at  

 blive gjort bekendt med de i § 31, stk. 1, nævnte oplysninger, kan  

 efter bestemmelsen kun ske på grundlag af en konkret afvejning af de  

 modstående interesser.
I afvejningen indgår som nævnt  

 på den ene side den registreredes interesse i at få kendskab til  

 oplysningerne.
Hermed sigtes ikke blot til den registreredes interesse i  

 kendskab til oplysningerne i forbindelse med overvejelser om indbringelse af  

 en sag, hvori de indsamlede oplysninger indgår, for domstolene,  

 højere administrativ myndighed, vedkommende tilsynsmyndighed eller  

 Folketingets Ombudsmand, men også til den registreredes interesse i at  

 kunne kontrollere oplysningernes rigtighed med henblik på den  

 dataansvarliges anvendelse af oplysningerne.
På den anden side  

 indgår i afvejningen afgørende hensyn til private interesser,  

 herunder hensynet til den pågældende selv, samt hensynet til  

 offentlige interesser.
De private og offentlige interesser, som kan beskyttes  

 efter bestemmelsen, er såvel den dataansvarliges som tredjemands  

 interesser.
Det bemærkes, at indsigt kun kan nægtes, hvis der er  

 nærliggende fare for, at privates eller det offentliges interesser vil  

 lide skade af væsentlig betydning, jf. herved også  

 bemærkningerne til bestemmelserne i § 30, stk. 1 og 2, hvori  

 er indsat udtrykket »afgørende«.
Selve afvejningen af de modstående interesser  

 må foretages for hver enkelt oplysning for sig med den virkning, at den  

 registrerede, såfremt afgørende hensyn til private eller  

 offentlige interesser kun gør sig gældende for en del af de  

 oplysninger, som behandles hos den dataansvarlige, skal gøres bekendt  

 med de øvrige oplysninger.
Der er ikke efter bestemmelsen adgang til  

 generelt at undtage bestemte former for behandling af oplysninger fra  

 indsigtsretten.
 Specielt for så vidt angår særlige  

 tavshedspligtsbestemmelser, der bygger på en række EF-direktiver,  

 f.eks. vedrørende finansielt tilsyn, henvises til  

betænkningen, side 309.
Til stk. 2 I bestemmelsen er fastsat, at oplysninger, der behandles  

 for den offentlige forvaltning som led i administrativ sagsbehandling, kan  

 undtages i samme omfang fra indsigtsretten som efter reglerne i  

 offentlighedslovens § 2 samt §§ 7-11 og 14.
 Bestemmelsen er indsat for at sikre, at  

 forvaltningsmyndigheders behandling af oplysninger kan undtages fra den  

 registreredes ret til indsigt i samme udstrækning som efter  

 offentlighedslovens regler om egenacces, jf. lovens § 4,  

 stk. 2.
 Om baggrunden herfor henvises til  

betænkningen, side 160-164.
Det forudsættes, at bestemmelsen også kan  

 anvendes på myndigheder, som ikke er undergivet offentlighedsloven,  

 når disse myndigheder udfører administrativ sagsbehandling.  

 Bestemmelsen omfatter således også f.eks.
Post Danmark.
 Det forudsættes endvidere, at bestemmelsen  

 også kan anvendes på Procesbevillingsnævnet, uanset at  

 dette er et uafhængigt nævn, der virker i nær tilknytning  

 til domstolssystemet.
Til stk. 3 Af bestemmelsens 1. pkt. følger, at der ikke er ret  

 til indsigt i oplysninger, der behandles for domstolene, hvis oplysningerne  

 indgår i tekst, som ikke foreligger i endelig form.
Dette gælder  

 dog ikke, hvis oplysningerne er videregivet til en tredjemand, jf. 2.  

 pkt.
Udtrykket oplysningerne indgår i tekst, som ikke  

 foreligger i endelig form tager sigte på den situation, at de  

 oplysninger, som der begæres indsigt i, er under bearbejdning i form  

 af, at oplysningerne indgår i et udkast m.v.
Dette vil bl.a. kunne  

 være et udkast til dom eller kendelse.
Også udkast til retsbog og  

 lignende vil være omfattet af udtrykket.
Det bemærkes i den  

 forbindelse, at domme først vil foreligge i endelig form, når de  

 er afsagt i et offentligt retsmøde.
Også oplysninger i tekst,  

 der er under udarbejdelse i forbindelse med domstolenes udøvelse af  

 administrativ virksomhed, vil kunne undtages fra indsigtsretten.
Dette  

 gælder dog som nævnt ikke, hvis oplysningerne er videregivet til  

 en tredjemand.
For så vidt angår betydningen af begrebet  

tredjemand henvises til § 3, nr. 6. Det bemærkes, at der  

 selvsagt ikke efter § 32, stk. 3, vil være tale om  

 videregivelse til tredjemand, når flere dommere deltager i en sags  

 behandling og i den forbindelse forelægger hinanden udkast til domme  

 m.v.
Af bestemmelsens 3. pkt. følger, at  

 registrerede personer ikke har ret til indsigt (egenacces) i oplysninger i  

 voteringsprotokoller og andre referater af domstolenes rådslagning samt  

 materiale udarbejdet af domstolene til brug for rådslagningen.
Med  

 bestemmelsen sikres det, at der   ligesom efter den nuværende  

 retstilstand   ikke er ret til indsigt i domstolenes voteringsprotokoller og  

 andet materiale, der afspejler rådslagningen i domstolenes civile  

 sager.
Efter bestemmelsen vil der heller ikke være ret til indsigt i  

 det materiale, som udarbejdes alene med det formål at danne grundlag  

 for selve rådslagningen, f.eks. de referater i skriftligt behandlede  

 civile sager i Højesteret, som udarbejdes af en  

 dommerfuldmægtig, og som danner grundlag for voteringen.
Udtrykket  

 »materiale udarbejdet af domstolene til brug for rådslagningen«  

 omfatter derimod f.eks. ikke processkrifter i civile sager, idet disse ikke  

 udarbejdes af domstolene.
Uden for udtrykket falder endvidere  

 retsbøger med vidneforklaringer m.v.
Dette skyldes, at sådant  

 materiale, der udarbejdes af domstolene, og som for så vidt anvendes i  

 forbindelse med rådslagningen, ikke udarbejdes alene med henblik  

 herpå.
 De begrænsninger i retten til indsigt, som  

 følger af den foreslåede bestemmelse, gælder, uanset om  

 der   efter de herom gældende retningslinier   gives tilladelse til  

 tredjemand til at foretage gennemsyn af voteringsprotokoller m.v. til brug  

 for det praktiske retsliv eller faglitterær virksomhed.
Det bemærkes, at lovforslagets regler om den  

 registreredes indsigtsret ikke finder anvendelse på behandlinger, der  

 foretages for domstolene inden for det strafferetlige område, jf.  

 lovforslagets § 2, stk. 4, 1. pkt.
Der er derfor ikke behov for at lade den  

 foreslåede bestemmelse gælde for domstolenes behandling af  

 straffesager.
 Med hensyn til rækkevidden af den registreredes ret  

 til indsigt i behandlinger, der foretages for domstolene, henvises i  

 øvrigt til betænkningen, side 312-314.
Til stk. 4 Bestemmelsen fastsætter, at visse særlige  

 typer af behandling af oplysninger ikke er undergivet den registreredes  

 indsigtsret.
Efter bestemmelsen er der ikke ret til indsigt i  

 oplysninger, der udelukkende behandles med videnskabelig forskning for  

 øje.
Bestemmelsen er udtryk for en nyskabelse i forhold til den  

 gældende regulering af offentlige forskningsprojekter, hvorimod reglen  

 svarer til den gældende regulering af private forskningsprojekter.
Også behandling af personoplysninger i statistisk  

 øjemed er efter bestemmelsen undtaget fra retten til indsigt.
En  

 betingelse herfor er dog, at oplysningerne kun opbevares i form af  

 personoplysninger i det tidsrum, som kræves for at udarbejde  

 statistikker.
Bestemmelsen viderefører den gældende  

 retstilstand.
 Om baggrunden for de foreslåede regler henvises til  

betænkningen, side 315-317 og 485 f.
Til stk. 5 Efter bestemmelsen kan justitsministeren for så vidt  

 angår behandling af oplysninger på det strafferetlige  

 område, der foretages for den offentlige forvaltning, fastsætte  

 undtagelser fra retten til indsigt, hvis de hensyn, der er nævnt i  

 stk. 1, jf. § 30, stk. 1 og 2, må antages at  

 medføre, at begæringer om ret til indsigt i almindelighed  

 må afslås.
Bestemmelsen vil hermed være udtryk for en  

 delvis videreførelse af den gældende bestemmelse i lov om  

 offentlige myndigheders registre § 13, stk. 5, 2. pkt.
Bestemmelsen  

 vil bl.a. muliggøre, at politiets efterforsknings- og  

 afgørelsesregistre i Det Centrale Kriminalregister fortsat vil kunne  

 undtages fra den registreredes ret til indsigt.
Til § 33 Af bestemmelsen følger, at en registreret person,  

 der har fået meddelelse efter § 31, stk. 1, ikke har krav  

 på ny meddelelse før 6 måneder efter sidste meddelelse,  

 medmindre der godtgøres en særlig interesse heri.
 Den foreslåede bestemmelse svarer i det  

 væsentlige til, hvad der følger af den gældende  

 registerlovgivning, jf. herved reglerne i lov om offentlige myndigheders  

 registre § 13, stk. 6, og lov om private registre § 7 a,  

 stk. 3. Bestemmelsen er således alene udtryk for ændringer i  

 den 12 måneders-regel, som fremgår af bestemmelsen i lov om  

 private registre § 7 a, stk. 3.
 Om baggrunden for bestemmelsen henvises til  

betænkningen, side 306 og 486 f.
Til § 34 Til stk. 1 I bestemmelsen foreskrives det, at indsigt efter  

 § 31, stk. 1, som udgangspunkt skal gives skriftligt, hvis den  

 registrerede anmoder herom.
Kravet om skriftlighed indebærer, at  

 oplysningerne skal fremtræde i en sådan form, at de kan  

 læses umiddelbart og uden brug af tekniske hjælpemidler.
I de  

 tilfælde, hvor hensynet til den registrerede taler derfor, kan  

 meddelelse af indsigt ske i form af mundtlig underretning om indholdet af  

 oplysningerne.
Dette vil bl.a. kunne være tilfældet med hensyn  

 til oplysninger om den registreredes helbredsforhold.
 Den foreslåede bestemmelse svarer til, hvad der er  

 fastsat i den gældende registerlovgivning, jf. lov om offentlige  

 myndigheders registre § 14 og lov om private registre § 7 b,  

 stk. 2 og 3.
Til stk. 2 I bestemmelsen er fastsat, at justitsministeren kan  

 fastsætte regler om, at den registrerede skal betale for meddelelser,  

 som gives skriftligt af private virksomheder m.v.
Bestemmelsen er udtryk for  

 en videreførelse af, hvad der gælder efter lov om private  

 registre § 7 b, stk. 3.
Ved lovens ikrafttræden er det hensigten at udstede  

 en bekendtgørelse om betaling for private dataansvarliges skriftlige  

 meddelelser om indsigt.
Dette vil ske med udgangspunkt i  

 bekendtgørelse nr. 123 af 11. marts 1988 om betaling for skriftlige  

 meddelelser om indholdet af private edb-registre.
Heri er bl.a. fastsat, at  

 gebyret udgør 10 kr. for hver påbegyndt side.
Betalingen kan dog  

 ikke overstige 200 kr.
I den private sektor vil der således også  

 fremover kunne kræves et ekspeditionsgebyr for skriftlig meddelelse af  

 indsigt.
Til kapitel 10 Øvrige rettigheder I kapitlet fastsættes bestemmelser, der hjemler den  

 registrerede en række yderligere rettigheder end, dem der følger  

 af reglerne i kapitel 8 og 9.
I §§ 35, 36 og 39 fastsættes regler om den  

 registreredes indsigelsesret. § 37 omhandler den registreredes krav  

 på berigtigelse, sletning og blokering samt underretning af tredjemand  

 herom.
Bestemmelserne, der skal sikre en korrekt implementering af  

 direktivets artikel 12, litra a, 3. pind, litra b og c, og artikel 14 og 15,  

 er i det væsentlige udtryk for nyskabelser i forhold til den  

 gældende registerlovgivning.
Med bestemmelserne tillægges der  

 således den registrerede en række nye rettigheder.
Endelig er der  

 i §§ 38 og 40 fastsat regler om tilbagekaldelse af samtykke og om den  

 registreredes ret til at klage til vedkommende tilsynsmyndighed over  

 behandlingen af oplysninger om den pågældende.
Til § 35 Af bestemmelsens stk. 1 følger, at den  

 registrerede til enhver tid over for den dataansvarlige kan gøre  

 indsigelse mod, at oplysninger om vedkommende gøres til genstand for  

 behandling.
Bestemmelsen i stk. 1 regulerer ikke, hvornår den  

 dataansvarlige skal efterkomme indsigelsen, idet dette spørgsmål  

 må afgøres på baggrund af bestemmelsen i stk. 2.
 Af stk. 2 følger, at den dataansvarlige skal  

 ophøre med at behandle oplysninger om den registrerede, hvis den  

 registreredes indsigelse efter stk. 1 er berettiget.
En indsigelse vil naturligvis være berettiget, hvis  

 behandlingen ikke er lovlig.
I sådanne tilfælde skal den  

 dataansvarlige i øvrigt ophøre med behandlingen, uanset om der  

 gøres indsigelse herimod, jf. § 5, stk. 4, 2. pkt.
 Bestemmelsen indebærer imidlertid også, at den  

 datansvarlige   hvis der gøres indsigelse   efter  

 omstændighederne skal ophøre med en behandling, som i  

 øvrigt er lovlig.
En indsigelse vil efter bestemmelsen være  

 berettiget, hvis vægtige grunde, der vedrører den registreredes  

 særlige situation, tager for, at indsigelsen skal imødekommes.  

 Der skal således i almindelighed foretages en konkret vurdering i den  

 enkelte situation.
Den registrerede skal dog anføre tungtvejende  

 grunde til støtte for, at behandling ikke må finde sted.
I en række tilfælde forudsættes det, at  

 indsigelsen ikke skal tages til følge.
Det gælder bl.a.  

 tilfælde, hvor behandlingen af oplysninger om den registrerede sker i  

 statistisk eller videnskabeligt øjemed eller er foreskrevet i  

 lovgivningen.
Som eksempel herpå kan nævnes domstolenes  

 behandling af oplysninger i forbindelse med udøvelse af judiciel  

 virksomhed efter reglerne i retsplejeloven.
 Det er den dataansvarlige, som træffer  

 afgørelse om berettigelsen af den registreredes indsigelse, og  

 afgørelsen vil kunne indbringes for vedkommende tilsynsmyndighed, jf.  

 § 40, § 58, stk. 1, og § 67.
Det skal i den forbindelse bemærkes, at den  

 indsigelsesret, der efter stk. 1 tilkommer den registrerede, har den  

 virkning, at en forvaltningsmyndigheds beslutning om, hvorvidt indsigelsen  

 skal imødekommes, har karakter af en »afgørelse« efter  

 forvaltningsloven.
Det indebærer, at den pågældende  

 myndighed skal overholde forvaltningslovens regler om begrundelse,  

 klagevejledning m.v.
Til § 36 Efter bestemmelsen i lovforslagets § 6, stk. 2, må  

 virksomheder ikke videregive oplysninger om forbrugere til andre virksomheder  

 til brug ved markedsføring, medmindre forbrugeren har givet sit  

 udtrykkelige samtykke hertil.
Videregivelsen kan dog ske uden samtykke, hvis  

 der er tale om generelle kundeoplysninger, der danner grundlag for inddeling  

 i kundekategorier, og betingelserne i § 6, stk. 1, nr. 7, opfyldt, jf.  

 lovforslagets § 6, stk. 3.
 I de tilfælde, hvor videregivelse efter reglerne i  

 lovforslagets § 6, stk. 2-4, kan ske uden kundens samtykke, skal virksomheden  

 (den dataansvarlige) iagttage proceduren i lovforslagets § 36.
 Det betyder, at virksomheden ikke må videregive  

 oplysninger om en kunde til andre virksomheder med henblik på  

 markedsføring, hvis kunden har gjort indsigelse herimod.
Har kunden ikke gjort indsigelse direkte over for  

 virksomheden, skal virksomheden - hver gang den ønsker at videregive  

 kundeoplysninger til andre virksomheder brug ved markedsføring -  

 tjekke i CPR, om kunden har frabedt sig henvendelser i  

 markedsføringsøjemed.
I bekræftende fald må  

 oplysningerne ikke videregives til dette formål.
For så vidt angår den kunde, der ikke i CPR  

 har frabedt sig henvendelser i markedsføringsøjemed, skal  

 virksomheden endvidere - inden oplysningerne videregives - give kunden  

 tydelig og forståelig meddelelse om indsigelsesretten.
Virksomheden  

 skal i den forbindelse give kunden en nem adgang til inden for en frist  

 på to uger at gøre indsigelse mod, at videregivelse finder sted.  

 Videregivelse må ikke finde sted, før det er konstateret, at  

 forbrugeren ikke har gjort indsigelse inden udløbet af fristen  

 på 2 uger.
 Reglerne gælder også i den situation, hvor  

 oplysningerne anvendes på vegne af en anden virksomhed med henblik  

 på markedsføring.
Til stk. 1 Efter bestemmelsen i stk. 1 har en forbruger ret til at  

 gøre indsigelse mod, at oplysninger om den pågældende  

 videregives til en anden virksomhed med henblik på markedsføring  

 eller anvendes på vegne af en anden virksomhed i dette øjemed.
 Indsigelse kan rettes direkte til den dataansvarlige  

 virksomhed eller foretages ved, at forbrugeren i CPR frabeder sig sig  

 sådanne henvendelser, jf. herom bestemmelsens stk. 2.
En forbruger kan fremsætte indsigelse direkte over  

 for den dataansvarlige virksomhed på et hvilket som helst tidspunkt.  

 Indsigelsen kan omfatte al videregivelse eller begrænses til  

 videregivelse til bestemte andre virksomheder.
Der er ingen formkrav til  

 indsigelsen, og denne kan derfor fremsættes mundtligt såvel som  

 skriftligt eller eventuelt via elektronisk post.
Til stk. 2 Bestemmelsen beskriver den fremgangsmåde, som den  

 dataansvarlige virksomhed skal følge for at sikre sig, at forbrugeren  

 ikke har gjort indsigelse imod, at generelle kundeoplysninger om den  

 pågældende videregives til en anden virksomhed med henblik  

 på markedsføring.
Fremgangsmåden skal også  

 følges i tilfælde, hvor den dataansvarlige virksomhed ikke  

 ønsker at videregive oplysningerne til en anden virksomhed, men  

 derimod selv at anvende oplysningerne på vegne af en anden virksomhed  

 med henblik på markedsføring.
 Efter bestemmelsens 1. pkt. skal den dataansvarlige  

 virksomhed undersøge i CPR, om forbrugeren har frabedt sig  

 henvendelser i markedsføringsøjemed.
 Bestemmelsen i 2. pkt. foreskriver den  

 fremgangsmåde, som den dataansvarlige virksomhed skal følge,  

 hvis forbrugeren hverken direkte over for den dataansvarlige eller i CPR har  

 gjort indsigelse mod, at oplysninger om den pågældende  

 videregives til en anden virksomhed med henblik på markedsføring  

 eller anvendes på vegne af en anden virksomhed i dette  

 øjemed.
Det fremgår af bestemmelsen, at den dataansvarlige  

 virksomhed - inden oplysningerne videregives eller anvendes som nævnt i  

 1. pkt. - tydeligt og på en forståelig måde skal oplyse  

 forbrugeren om retten til at gøre indsigelse.
Det vil i den  

 forbindelse ikke vil være tilstrækkeligt at beskrive retten at  

 gøre indsigelse i de almindelige forretningsbetingelser, som  

 måtte blive udleveret til den pågældende forbruger.
Den dataansvarlige virksomhed skal give forbrugeren adgang  

 til på en nem måde inden to uger at gøre sådan  

 indsigelse.
Det kan f.eks. ske ved, at virksomheden medsender en kupon, hvor  

 der kan krydses »nej« til videregivelsen/anvendelsen.
Virksomheden må  

 naturligvis ikke videregive oplysningerne, inden fristen er  

 udløbet.
Til stk. 3 Bestemmelsen regulerer spørgsmålet om,  

 hvilken procedure den dataansvarlige virksomhed skal følge, hvis  

 virksomheden alene er bekendt med forbrugerens e-post adresse.
Oplysninger om e-post adresser registreres ikke i CPR, og  

 den dataansvarlige virksomhed vil derfor ikke i sådanne situationer  

 kunne tjekke i CPR, om forbrugeren ved markering i CPR har frabedt sig  

 henvendelser i markedsføringsøjemed, herunder gjort indsigelse  

 mod, at oplysninger om den pågældende videregives til brug ved  

 markedsføring.
Bestemmelsen i stk. 3 fastsætter derfor, at  

 dataansvarlige i stedet skal følge den procedure, der er fastlagt i  

 stk. 2, 2.-4. pkt., over for alle de omhandlede forbrugere.
 Kravet om, at forbrugeren skal have en nem adgang til at  

 modsætte sig videregivelsen (eller anvendelsen af oplysningerne  

 på vegne af andre virksomheder) kan i sådanne situationer f.eks.  

 opfyldes ved, at den dataansvarlige virksomheds elektroniske post til  

 forbrugeren om indsigelsesretten forsynes med en nem adgang for forbrugeren  

 til at "klikke nej" til videregivelsen/anvendelsen.
Til stk. 4 Af bestemmelsen i stk. 4 følger, at henvendelse til  

 forbrugeren efter stk. 2 og 3 skal ske i overensstemmelse med de  

 foreslåede regler i markedsføringslovens § 6 a og regler udstedt  

 i medfør af markedsføringslovens § 6 a, stk. 7.
 Disse regler vil bl.a. indeholde et forbud mod, at den  

 dataansvarlige retter henvendelse til forbrugeren ved brug af telefax,  

 medmindre den pågældende forudgående har anmodet om det.  

 Det bemærkes herved, at et sådant forbud følger af  

 såvel fjernsalgsdirektivet som ISDN-direktivet.
 Henvisningen i dette lovforslags § 36, stk. 4, til  

 markedsføringslovens § 6 a vil derfor bl.a. betyde, at den  

 dataansvarlige virksomhed kun må anvende telefax til at oplyse om  

 indsigelsesretten, hvis forbrugeren forudgående har anmodet herom.
Til stk. 5 Bestemmelsen i stk. 5 indeholder et forbud mod, at den  

 dataansvarlige kræver betaling for at behandle en indsigelse.
Forbudet  

 gælder, uanset om indsigelsen fremsættes i forlængelse af  

 den dataansvarliges orientering om indsigelsesretten eller på et senere  

 tidspunkt.
Til § 37 Til stk. 1 Bestemmelsen fastsætter, at den registrerede over  

 for den dataansvarlige kan kræve, at oplysninger om den  

 pågældende berigtiges, slettes eller blokeres, hvis oplysningerne  

 viser sig urigtige eller vildledende eller på lignende måde er  

 behandlet i strid med lov eller bestemmelser udstedt i medfør af  

 lov.
En anmodning om berigtigelse, sletning eller blokering  

 skal komme fra den registrerede eller dennes fuldmægtig.
Anmodningen  

 skal angå oplysninger om den registrerede selv.
Den dataansvarlige er  

 således ikke forpligtet til efter anmodning at foretage berigtigelse  

 m.v. af oplysninger om andre personer.
Dog vil det efter  

 omstændighederne påhvile den dataansvarlige at undersøge  

 rigtigheden af sådanne henvendelser, jf. § 5, stk. 4.
Der gælder ikke noget formkrav til den registreredes  

 anmodninger i henhold til bestemmelsen.
Hvis anmodning fremsættes,  

 påhviler det den dataansvarlige eller dennes repræsentant snarest  

 muligt at tage stilling til, om begæringen kan imødekommes, og i  

 givet fald at foretage berigtigelse, sletning eller blokering.
Om  

 oplysninger, der viser sig urigtige eller vildledende eller på lignende  

 måde er behandlet i strid med lovgivningen, skal berigtiges, slettes  

 eller blokeres, må afgøres ud fra de konkrete  

 omstændigheder.
I enkelte situationer kan det dog følge af bl.a.  

 lovgivningen, at en bestemt korrigeringsmetode under nærmere angivne  

 omstændigheder skal anvendes.
Dette er eksempelvis tilfældet for  

 så vidt angår reglen i retsplejelovens § 221 om, i hvilket  

 omfang domstolene kan berigtige afgørelser.
Det forudsættes, at  

 sådanne særlige regler går forud for den foreslåede  

 bestemmelse.
Der gælder således ikke en pligt til at foretage  

 berigtigelse, sletning eller blokering i de tilfælde, hvor andet -  

 udfra særlige hensyn - er fastsat i lovgivningen i øvrigt.
Det  

 bemærkes, at en sådan ordning er forenelig med direktivets  

 artikel 12, litra b, jf. herved udtrykket »efter omstændighederne«.
De korrigeringsmetoder, som er indeholdt i bestemmelsen,  

 svarer i det væsentlige til den gældende registerlovgivning, jf.  

 herved lov om offentlige myndigheders registre § 11 og lov om private  

 registre §§ 5 og 6. Korrigeringsmetoden blokering er dog udtryk  

 for en nyskabelse.
Blokering af oplysninger indebærer, at det fortsat  

 er tilladt at opbevare indsamlede oplysninger, hvorimod det ikke er tilladt  

 at behandle og bruge oplysninger, herunder navnlig videregive dem til  

 tredjemand.
Oplysninger, som er blokeret, skal derfor være forsynet med  

 en sådan markering, at en bruger informeres om blokeringen.
Det  

 forhold, at behandlede oplysninger er blokeret, er ikke til hinder for, at  

 dataansvarlige foretager den behandling af oplysninger, som er  

 nødvendig for, at den dataansvarlige kan opfylde en oplysningspligt,  

 som påhviler denne, f.eks. efter lovgivningen.
Således vil den  

 omstændighed, at oplysninger er blokeret, ikke være til hinder  

 for, at en forvaltningsmyndighed i medfør af reglerne i  

 forvaltningsloven og offentlighedsloven meddeler tredjemand aktindsigt i de  

 blokerede oplysninger.
I givet fald forudsættes det, at tredjemand  

 informeres om, at der er tale om oplysninger, som er blokeret, og om, hvorfor  

 dette er sket.
 Der henvises i øvrigt til  

betænkningen, side 320- 323.
Til stk. 2 Efter bestemmelsen kan den registrerede kræve, at  

 den dataansvarlige underretter den tredjemand, hvortil oplysningerne er  

 videregivet om, at de videregivne oplysninger er berigtiget, slettet eller  

 blokeret i henhold til bestemmelsen i stk. 1.
En anmodning om underretning af tredjemand skal komme fra  

 den registrerede eller dennes fuldmægtig.
Anmodningen, der kan  

 fremsættes formløst, skal angå oplysninger om den  

 registrerede selv.
Den dataansvarlige er således ikke forpligtet til  

 efter anmodning at foretage underretning af tredjemand, hvis der er tale om  

 behandling af oplysninger om andre personer.
Hvis anmodning fremsættes,  

 påhviler det den dataansvarlige eller dennes repræsentant snarest  

 muligt at tage stilling til, om begæringen kan imødekommes og i  

 givet fald at underrette de tredjemænd, hvortil oplysninger om den  

 registrerede er videregivet.
Der gælder ikke formkrav til den  

 dataansvarliges underretning.
Derimod stilles der krav om, at det i  

 underretningen angives, hvilken korrigeringsmetode den dataansvarlige har  

 anvendt for at imødekomme en berettiget anmodning fra den  

 registrerede, jf. stk. 1. Heri ligger endvidere, at der skal gives tredjemand  

 underretning om anledningen til, at berigtigelse, sletning eller blokering  

 har fundet sted.
I de tilfælde, hvor der er sket en berigtigelse af  

 f.eks. urigtige eller vildledende oplysninger, vil det oftest være  

 nødvendigt, at underretningen omfatter såvel de tidligere  

 afgivne, fejlagtige oplysninger som de nye, rigtige oplysninger.
Hvis  

 eksempelvis der er tale om, at de videregivne oplysninger er fejlagtige med  

 hensyn til den oplysning, som modtageren anvender som  

 søgenøgle, f.eks. navn eller personnummer, er det således  

 nødvendigt, at også den oprindelige - fejlagtige - oplysning  

 angives, hvorved modtageren af underretningen i praksis kan foretage  

 berigtigelse m.v. af oplysningerne.
Fra den foreslåede bestemmelse kan der gøres  

 undtagelse, hvis underretning af de tredjemænd, hvortil oplysningerne  

 er videregivet, er umulig eller uforholdsmæssigt vanskelig.
Der  

 henvises herom til bemærkningerne til § 29, stk. 3.
Til § 38 Bestemmelsen indebærer, at den registrerede kan  

 tilbagekalde et samtykke.
Dette kan ske på hvilket som helst  

 tidspunkt.
Et samtykke kan ikke tilbagekaldes med »tilbagevirkende  

 kraft«.
Virkningen heraf vil derfor være, at den behandling af  

 oplysninger, som den registrerede har meddelt sit samtykke til, normalt ikke  

 må finde sted fremover.
Det må afgøres ud fra en konkret  

 vurdering, om oplysningerne i så fald skal slettes eller blokeres, jf.  

 lovforslagets § 37 og bemærkningerne hertil.  

 Spørgsmålet kan påklages til tilsynsmyndigheden  

 (Datatilsynet).
Til § 39 Bestemmelsen i stk. 1 fastsætter, at den  

 registrerede kan gøre indsigelse mod, at den dataansvarlige  

 foranstalter, at den pågældende undergives visse edb-behandlede  

 individuelle afgørelser.
Der skal være tale om afgørelser, der kan  

 gøres gældende over for den registrerede, og som har  

 konsekvenser for den pågældende.
Den omstændighed, at der  

 f.eks. udsendes materiale af oplysende karakter til en række personer,  

 der står opført på en edb-liste, vil ikke udgøre en  

 afgørelse i den foreslåede bestemmelses forstand.
Der skal  

 endvidere være tale om afgørelser, der alene er truffet på  

 grundlag af en edb-behandling.
Bestemmelsen omhandler dermed kun den  

 situation, at der uden videre gøres brug af resultater, som et  

 edb-system leverer.
Edb må således efter bestemmelsen være  

 en hjælp ved beslutningstagningen, hvorimod edb-behandling af  

 oplysningerne ikke må udgøre det eneste grundlag for en  

 beslutning, hvor den menneskelige vurdering bør spille ind.
Som  

 eksempel herpå kan anføres, at en arbejdsgiver ikke må  

 afvise en jobansøger på grundlag af resultatet af en  

 psykoteknisk prøve, der alene behandles på edb, eller på  

 baggrund af lister, som er udarbejdet under anvendelse af  

 vurderingsprogrammel, og som på grundlag af en personlighedstest af  

 jobansøgerne indeholder en bedømmelse af de  

 pågældende, herunder en opstilling af dem i rangorden.
Endelig  

 skal der være tale om edb-behandling af oplysninger, der er bestemt til  

 at vurdere bestemte personlige forhold.
Dette kan f.eks. være  

 oplysninger om en persons erhvervsevne, kreditværdighed,  

 pålidelighed, adfærd m.v.
Omfattet af bestemmelsen er  

 behandlinger, hvorved der gøres brug af variabler, der  

 fastsætter en typisk personlighedsprofil.
Den omstændighed, at en  

 person f.eks. ikke kan hæve et ønsket beløb i en  

 pengeautomat, fordi der ikke er dækning for beløbet, falder uden  

 for bestemmelsen.
Tilsvarende gælder for så vidt angår  

 told- og skattemyndighedernes edb-automatiserede ligningsarbejde.
I stk. 2 fastsættes undtagelser fra den  

 registreredes indsigelsesret efter stk. 1. Indsigelsesretten  

 gælder ikke, hvis den pågældende afgørelse  

 træffes som led i indgåelsen eller opfyldelsen af en kontrakt,  

 såfremt den registreredes anmodning om indgåelse eller opfyldelse  

 af kontrakten er blevet efterkommet, eller der findes passende  

 foranstaltninger til at beskytte den registreredes berettigede interesser,  

 jf. nr. 1. Passende foranstaltninger vil bl.a. kunne følge af  

 en lov, af anmeldelsesprocedurerne eller af interne foranstaltninger truffet  

 af den dataansvarlige.
Hvis den pågældende afgørelse er  

 hjemlet i en lov, der indeholder bestemmelser til beskyttelse af den  

 registreredes berettigede interesser, gælder indsigelsesretten heller  

 ikke, jf. nr. 2.
Efter bestemmelsen i stk. 3 har den  

 registrerede ret til hos den dataansvarlige snarest muligt og uden ugrundet  

 ophold at få at vide, hvilke beslutningsregler der ligger bag en  

 afgørelse som nævnt i stk. 1. En betingelse for, at den  

 registrerede har ret til den i bestemmelsen angivne information, er, at der  

 over for den pågældende er truffet en edb-baseret  

 afgørelse, som omhandlet i stk. 1. I givet fald påhviler  

 det den dataansvarlige at oplyse den registrerede om, hvorledes det  

 edb-system, som har været anvendt til behandlingen af oplysningerne, er  

 nået frem til afgørelsen.
Den registreredes ret efter  

 bestemmelsen fører dog ikke til, at den dataansvarlige er forpligtet  

 til at udlevere oplysninger, som må anses for at være  

 forretningshemmeligheder, eller som er beskyttet efter den immaterielle  

 lovgivning, herunder ophavsretsloven, jf. henvisningen til § 30.
Til § 40 Af bestemmelsen fremgår, at den registrerede kan  

 klage til vedkommende tilsynsmyndighed over behandling af personoplysninger  

 vedrørende den pågældende.
Bestemmelsen har alene informativ karakter.
Hvilken  

 tilsynsmyndighed der er kompetent, og hvilke regler der gælder for  

 dennes virksomhed, må afgøres efter bestemmelserne i lovens  

 kapitel 16 og 17.
Til kapitel 11 Behandlingssikkerhed Lovens kapitel 11 indeholder bestemmelser, som tager sigte  

 på at øge sikkerheden for, at oplysninger alene undergives  

 behandling i overensstemmelse med den dataansvarliges (lovlige) intentioner  

 herom.
 Bestemmelserne afløser reglerne i den  

 gældende lov om offentlige myndigheders registre § 12 samt lov om  

 private registre § 6, stk. 4.
Til § 41 Til stk. 1 Bestemmelsens stk. 1 har sin baggrund i direktivets  

 artikel 16. Der er ikke en tilsvarende bestemmelse i den gældende  

 registerlovgivning.
Efter bestemmelsen må en person, en virksomhed  

 eller lignende, der udfører en behandling af oplysninger under den  

 dataansvarlige, kun behandle de oplysninger, som vedkommende herigennem  

 får adgang til, i overensstemmelse med instruks fra den dataansvarlige.  

 Bestemmelsen gælder også for en eventuel databehandler.
Der er  

 ikke særlige formkrav til instrukserne.
En instruks kan efter  

 omstændighederne følge af en bestemt stillingsbetegnelse eller  

 af det forhold, at den dataansvarlige autoriserer en ansat eller andre til at  

 have adgang til bestemte oplysninger.
Kravet om, at vedkommende person m.v.  

 kun må behandle oplysninger i overensstemmelse med instruks fra den  

 dataansvarlige, indebærer bl.a., at personen m.v. ikke må  

 behandle oplysninger til andre formål end dem, som den dataansvarlige  

 har fastsat - herunder til egne formål - samt at vedkommende ikke  

 må behandle oplysninger efter instruks fra andre end den  

 dataansvarlige.
Dette gælder imidlertid ikke, hvis andet følger  

 af lovgivningen.
Til stk. 2 Af stk. 2 fremgår, at den i stk. 1 omtalte  

 instruks ikke må begrænse den journalistiske frihed eller  

 være til hinder for tilvejebringelsen af et kunstnerisk eller  

 litterært produkt.
Instruksen skal selvsagt også være  

 lovlig efter de øvrige bestemmelser i denne lov og anden  

 lovgivning.
Til stk. 3 Bestemmelsens 1. pkt. fastsætter, at den  

 dataansvarlige skal træffe de fornødne tekniske og  

 organisatoriske sikkerhedsforanstaltninger mod, at oplysninger  

 hændeligt eller ulovligt tilintetgøres, fortabes eller forringes  

 samt mod, at de kommer til uvedkommendes kendskab, misbruges eller i  

 øvrigt behandles i strid med loven.
Disse overordnede krav til den  

 dataansvarliges behandlingssikkerhed svarer til reglerne i lov om offentlige  

 myndigheders registre § 12, stk. 1 og 2, og lov om private registre  

 § 6, stk. 4, men er dog udvidet i overensstemmelse med direktivets  

 artikel 17, stk. 1, 1. afsnit.
Det forudsættes, at  

 foranstaltningerne under hensyn til det aktuelle tekniske niveau og de  

 omkostninger, som er forbundet med deres iværksættelse, vil  

 tilvejebringe et tilstrækkeligt sikkerhedsniveau i forhold til de  

 risici, som behandlingen indebærer, og arten af de oplysninger, som  

 skal beskyttes, jf. direktivets artikel 17, stk. 1, 2. afsnit.
 I øvrigt må det i overensstemmelse med  

 direktivets præambel, betragtning 10, sikres, at gennemførelsen  

 af direktivet ikke medfører en forringelse af den beskyttelse, som den  

 eksisterende lovgivning yder.
 Iværksættelsen af de fornødne  

 sikkerhedsforanstaltninger er særligt påkrævet, hvis  

 behandlingen omfatter fremsendelser af oplysninger i et net, jf. herved  

 direktivets artikel 17, stk. 1, 1. afsnit.
Af bestemmelsens 2. pkt. følger, at pligten  

 til at træffe fornødne tekniske og organisatoriske  

 sikkerhedsforanstaltninger tilsvarende gælder for databehandlere.
Dette  

 gælder, uanset om der er tale om en databehandler, der foretager  

 behandling af oplysninger for en dataansvarlig, der er etableret i eller uden  

 for Danmark, herunder i en anden medlemsstat.
Hvis databehandleren  

 udøver sin virksomhed på dansk område, gælder reglen  

 om behandlingssikkerhed.
Til stk. 4 Af bestemmelsen følger, at der med hensyn til  

 oplysninger, som behandles for den offentlige forvaltning, og som er af  

 særlig interesse for fremmede magter, skal træffes  

 foranstaltninger, der muliggør bortskaffelse eller  

 tilintetgørelse i tilfælde af krig eller lignende forhold.  

 Bestemmelsen, som svarer til, hvad der følger af lov om offentlige  

 myndigheders registre § 12, stk. 3, omfatter behandlinger af  

 oplysninger, som en besættelsesmagt eller en magt, der har erobret en  

 del af landet, vil have særlig interesse i bl.a. for dermed hurtigt og  

 effektivt at kunne overtage den almindelige administration.
Derfor vil  

 navnlig de større landsdækkende administrative systemer, som  

 f.eks.
Det Centrale Personregister (CPR) og centrale skattesystemer,  

 være omfattet af bestemmelsen.
Det samme gælder specialregistre,  

 som kan benyttes til at finde frem til bestemte personer, som den fremmede  

 magt - f.eks. på grund af de pågældendes særlige  

 uddannelse - ønsker at disponere over.
På samme måde vil  

 en fremmed magt kunne have særlig interesse i at få adgang til  

 edb-systemer m.v. med oplysninger om større  

 lastmotorkøretøjer.
Datatilsynet vil kunne henlede  

 opmærksomheden på behovet for særlige foranstaltninger,  

 hvis tilsynet bliver bekendt med, at en behandling som nævnt ovenfor  

 finder sted.
Reglen indebærer ikke, at de omtalte oplysninger  

 nødvendigvis skal bortskaffes eller destrueres i tilfælde af  

 krig eller lignende forhold.
Bestemmelsen sikrer blot, at der lovligt vil  

 kunne træffes beslutning om destruktion m.v., hvis det skulle vise sig  

 nødvendigt.
Det påhviler den dataansvarlige at træffe de  

 foranstaltninger, som muliggør destruktion m.v.
Til stk. 5 Reglen, hvorefter justitsministeren kan fastsætte  

 nærmere regler om sikkerhedsforanstaltninger, findes ikke i den  

 gældende lovgivning.
Ved fastsættelsen af reglerne forudsættes det,  

 at der foretages en afvejning af det aktuelle tekniske niveau og  

 omkostningerne i forbindelse med iværksættelsen af  

 sikkerhedsforanstaltningerne på den ene side, og de risici, som  

 behandlingen indebærer, og arten af de oplysninger, der behandles,  

 på den anden side, jf. ovenfor under bemærkningerne til  

 stk. 1. Forinden fastsættelsen af reglerne skal der ske  

 høring af de relevante myndigheder, organisationer m.v. samt  

 eventuelle andre relevante organer, f.eks.
IT-sikkerhedsrådet.
 Det er hensigten - ved lovens ikrafttræden - at  

 udstede en bekendtgørelse om sikkerhedsforanstaltninger til  

 beskyttelse af personoplysninger, som behandles for den offentlige  

 forvaltning helt eller delvis ved hjælp af elektronisk databehandling.  

 Det er endvidere hensigten at udstede en bekendtgørelse om  

 sikkerhedsforanstaltninger til beskyttelse af personoplysninger, som  

 behandles for domstolene helt eller delvis ved hjælp af elektronisk  

 databehandling.
Derimod er det ikke hensigten - ved lovens  

 ikraftræden - at fastsætte nærmere regler om  

 behandlingssikkerheden i den private sektor.
For den private sektor vil det  

 således være rammebestemmelsen i stk. 1, der gælder, indtil  

 der eventuelt måtte blive udstedt en bekendtgørelse, der  

 nærmere fastlægger kravene til sikkerhed.
Tilsvarende vil  

 gælde med hensyn til forvaltningsmyndigheders manuelle registre med  

 personoplysninger.
 Den almindelige forpligtelse til at træffe de  

 fornødne foranstaltninger efter stk. 1 gælder uanset  

 udstedelsen af nærmere regler herom.
Til § 42 Bestemmelsen i stk. 1 fastsætter, at en  

 dataansvarlig, som overlader behandling af oplysninger til en databehandler,  

 skal sikre sig, at databehandleren kan træffe de i § 41, stk. 3-5,  

 nævnte tekniske og organisatoriske sikkerhedsforanstaltninger.
Den  

 dataansvarlige skal påse, at dette sker.
Bestemmelsen har sin baggrund  

 i direktivets artikel 17, stk. 2. Såfremt der er tale om en  

 databehandler i Danmark eller i et tredjeland, skal denne leve op til de  

 sikkerhedskrav, som fremgår af lovens § 41, stk. 3 og 4, samt  

 de nærmere regler, som fastsættes efter § 41, stk. 5.  

 Hvis der er tale om en databehandler i en anden medlemsstat, skal  

 databehandleren leve op til de sikkerhedskrav, som stilles i det  

 pågældende land, jf. også § 42, stk. 2.
 Kravet i stk. 2 om, at gennemførelsen  

 af en behandling ved en databehandler skal ske i henhold til en skriftlig  

 aftale parterne imellem, har sin baggrund i direktivets artikel 17,  

 stk. 3 og 4.
Til kapitel 12-15 Anmeldelse Lovens kapitel 12-14 beskriver anmeldelsesordningen for  

 behandlinger af oplysninger, som foretages for henholdsvis den offentlige  

 forvaltning, private dataansvarlige og domstolene.
Desuden indeholder kapitel  

 15 regler om offentlige og private databehandleres anmeldelsespligt med  

 hensyn til elektronisk databehandling, der udføres for andre  

 (edb-servicebureauer), samt generelle regler om offentlig  

 tilgængelighed af behandlinger af oplysninger.
Med hensyn til anmeldelsesordningerne er udgangspunktet,  

 at alle behandlinger skal anmeldes forudgående til vedkommende  

 tilsynsmyndighed.
Desuden skal visse behandlinger tillige kontrolleres inden  

 iværksættelsen.
Kravet om kontrol kommer med hensyn til de  

 offentlige myndigheder til udtryk i et krav om indhentning af  

 forudgående udtalelse, mens der for private dataansvarlige  

 foreslås etableret en tilladelsesordning.
Mange typer af behandlinger,  

 hvor det i betragtning af de behandlede oplysninger ikke er sandsynligt, at  

 de registreredes rettigheder eller frihedsrettigheder krænkes, er i  

 loven fritaget for anmeldelse.
Bestemmelserne har deres baggrund i  

 direktivets artikel 18-20.
Anmeldelsespligten påhviler den dataansvarlige og  

 gælder, uanset om behandlingen foretages af en databehandler, f.eks. af  

 et edb-servicebureau.
Dog påhviler der også databehandlere, som  

 foretager elektronisk behandling af oplysninger, der er omfattet af loven, en  

 selvstændig anmeldelsespligt.
En forudsætning herfor er, at  

 databehandleren er etableret på dansk område.
Anmeldelsesordningen har ingen betydning for  

 spørgsmålet om de materielle betingelser for behandling af  

 oplysninger.
Disse fremgår af lovens afsnit II.
I det hele taget  

 gælder det, at undtagelse fra anmeldelse naturligvis ikke fritager de  

 dataansvarlige fra forpligtelsen til at overholde lovens regler.
Til kapitel 12 Anmeldelse af behandlinger, som foretages for den  

 offentlige forvaltning Bestemmelserne i kapitel 12 erstatter reglerne i lov om  

 offentlige myndigheders registre kapitel 2 og 2 a om henholdsvis oprettelse  

 af registre ved fastsættelse af registerforskrifter og undtagelse af  

 visse registertyper fra forskriftskravet.
Til § 43 Til stk. 1 Bestemmelsen angiver udgangspunktet, hvorefter  

 behandlinger af oplysninger skal anmeldes til Datatilsynet.
Bestemmelsen  

 svarer til direktivets artikel 18, stk. 1, idet manuelle behandlinger,  

 der er eller vil blive indeholdt i et register, dog er medtaget.
 Vedrørende den praktiske gennemførelse af  

 selve indgivelsen af en anmeldelse henvises til § 63, stk. 1, samt  

 bemærkningerne til denne bestemmelse.
Anmeldelsen kan foretages af den dataansvarlige myndighed,  

 dennes repræsentant, jf. § 4, stk. 4, en anden myndighed  

 eller en privat part.
Det forudsættes i den forbindelse, at den  

 dataansvarlige stadig har det fulde ansvar for indholdet af anmeldelsen i  

 forhold til Datatilsynet og offentligheden.
Bemyndigelsesadgangen betyder  

 bl.a., at flere myndigheder kan udpege en bestemt myndighed eller eventuelt  

 en privat organisation eller lignende til at foretage anmeldelser på  

 vegne af disse.
Dette kan være særlig relevant, hvis der er tale  

 om identiske behandlinger, som foretages for flere myndigheder, f.eks.  

 behandlinger, som tidligere har været reguleret af de  

 fælleskommunale forskrifter, jf. lov om offentlige myndigheders  

 registre § 7. I disse situationer vil anmeldelserne for langt de fleste  

 dataansvarliges behandlinger være enslydende.
En anmeldelse kan omfatte en enkelt behandling eller en  

 række behandlinger, hvis formål er identiske eller indbyrdes  

 relaterede.
Dette betyder, at flere behandlinger kan anmeldes på  

 én gang.
Der skal dog kunne formuleres et samlet, logisk  

 sammenhængende formål med en behandling eller række af  

 behandlinger, som anmeldes på én anmeldelse.
Dette udelukker  

 imidlertid ikke, at der vil kunne formuleres en række delformål,  

 for så vidt disse har en indbyrdes sammenhæng, f.eks. samme  

 reguleringsobjekt, samme opgaver eller samme lovgrundlag for  

 behandlingen.
Som eksempler på overordnede formålsangivelser  

 kan på det kommunale område nævnes sygesikring,  

 kontanthjælp, boligstøtte, tandpleje osv.
Inden for det  

 statslige område vil der også typisk skulle ske separat  

 anmeldelse af de behandlinger, som foretages med henblik på  

 løsningen af hver af de hovedopgaver, som henhører under den  

 pågældende myndighed.
Formålsbeskrivelserne vil i store  

 træk kunne svare til de formålsparagraffer, som fremgår af  

 de forskrifter, som efter den gældende lovgivning fastsættes for  

 offentlige myndigheders registre.
En anmeldelse vil kunne dække behandlinger, som  

 fysisk foregår flere forskellige steder, eller som foretages både  

 manuelt og ved hjælp af elektronisk databehandling.
En anmeldelse vil  

 også kunne dække forskellige funktioner - f.eks. journalisering,  

 sagsbehandling og registrering med henblik på udbetaling - hvis blot  

 disse funktioner tjener samme overordnede formål.
Til stk. 2 Bestemmelsen har sin baggrund i direktivets artikel 19,  

 stk. 1, der foreskriver, hvilke oplysninger anmeldelsen mindst skal  

 indeholde.
Herudover er tilføjet enkelte andre punkter, f.eks. at der  

 skal anføres en betegnelse for behandlingen.
Hermed menes en  

 betegnelse, som kan benyttes til identifikation af behandlingen, f.eks.  

 »ligningssystem«, »boligstøtte« eller lignende.
Under nr. 3 skal  

 indgå en beskrivelse af de typer af behandlinger, som foretages med  

 henblik på varetagelsen af det angivne formål, f.eks. hvilken  

 form for indsamling, registrering og anvendelse der rent praktisk finder  

 sted.
Herunder skal det anføres, om registrering sker ved hjælp  

 af elektronisk databehandling eller manuelt, om der påtænkes  

 truffet afgørelser, som alene træffes på grundlag af  

 edb-behandling af oplysninger, jf. § 39, samt om der vil blive foretaget  

 samkøring i kontroløjemed, jf. § 45, stk. 1, nr. 4.  

 Vedrørende bestemmelsen i § 43, stk. 2, nr. 5,  

 bemærkes, at det forudsættes, at der altid vil kunne ske  

 overførsel af oplysninger i overensstemmelse med lovens kapitel 4. Der  

 skal på anmeldelsen alene anføres de overførsler til  

 tredjemænd eller andre modtagere, som må forudses at skulle ske  

 på regelmæssig basis, og som derfor er karakteristiske for den  

 pågældende behandling.
Endvidere skal myndigheden angive  

 tidspunktet for påbegyndelsen af behandlingen, jf. nr. 8. Endelig skal  

 det efter bestemmelsen i nr. 9 angives, hvornår den dataansvarlige  

 myndighed vil slette oplysningerne, jf. § 5, stk. 5.
 Datatilsynet vil altid i medfør af § 62,  

 stk. 1, kunne indhente yderligere oplysninger, hvis det findes  

 nødvendigt for behandlingen af anmeldelsen eller for en  

 forudgående kontrol i forbindelse med afgivelsen af en udtalelse.
Til § 44 Til stk. 1 Bestemmelsen har sin baggrund i direktivets artikel 18,  

 stk. 2. De behandlinger af personoplysninger, der som udgangspunkt  

 undtages efter bestemmelsen, svarer til de typer af registre, der i dag  

 omfattes af lov om offentlige myndigheders registre §§ 8 a og 8 b om  

 undtagelse af visse registertyper fra kravet om  

 forskriftsfastsættelse.
 Begrebet »fortrolig« skal - ligesom i dag - forstås  

 i overensstemmelse med straffelovens § 152 sammenholdt med  

 forvaltningslovens §§ 27 og 28.
 Efter 2. pkt. vil der i de af 1. pkt. omfattede  

 behandlinger også kunne indgå nærmere angivne oplysninger  

 (identifikationsoplysninger, herunder personnummer, og oplysninger om  

 betaling til og fra en offentlig myndighed), uanset disse er af fortrolig  

 karakter, uden at der på den baggrund vil skulle foretages anmeldelse.  

 Dog skal der ske anmeldelse, hvis behandlingen af oplysninger om betaling til  

 og fra en offentlig myndighed dækker over oplysninger, som er af en  

 sådan karakter, at tilsynets udtalelse skal indhentes inden  

 iværksættelse, jf. § 45.
Til stk. 2 Af bestemmelsen følger, at justitsministeren  

 fastsætter nærmere regler om de i stk. 1 nævnte  

 behandlinger.
Bestemmelsen skal ses på baggrund af direktivets artikel  

 18, stk. 2, hvorefter medlemsstaterne for de typer af behandlinger, som  

 undtages fra anmeldelsespligten, anfører, hvad der er formålet  

 med behandlingerne, hvilke oplysninger eller typer af oplysninger der  

 behandles, hvilke registrerede eller typer af registrerede der er tale om,  

 til hvilke modtagere eller kategorier af modtagere oplysningerne videregives,  

 samt hvor længe oplysningerne opbevares.
Til stk. 3 Bestemmelsen fastsætter, at registre, der i henhold  

 til lovgivningen er beregnet til at informere offentligheden, og som er  

 tilgængelige for offentligheden, ligeledes er undtaget fra  

 anmeldelsespligten efter § 43. Bestemmelsen, der har sin baggrund i  

 direktivets artikel 18, stk. 3, kan f.eks. benyttes i relation til Det  

 Centrale Virksomhedsregister (p.t.
Erhvervsregisteret) og til den offentligt  

 tilgængelige del af Erhvervs- og Selskabsstyrelsens edb-register.
Til stk. 4 Bemyndigelsesbestemmelsen svarer til den nuværende  

 regel i lov om offentlige myndigheders registre § 8 e.
Efter  

 bestemmelsen kan der fastsættes undtagelser fra anmeldelseskravet for  

 så vidt angår typer af behandlinger, for hvilke det i betragtning  

 af de behandlede oplysninger ikke er sandsynligt, at de registreredes  

 rettigheder krænkes, jf. direktivets artikel 18, stk. 2. Ved  

 vurderingen heraf forudsættes Datatilsynets (tidligere  

 Registertilsynet) hidtidige erfaringer inddraget, herunder erfaringerne med  

 de undtagelser, som følger af bekendtgørelse nr. 872 af 17.  

 december 1991 om undtagelse af visse typer af offentlige edb-registre fra  

 forskriftskrav m.v.
 Der vil efter bestemmelsens 2. pkt. ikke være  

 mulighed for at undtage de typer af behandlinger, som skal kontrolleres inden  

 iværksættelsen, jf. § 45, stk. 1.
Til § 45 Bestemmelsen i stk. 1 indeholder en opregning  

 af en række behandlinger af oplysninger, der på grund af deres  

 art, omfang og formål indebærer særlige risici for  

 personers rettigheder eller frihedsrettigheder, jf. direktivets artikel 20,  

 stk. 1. Det forudsættes derfor, at Datatilsynet med hensyn til  

 disse former for behandlinger foretager den fornødne kontrol af  

 behandlingen, inden udtalelsen afgives.
Kravet om forudgående udtalelse  

 svarer til den nuværende udtalelseskompetence i forbindelse med  

 fastsættelse af registerforskrifter, jf. herved lov om offentlige  

 myndigheders registre § 5, stk. 1, og § 6, stk. 3. Der er  

 ikke tale om en egentlig afgørelseskompetence som efter lovforslagets  

 § 47. Opretholdelsen af kravet om forudgående udtalelse skal bl.a.  

 ses i lyset af direktivets artikel 28, stk. 3, 2. pind.
Kravet om  

 forudgående udtalelse i forbindelse med behandlinger, der udelukkende  

 finder sted i videnskabeligt eller statistisk øjemed eller med henblik  

 på at føre et retsinformationssystem, skal dog tillige ses  

 på baggrund at de særligt lempelige regler, der på en  

 række områder foreslås for disse behandlinger, jf.  

 §§ 9, stk. 1, 10, stk. 1, 32, stk. 4, og 35, stk. 2,  

 hvortil kommer, at kravet om forudgående udtalelse bidrager til at  

 tilvejebringe den størst mulige sikkerhed omkring disse behandlinger,  

 som ofte omfatter meget store mængder af personoplysninger, der kan  

 opbevares i en lang periode, jf. § 5, stk. 5.
Særligt i relation til reglen i nr. 4 bemærkes  

 det, at der med sammenstilling eller samkøring i kontroløjemed  

 sigtes til kontrol, som foretages såvel før som efter, der er  

 truffet en afgørelse over for en person.
Ved at stille krav om  

 forudgående kontrol ved samkøring i kontroløjemed gives  

 der Datatilsynet lejlighed til at sikre sig, at den pågældende  

 myndighed har et klart og utvetydigt hjemmelsgrundlag at arbejde  

 på.
Der er i stk. 2 indsat en hjemmel for  

 justitsministeren til at fastsætte regler om, at der forinden  

 iværksættelsen af andre end de i stk. 1 nævnte  

 behandlinger skal indhentes en udtalelse.
Også i forbindelse med denne  

 bestemmelse forudsættes det, at de erfaringer, Datatilsynet (tidligere  

 Registertilsynet) har med hensyn til typer af behandlinger, som  

 indebærer særlige risici, inddrages.
Bestemmelsen vil f.eks.  

 kunne tænkes anvendt i tilfælde, hvor behandlingen har til  

 formål at udelukke den registrerede fra at udøve en ret, modtage  

 en ydelse eller opnå en kontrakt, eller i tilfælde, hvor der  

 anvendes ny teknologi, der indebærer særlige risici for  

 registrerede personer, jf. herved direktivets betragtning 53.
Til § 46 Bestemmelserne er indsat på baggrund af direktivets  

 artikel 19, stk. 2.
Bestemmelsen i stk. 1 indebærer, at der  

 ikke skal ske fornyet fuldstændig anmeldelse, hvis der sker  

 ændringer i de forhold, som er beskrevet i den oprindelige anmeldelse.  

 Kun ændringen skal anmeldes til Datatilsynet.
Som udgangspunkt skal  

 ændringer anmeldes inden iværksættelsen.
Hvis der er tale  

 om ændringer af mindre væsentlig betydning, kan der gives  

 meddelelse efterfølgende.
Hermed menes ændringer som f.eks.  

 ændring i form af, at behandlingen foretages af en (ny) databehandler,  

 indførelse af nye sletterutiner eller ændring af typer af  

 oplysninger, såfremt ændringen ikke indebærer, at der  

 behandles oplysninger som nævnt i § 7, stk. 1, eller  

 § 8. Ændringer som indebærer, at formålet med  

 behandlingen ændres, skal altid anmeldes forudgående.
Det samme  

 gælder nye påtænkte overførsler af oplysninger til  

 tredjelande.
Stk. 2 gælder for de behandlinger, som  

 ikke må iværksættes, før Datatilsynets udtalelse er  

 indhentet.
Tilsynets udtalelse skal indhentes inden  

 iværksættelsen af ændringerne, idet der dog i stedet kan  

 ske efterfølgende anmeldelse, såfremt der er tale om  

 ændringer af mindre væsentlig betydning.
Til § 47 Bestemmelserne i stk. 1 og 2 omhandler de  

 tilfælde, hvor Datatilsynet ikke kan tiltræde udførelsen  

 af en behandling, som udføres for henholdsvis en underordnet myndighed  

 og en kommunal myndighed.
I disse tilfælde kan sagen for så vidt  

 angår behandlinger, der udføres for en underordnet myndighed,  

 forelægges for vedkommende minister, og med hensyn til behandlinger,  

 der udføres for en kommunal myndighed, indenrigsministeren.  

 Bestemmelserne svarer til, hvad der følger af bestemmelserne i lov om  

 offentlige myndigheders registre § 5, stk. 2, § 6,  

 stk. 3, 2. pkt, og § 27, sidste pkt.
Omfattet af udtrykket kommunal  

 myndighed er ikke blot primærkommuner og amtskommuner, men også  

 kommunale fællesskaber, der er godkendt i henhold til § 60 i den  

 kommunale styrelseslov.
Bestemmelserne skal ses i sammenhæng med de  

 beføjelser, som Datatilsynet efter forslaget tillægges over for  

 offentlige myndigheder.
Lovforslaget bygger på en forudsætning  

 om, at tilsynet som udgangspunkt alene har en udtalelsesret.  

 Forelæggelsen kan foretages af såvel myndigheden som tilsynet.  

 Det bemærkes, at proceduren vil kunne anvendes i en hvilken som helst  

 situation, hvor der er uenighed om udførelsen af en behandling, uanset  

 om behandlingen skal forelægges Datatilsynet eller ej.
Der henvises til  

 lovforslagets almindelige bemærkninger pkt. 4.2.8.2. (pkt.
A) og  

betænkningen, side 352.
Bestemmelsen i stk. 1 vil ikke være til hinder  

 for, at vedkommende minister inddrages i de tilfælde, hvor en statslig  

 myndighed ikke står i et underordnelsesforhold til den  

 pågældende minister.
I sådanne tilfælde er der efter  

 bestemmelsen i stk. 1 blot ikke nogen pligt hertil.
Til kapitel 13 Anmeldelse af behandlinger, som foretages for en privat  

 dataansvarlig Til § 48 Bestemmelsen i stk. 1 fastsætter, at der  

 som udgangspunkt skal foretages anmeldelse af alle behandlinger, som  

 foretages for private dataansvarlige.
Bestemmelsen har sin baggrund i  

 direktivets artikel 18, stk. 1. Anmeldelsen kan foretages af den  

 dataansvarlige eller af dennes repræsentant.
Herudover vil en  

 dataansvarlig eller en repræsentant kunne give andre fuldmagt til at  

 foretage anmeldelse på deres vegne.
Efter stk. 2 skal anmeldelsen indeholde de  

 samme oplysninger som anmeldelser af behandlinger, som foretages for den  

 offentlige forvaltning.
Ligesom i den offentlige forvaltning skal der angives  

 et formål med behandlingerne, og der skal ske separat anmeldelse af  

 hver behandling eller række af behandlinger, for hvilke der kan angives  

 ét samlet, overordnet formål, som f.eks. behandling med henblik  

 på udførelsen af en bestemt opgave, som den private  

 dataansvarlige forestår.
Der henvises i øvrigt til  

 bemærkningerne til § 43, stk. 2.
Til § 49 Bestemmelsen i stk. 1 har sin baggrund i  

 direktivets artikel 18, stk. 2. De behandlinger, som undtages fra  

 anmeldelseskravet, er bl.a. de typer af registrering, som i dag er undtaget i  

 henhold til bekendtgørelse nr. 121 af 11. marts 1988 om undtagelse af  

 visse private edb-registre fra anmeldelsespligt, samt de registreringsformer  

 som er undtaget i medfør af lov om private registre § 3,  

 stk. 4, 2. pkt.
Undtagelsen af foreningsregistre har endvidere baggrund  

 i artikel 18, stk. 4, jf. artikel 8, stk. 2, litra d.
Der er  

 således ikke på dette punkt tiltænkt nogen  

 indskrænkning i forhold til, hvilke former for registreringer der efter  

 den gældende ordning er undtaget fra anmeldelsespligten.
Dog er det med  

 hensyn til behandling i sundhedssektoren præciseret, at behandling af  

 oplysninger på private sygehuse ikke er undtaget fra  

 anmeldelsespligten, jf. nr. 8. Herudover er almindelige personaleregistre,  

 kunde- og leverandørsystemer og lignende undtaget, såfremt der  

 ikke behandles oplysninger, som er omfattet af § 7, stk. 1, og  

 § 8, stk. 4. Endelig er behandlinger, som foretages med henblik  

 på markedsundersøgelser, ikke undergivet kravet om anmeldelse,  

 medmindre der behandles oplysninger, som er omfattet af § 7,  

 stk. 1, og § 8, stk. 4. Det bemærkes, at bestemmelsen  

 ikke omfatter behandlinger, som tillige har et andet formål, f.eks.  

 efterfølgende konkrete markedsføringstiltag over for de  

 personer, som indgår i undersøgelsen.
Af bestemmelsens stk. 2 følger, at  

 justitsministeren fastsætter nærmere regler om de i stk. 1  

 nævnte behandlinger.
Bestemmelsen skal - ligesom bestemmelsen i § 44,  

 stk. 2 - ses på baggrund af direktivets artikel 18, stk. 2, hvorefter  

 medlemsstaterne for de typer af behandlinger, som undtages fra  

 anmeldelsespligten, anfører, hvad der er formålet med  

 behandlingerne, hvilke oplysninger eller typer af oplysninger der behandles,  

 hvilke registrerede eller typer af registrerede der er tale om, til hvilke  

 modtagere eller kategorier af modtagere oplysningerne videregives, samt hvor  

 længe oplysningerne opbevares.
 Bemyndigelsesbestemmelsen i stk. 3 svarer i en  

 vis udstrækning til, hvad der følger af lov om private registre  

 § 3, stk. 5. Der kan fastsættes undtagelser fra  

 anmeldelseskravet for så vidt angår typer af behandlinger, for  

 hvilke det i betragtning af de behandlede oplysninger ikke er sandsynligt, at  

 de registreredes rettigheder eller frihedsrettigheder krænkes, jf.  

 direktivets artikel 18, stk. 2. Der vil ikke kunne ske undtagelse for de  

 typer af behandlinger, som er omtalt i § 50, stk. 1, medmindre  

 behandlingerne undtages efter § 50, stk. 3.
Til § 50 Til stk. 1 og 2 Reglerne i stk. 1 og 2 har deres baggrund i  

 direktivets artikel 20, stk. 1 og 2.
Bestemmelsen i stk. 1 foreskriver et krav om,  

 at der skal indhentes en tilladelse fra Datatilsynet inden  

 iværksættelsen af visse typer af behandlinger.
Det gælder  

 dog kun, i det omfang de pågældende behandlinger ikke er undtaget  

 fra anmeldelseskravet, jf. § 49, stk. 1 eller 3. Der skal ske  

 forelæggelse for Datatilsynet, før iværksættelse af  

 behandling af oplysninger, som er omfattet af § 7, stk. 1, og  

 § 8, stk. 4. Dette skal ses i lyset af, hvad der følger af  

 lov om private registre § 2, stk. 3, og § 3, stk. 4.  

 Endvidere skal der ske forelæggelse, før  

 iværksættelse af advarselsregistervirksomhed,  

 kreditoplysningsbureauvirksomhed og stillingsbesættende virksomhed,  

 hvilket svarer til lov om private registre § 3, stk. 6, og § 8  

 samt § 1 i bekendtgørelse nr. 523 af 11. august 1986 om  

 virksomheder, der erhvervsmæssigt yder bistand ved  

 stillingsbesættelse.
Der er dog i loven fastsat en egentlig  

 tilladelsesordning i modsætning til den anmeldelsesordning, som i dag  

 gælder for hovedparten af ovennævnte typer af  

 registreringsvirksomhed.
Endelig skal der meddeles tilladelse til  

 behandlinger, der udelukkende finder sted med henblik på at føre  

 retsinformationssystemer.
Hermed sigtes til retsinformationssystemer, der er  

 omfattet af § 9.
Bestemmelsen i stk. 2 omhandler  

 overførsler af oplysninger til tredjelande.
Formålet med  

 bestemmelsen er at give Datatilsynet indseende med og mulighed for at gribe  

 ind over for visse overførsler til tredjelande, som sker efter lovens  

 § 27, stk. 1 og 3, nr. 2-4. I modsætning til bestemmelsen i  

 stk. 1, hvorefter der skal ske forelæggelse af hele den  

 række af behandlinger, som finder sted med henblik på de  

 formål, som fremgår af bestemmelsen, skal der efter stk. 2  

 kun indhentes tilladelse til selve overførslen.
Hvis der fra f.eks. et  

 personaleregister, som er undtaget fra anmeldelse, jf. § 49, skal ske  

 overførsel af oplysninger til et tredjeland, vil tilladelseskravet  

 således ikke indebære, at der skal ske anmeldelse af eller gives  

 tilladelse til førelsen af selve personaleregisteret.
Til stk. 3 og 4 I stk. 3 er indsat en  

 bemyndigelsesbestemmelse, hvorefter justitsministeren kan undtage  

 behandlinger, der er omfattet af stk. 1, nr. 1, samt stk. 2, fra  

 tilladelseskravet.
I forbindelse med undtagelser fra stk. 2 kan der  

 f.eks. lægges vægt på, om Europa-Kommissionen efter  

 direktivets artikel 25, stk. 6, har fastslået, at bestemte  

 tredjelande sikrer et tilstrækkeligt beskyttelsesniveau, således  

 at der ikke længere vil være samme behov for forudgående  

 tilladelse inden overførsel af oplysninger til de  

 pågældende tredjelande.
I henhold til stk. 4 kan justitsministeren  

 fastsætte regler om, at der forinden iværksættelsen af  

 andre anmeldelsespligtige behandlinger end de i stk. 1 og 2 nævnte  

 skal indhentes en tilladelse fra Datatilsynet.
Ligesom i relation til  

 § 45, stk. 2, kan der f.eks. lægges vægt på, om  

 der er tale om en behandling, som har til formål at udelukke den  

 registrerede fra at udøve en ret, modtage en ydelse eller opnå  

 en kontrakt, eller som indebærer anvendelse af ny teknologi, der  

 indebærer særlige risici for registrerede personer, jf.  

 direktivets betragtning 53.
Til stk. 5 Af bestemmelsen følger, at Datatilsynet kan  

 fastsætte nærmere vilkår for udførelsen af  

 behandlinger, som skal tillades efter stk. 1, 2 eller 4. Ved  

 fastsættelsen af vilkår for behandlinger af oplysninger med  

 henblik på forskning eller statistik forudsættes det, at der  

 tages udgangspunkt i de vilkår, som i dag stilles i henhold til lov om  

 private registre § 2, stk. 3, 3. pkt.
I relation til  

 advarselsregistre forudsættes det, at der tages udgangspunkt i de  

 vilkår, som stilles efter lov om private registre § 3,  

 stk. 7. Endelig forudsættes det, at der med hensyn til  

 vilkår for førelse af stillingsbesættende virksomhed tages  

 udgangspunkt i den gældende bekendtgørelse om virksomheder, der  

 erhvervsmæssigt yder bistand ved stillingsbesættelse.
Herudover  

 kan vilkårene for de nævnte erhvervsmæssige aktiviteter  

 udformes som en nærmere beskrivelse af lovens krav samt  

 indskærpelse af kravene til sikkerhedsforanstaltninger.
Til § 51 Bestemmelserne i stk. 1 og 2 omhandler de  

 tilfælde, hvor der sker ændringer i de oplysninger, som er givet  

 til Datatilsynet i forbindelse med anmeldelse af behandlinger.
Bestemmelserne  

 er indsat på baggrund af direktivets artikel 19, stk. 2. I  

 relation til reglen i stk. 1 henvises til bemærkningerne  

 til den tilsvarende bestemmelse i § 46, stk. 1. Reglen i  

stk. 2 omhandler behandlinger, til hvilke Datatilsynets  

 tilladelse skal indhentes inden iværksættelsen.
Tilsynets  

 tilladelse til ændringen skal indhentes inden  

 iværksættelsen, idet der dog i stedet kan ske  

 efterfølgende anmeldelse, såfremt der er tale om ændringer  

 af mindre væsentlig betydning.
Om betydningen af dette udtryk henvises  

 til bemærkningerne til § 46, stk. 2.
Til kapitel 14 Anmeldelse af behandlinger, der foretages for  

 domstolene Til § 52 Af bestemmelsen følger, at reglerne i §§ 43-46  

 tilsvarende gælder for anmeldelse til Domstolsstyrelsen af behandling  

 af oplysninger, der foretages for domstolene.
Anmeldelse til Domstolsstyrelsen, jf. § 67,  

 stk. 1, til brug for dennes udøvelse af sine tilsynsopgaver skal  

 således ske efter de regler, som gælder for behandling af  

 oplysninger, der foretages for den offentlige forvaltning.
Dog gælder  

 det, at det kun er selve reguleringen af, hvornår anmeldelse skal ske,  

 og hvilke oplysninger der i givet fald skal være indeholdt i en  

 anmeldelse, som finder anvendelse på domstolenes behandling af  

 oplysninger.
Den særlige regel i § 47 har ingen betydning i  

 relation til domstolene.
Domstolsstyrelsen kan træffe afgørelse  

 over for den pågældende domstol, jf. § 68, stk. 1. Med  

 hensyn til det nærmere indhold af anmeldelsesreglerne for domstolenes  

 virksomhed henvises til bemærkningerne til §§ 43-46.
Til kapitel 15 Øvrige bestemmelser Til § 53 Bestemmelsen afløser anmeldelsesreglen i lov om  

 private registre § 20, stk. 1, om edb-servicebureauer.
Reglen  

 gælder således ikke for andre typer af databehandlere.  

 Anmeldelsespligten gælder i modsætning til lov om private  

 registre § 20 for ethvert organ, herunder også f.eks. en  

 forvaltningsmyndighed, som udfører edb-servicebureauvirksomhed.
Reglen  

 gælder for alle virksomheder, myndigheder m.v., som foretager  

 elektronisk behandling af oplysninger, uanset om behandlingen er omfattet af  

 en anden medlemsstats lovgivning.
Til § 54 Bestemmelsen i stk. 1 indebærer, at  

 vedkommende tilsynsmyndighed skal føre en fortegnelse over de  

 behandlinger, der er anmeldt efter §§ 43, 48 og 52. Fortegnelsen skal  

 være tilgængelig for offentligheden.
Bestemmelsen svarer til en  

 vis grad til, hvad der følger af lov om offentlige myndigheders  

 registre § 8, stk. 2, 1. pkt.
Bestemmelsen har desuden baggrund i  

 direktivets artikel 21, stk. 2. Reglen gælder for såvel  

 offentlige som private dataansvarliges behandlinger.
Formålet med  

 reglen er, at det skal være let for borgerne at gøre sig bekendt  

 med, hvilke behandlinger der er anmeldt til tilsynsmyndighederne.
Det  

 forudsættes derfor, at fortegnelsen, hvori alle de oplysninger, som  

 fremgår af § 43, stk. 2, skal noteres, fremstår i en  

 overskuelig og let forståelig form.
Det forudsættes endvidere, at  

 førelsen af fortegnelsen tilrettelægges således, at det er  

 let for enhver at få adgang til de ajourførte oplysninger.
Bestemmelsen i stk. 2 er en følge af  

 direktivets artikel 21, stk. 3. Reglen forudsætter, at en  

 dataansvarlig har kendskab til alle de behandlinger, som foretages for denne,  

 idet den dataansvarlige skal stille de i § 43, stk. 2, nr. 1, 2 og  

 4-6, nævnte oplysninger til rådighed for enhver, som anmoder  

 derom.
Efter bestemmelsen skal den dataansvarlige således også  

 give meddelelse om de behandlinger, som foretages for den dataansvarlige af  

 en databehandler, f.eks. et edb-servicebureau.
Oplysningerne skal som  

 nævnt stilles til rådighed for enhver, der anmoder herom.
Det er  

 således ingen betingelse, at vedkommende er registreret eller på  

 anden måde kan godtgøre en interesse i at blive gjort bekendt  

 med oplysningerne.
Det forudsættes, at oplysningerne stilles til  

 rådighed inden for en rimelig tid efter begæringens  

 fremsættelse.
 I bestemmelsens stk. 3 fastsættes det, under  

 hvilke betingelser offentlighedens adgang til den fortegnelse, der er  

 nævnt i stk. 1, og de oplysninger, der er nævnt i stk. 2,  

 undtagelsesvis kan begrænses.
Undtagelse kan for det første gøres, i det  

 omfang det er nødvendigt til forebyggelse, opklaring og  

 forfølgning af lovovertrædelser.
Undtagelse kan endvidere  

 gøres, hvis afgørende hensyn til private interesser gør  

 det påkrævet.
Det vil f.eks. være tilfældet, hvis  

 indsigt i fortegnelsen vil afsløre forskningshemmeligheder.
Til kapitel 16 Datatilsynet Reglerne i dette kapitel vedrører Datatilsynets  

 organisation samt tilsyns- og inspektionsbeføjelser i forhold til  

 behandlinger, som ikke er omfattet af de særlige tilsynsbestemmelser i  

 kapitel 17. I kapitlet er endvidere fastsat regler om Datatilsynets opgaver i  

 relation til visse former for behandling af oplysninger, som er undergivet en  

 anden medlemsstats lovgivning.
 Bestemmelserne er fastsat på baggrund af direktivets  

 artikel 28 og afløser reglerne om Registertilsynets organisation og  

 kompetence i lov om offentlige myndigheders registre kapitel 7 og lov om  

 private registre kapitel 7.
Til § 55 Bestemmelsen har sin baggrund i direktivets artikel 28,  

 stk. 1, og til dels artikel 28, stk. 3, 1. pind.
Reglen i stk. 1 svarer til lov om offentlige  

 myndigheders registre § 22, stk. 1. Tilsynsmyndigheden  

 foreslås benævnt Datatilsynet i stedet for Registertilsynet, men  

 dette indebærer ikke i sig selv ændringer, for så vidt  

 angår tilsynets organisation eller virksomhed.
Reglen svarer til  

 § 22, stk. 1, 1. pkt., i lov om private registre, samt § 22,  

 stk. 1, 1. pkt., i lov om offentlige myndigheders registre.
Efter  

 bestemmelsen har Datatilsynet som udgangspunkt kompetence i relation til  

 enhver behandling, som omfattes af loven.
Andet kan dog være bestemt i  

 særlovgivningen.
Reglen i stk. 2 svarer til lov om offentlige  

 myndigheders registre § 24. Sekretariatet, der skal varetage  

 Datatilsynets daglige forretninger, herunder den løbende  

 inspektionsvirksomhed, forudsættes sammensat således, at det  

 besidder såvel juridisk som edb-teknisk sagkundskab.
Med den rivende  

 udvikling, der i disse år og fremover vil finde sted på  

 IT-området, er det af central betydning, at sekretariatets personale  

 til stadighed kan honorere disse krav.
Reglen i stk. 3 svarer til lov om offentlige  

 myndigheders registre § 23. Der skal ved udpegning af medlemmer af  

 rådet tilstræbes uvildighed og sagkundskab.
Rådets  

 medlemmer skal således udpeges på en sådan måde, at  

 der sikres Datatilsynet den fornødne uafhængighed af interesser  

 inden for den offentlige og private sektor.
Samtidig er det af  

 afgørende betydning for Datatilsynets autoritet, at der blandt  

 rådets medlemmer findes personer med betydelig indsigt i den offentlige  

 (statslige såvel som kommunale) forvaltnings og erhvervslivets og  

 arbejdsmarkedets forhold, da dette vil være en forudsætning for,  

 at tilsynet kan foretage en selvstændig vurdering af de synspunkter,  

 der kan anføres for og imod ønsker om påbegyndelsen og  

 tilrettelæggelsen af bestemte behandlinger.
Endelig forudsættes  

 det, at mindst ét medlem af rådet besidder indgående  

 kendskab til informationsteknologi.
Formandsposten har hidtil været  

 beklædt af en højesteretsdommer, og på grund af  

 Datatilsynets særlige funktion og status bør denne praksis i  

 videst muligt omfang opretholdes.
Bestemmelsen i stk. 4 afløser lov om  

 offentlige myndigheders registre § 25, idet det dog ikke længere  

 er justitsministeren, som fastsætter rådets forretningsorden, men  

 rådet selv.
Der vil kunne fastsættes nærmere regler om  

 sagernes formelle behandling, herunder om, hvor mange medlemmer af  

 rådet der skal være til stede, for at rådet kan anses for  

 beslutningsdygtigt, om indkaldelse af stedfortræder osv. samt om, at  

 visse typer af sager kan afgøres af sekretariatet på  

 Datatilsynets vegne.
Til § 56 Bestemmelsen har sin baggrund i direktivets artikel 28,  

 stk. 1, 2. afsnit.
Den nuværende lovgivning indeholder ikke en  

 tilsvarende bestemmelse, men indsættelsen af det udtrykkelige krav om  

 uafhængighed indebærer ikke nogen ændring af den  

 gældende retstilstand.
Datatilsynet er efter reglen fortsat ikke  

 undergivet tjenestebefalinger fra anden administrativ myndighed med hensyn  

 til udøvelsen af sin virksomhed.
Til § 57 Bestemmelsen har sin baggrund i direktivets artikel 28,  

 stk. 2. Der er ikke en tilsvarende regel i den gældende  

 registerlovgivning.
Kravet om forelæggelse for Datatilsynet  

 gælder i forbindelse med udfærdigelsen af anordninger,  

 bekendtgørelser og cirkulærer m.v.
Det er uden betydning, om  

 reglerne kun er bindende for ansatte i en myndighed eller tillige har  

 retsvirkning over for borgerne.
Det afgørende vil være, om  

 reglerne har indflydelse på beskyttelsen af privatlivet i forbindelse  

 med behandling af personoplysninger.
Der skal bl.a. ske høring inden  

 fastsættelsen af nærmere regler efter denne lov, f.eks. efter  

 § 44, stk. 2, § 45, stk. 2, § 72 og § 73.
Det forudsættes endvidere, at der sker høring  

 af Datatilsynet i forbindelse med udfærdigelse af lovforslag, som  

 fremsættes af regeringen.
Endvidere forudsættes det, at  

 vedkommende ressortministerium i forbindelse med sin stillingtagen til et  

 privat lovforslag hører Datatilsynet.
 Datatilsynet skal i forbindelse med høringen udtale  

 sig om, hvorvidt de påtænkte retsforskrifter m.v. efter tilsynets  

 opfattelse giver anledning til betænkeligheder i forhold til direktivet  

 og denne lov eller i øvrigt i relation til beskyttelsen af de  

 registreredes privatliv.
 Hvis der i et tilfælde ikke sker høring af  

 Datatilsynet, indebærer dette ikke, at den udstedte administrative  

 retsforskrift er ugyldig.
Til § 58 Bestemmelsen i stk. 1 svarer til lov om  

 offentlige myndigheders registre § 22, stk. 2, og til lov om  

 private registre § 22, stk. 1, 2. pkt.
Den har desuden baggrund i  

 direktivets artikel 28, stk. 1 og 4. Enhver registreret kan indgive en  

 anmodning til Datatilsynet om beskyttelse af sine rettigheder efter loven.  

 Herudover kan tilsynet tage sager op af egen drift, såfremt tilsynet  

 finder anledning dertil.
Stk. 2 er indsat på baggrund af  

 direktivets artikel 25, stk. 4, artikel 25, stk. 6, sidste afsnit,  

 artikel 26, stk. 3, sidste afsnit, samt artikel 26, stk. 4. Det er  

 efter bestemmelsen muligt at tilbagekalde begunstigende afgørelser  

 truffet over for såvel dataansvarlige som registrerede.
Det er dog en  

 forudsætning, at tilbagekaldelsen er nødvendig for at efterleve  

 Kommissionens afgørelse.
Til § 59 Bestemmelserne afløser de  

 gældende regler i lov om private registre § 23, stk. 1-6. De  

 har endvidere sin baggrund i direktivets artikel 28, stk. 3, 2.  

 pind.
Datatilsynet vil i medfør af bestemmelsen i  

stk. 1 kunne påbyde en privat dataansvarlig at  

 ophøre med en behandling, der ikke må finde sted efter denne  

 lov, og at berigtige (rette), slette eller blokere bestemte oplysninger, som  

 er omfattet af en sådan behandling.
Det bemærkes, at den  

 registrerede i sådanne tilfælde endvidere efter § 37, stk.  

 2, vil kunne fremsætte anmodning om, at den dataansvarlige skal  

 underrette tredjemand om, at videregivne oplysninger er blevet berigtiget,  

 slettet eller blokeret.
I relation til blokering af oplysninger vil Datatilsynet  

 kunne give påbud herom under særlige betingelser.
Tilsynet vil  

 således bl.a. kunne bestemme, at der skal ske blokering af oplysninger  

 til visse formål eller i relation til bestemte modtagere, samt at  

 blokeringen ophæves, når bestemte betingelser er opfyldt.
Efter bestemmelsen i stk. 2 kan Datatilsynet  

 forbyde visse nærmere angivne fremgangsmåder i forbindelse med  

 behandlingen af oplysninger.
Reglen svarer til lov om private registre  

 § 23, stk. 5.
Reglen i stk. 3 supplerer bestemmelsen i  

 § 41, stk. 3, om, at der skal træffes fornødne  

 tekniske og organisatoriske sikkerhedsforanstaltninger.
Dette svarer til  

 ordningen i lov om private registre § 24, stk. 6. Såfremt der  

 er fastsat nærmere bestemmelser om sikkerhed i henhold til § 41,  

 stk. 5, kan tilsynet alene meddele et sådant påbud i  

 overensstemmelse med disse.
Tilsynet kan dog supplere bestemmelserne i  

 overensstemmelse med § 41, stk. 3, såfremt der er tale om  

 konkrete forhold, som de efter § 41, stk. 5, fastsatte  

 sikkerhedsbestemmelser ikke regulerer.
Bestemmelsen i stk. 4 medfører, at  

 Datatilsynet vil kunne meddele en eventuel databehandler, som på vegne  

 af en dataansvarlig foretager en behandling som nævnt i stk. 1-3,  

 påbud eller forbud.
Dette kan være relevant, såfremt det  

 ikke er muligt for tilsynet at meddele den dataansvarlige de  

 nødvendige påbud eller forbud, f.eks. fordi det ikke er muligt  

 at komme i kontakt med den dataansvarlige, eller hvis den dataansvarlige ikke  

 ønsker at efterleve en afgørelse, som er truffet af tilsynet i  

 henhold til stk. 1-3. Det er en forudsætning, at der ikke er  

 umiddelbar udsigt til, at tilsynet kan meddele den dataansvarlige sin  

 afgørelse efter stk. 1-3 eller til, at den dataansvarlige  

 efterlever tilsynets afgørelse, såfremt denne allerede er  

 truffet og meddelt den dataansvarlige.
Det er endvidere en  

 forudsætning, at den fortsatte behandling er til skade for den  

 registrerede eller for andre, f.eks. fordi der foregår en ulovlig  

 videregivelse eller anden udbredelse af personoplysninger.
Til § 60 Datatilsynet har efter bestemmelsen i stk. 1 kun  

 afgørelseskompetence med bindende virkning over for andre myndigheder  

 i relation til de bestemmelser, som specifikt er nævnt i bestemmelsen.  

 I andre situationer har tilsynet alene kompetence til at afgive uforbindende  

 udtalelser, jf. stk. 2.
Til § 61 Tilsynets afgørelser kan efter bestemmelsen ikke  

 indbringes for anden administrativ myndighed.
Dette svarer til den  

 gældende retstilstand, se f.eks. lov om private registre § 25.  

 Reglen gælder for såvel afgørelser truffet over for  

 offentlige myndigheder, jf. § 60, stk. 1, som for påbud og  

 forbud eller andre afgørelser, meddelt til private dataansvarlige  

 efter f.eks. § 59. Reglen gælder endvidere for afgørelser,  

 som er truffet efter § 64, stk. 1.
 Bestemmelsen er ikke til hinder for, at  

 afgørelserne indbringes for Folketingets Ombudsmand.
Til § 62 Bestemmelsen i stk. 1 afløser lov om  

 offentlige myndigheders registre § 26, stk. 1. Den svarer endvidere  

 til lov om private registre § 26, stk. 2. Bestemmelsen har desuden  

 sin baggrund i direktivets artikel 28, stk. 3, 1. pind.
Det forhold, at  

 tilsynet kan kræve oplysninger til afgørelse af, om et forhold  

 falder ind under lovens bestemmelser, medfører, at tilsynet bl.a. vil  

 kunne kræve oplysninger med henblik på at afklare, om en given  

 behandling er omfattet af undtagelsesbestemmelsen i lovens § 2.
Bestemmelsen i stk. 2, som tager sigte  

 på behandlinger, der foretages for den offentlige forvaltning, svarer  

 til lov om offentlige myndigheders registre § 26, stk. 2. Det  

 følger af direktivets artikel 28, stk. 3, 1. pind, at  

 tilsynsmyndigheden skal kunne have adgang til de oplysninger, der  

 gøres til genstand for en behandling.
Det forudsættes  

 således, at tilsynet har mulighed for selv at gøre sig bekendt  

 med oplysningerne efter at have fået adgang til lokaler, hvorfra der er  

 adgang til disse.
Bestemmelsen i stk. 3, der tager sigte  

 på behandlinger, der foretages for private dataansvarlige, svarer til  

 en vis grad til lov om private registre § 22, stk. 3. I  

 bestemmelsen er fastsat en begrænset inspektionsbeføjelse,  

 nemlig til de typer af behandlinger, som er undergivet et krav om  

 forudgående tilladelse.
Dette gælder også behandlinger, som  

 er inddraget under tilladelsesordningen i medfør af § 50,  

 stk. 4.
Bestemmelsen i stk. 4 afløser lov om  

 private registre § 22, stk. 3, jf. § 20, idet den dog tillige  

 gælder for offentlige edb-servicebureauer.
Der vil efter bestemmelsen  

 kunne foretages inspektion i forhold til såvel behandlinger, der er  

 omfattet af denne lov, som i forhold til behandlinger, som er omfattet af en  

 anden medlemsstats lovgivning, jf. herved også § 64,  

 stk. 1.
Til § 63 Bestemmelsen i stk. 1 svarer til lov om  

 private registre § 26, stk. 1, og afløser endvidere reglen i  

 lov om offentlige myndigheders registre § 8 c.
Efter bestemmelsen kan  

 Datatilsynet fastsætte, at anmeldelser og ansøgninger om  

 tilladelser kan eller skal indgives på en bestemt måde.
Dette  

 gælder i relation til såvel den offentlige forvaltning som  

 private.
Tilsynet kan således beslutte, at der kan ske anmeldelse ved  

 anvendelse af bestemte blanketter.
Desuden kan tilsynet bestemme, at der  

 tillige skal ske anmeldelse ad elektronisk vej, f.eks. via elektronisk post  

 eller på anden måde.
Tilsynet kan efter bestemmelsen også  

 fastsætte nærmere regler for, hvordan der kan foretages  

 (enslydende) anmeldelse af behandlinger, som foretages af flere myndigheder.  

 Det forudsættes, at tilsynet ved udformningen af anmeldelserne sikrer,  

 at en dataansvarlig gøres opmærksom på muligheden for at  

 undtage en anmeldelse fra offentliggørelse, jf. § 54,  

 stk. 3, med henvisningen til § 30.
Stk. 2 svarer til lov om private registre  

 § 26, stk. 2. I bestemmelsen er det fastsat, at der opkræves  

 gebyrer for anmeldelser og tilladelser inden for den private sektor.
I  

 bestemmelsen er det endvidere   hvilket ikke er tilfældet i  

 bestemmelsen i § 26, stk. 2, i lov om private registre   fastsat, at den  

 private dataansvarliges betalingsforpligtelse indtræder ved indgivelse  

 af anmeldelse eller ansøgning om tilladelse.
For at lette administrationen med gebyrordningen  

 fastsætter bestemmelsen i stk. 3, at en anmeldelse først  

 anses for indgivet, når betaling er sket.
Det fastsættes  

 endvidere, at Datatilsynet kan bestemme, at en tilladelse ikke meddeles,  

 før betaling har fundet sted.
Bestemmelsen i stk. 4 indebærer, at der ikke  

 skal betales gebyr for anmeldelse til/indhentning af tilladelse hos  

 Datatilsynet til behandlinger, der udelukkende finder sted i videnskabeligt  

 eller statistisk øjemed.
Herved opretholdes den nuværende  

 ordning i loven om private registre m.v., hvorefter der ikke påhviler  

 private forskere eller statistikere en forpligtelse til at betale 1.000 kr. i  

 forbindelse med anmeldelse til Registertilsynet, jf. lov om private registre  

 § 26, stk. 2, modsætningsvis.
Det bemærkes, at de forsknings- og  

 statistikprojekter, der efter loven om private registre m.v. skal anmeldes  

 forudgående, er projekter, hvori der indgår oplysninger om  

 enkeltpersoners rent private forhold, jf. nærmere lovens § 2, stk.  

 3.
 Reglen i stk. 5 indebærer, at der ikke  

 vil kunne opkræves mere end ét gebyr for anmeldelse af/  

 tilladelse til samme behandling.
Til § 64 Efter bestemmelsen i stk. 1, som er fastsat  

 på baggrund af direktivets artikel 28, stk. 6, er Datatilsynet  

 kompetent til at påse, at en behandling, som er undergivet en anden  

 medlemsstats lovgivning, er lovlig.
Datatilsynet vil kunne afkræve  

 oplysninger af en eventuel databehandler, som er etableret i Danmark, eller  

 af en repræsentant for den dataansvarlige, som befinder sig i Danmark,  

 jf. § 62, stk. 1, og tilsynet vil endvidere kunne udføre  

 inspektioner efter reglerne i § 62, stk. 3-4. Herudover har  

 tilsynet kompetence til at realitetsbehandle og afgøre sagen efter den  

 pågældende medlemsstats materielle lovgivning.
Endelig kan  

 tilsynet efter reglerne i lovens § 59 meddele påbud eller forbud  

 til en databehandler eller repræsentant for den dataansvarlige,  

 såfremt disse befinder sig i Danmark.
Der er ikke en egentlig  

 klageadgang for den registrerede, men tilsynet er kompetent til at tage en  

 sag op af egen drift, hvis tilsynet finder anledning dertil.
Datatilsynet kan  

 bl.a. blive anmodet af en myndighed i en anden medlemsstat om at udøve  

 sine beføjelser.
Det forudsættes i øvrigt, at  

 tilsynsmyndighederne i medlemsstaterne samarbejder med hinanden i det omfang,  

 det er nødvendigt for at opfylde deres pligter.
Reglen i stk. 2 indebærer, at der vil  

 kunne ske videregivelse til myndigheder i andre medlemsstater af oplysninger,  

 selv om disse måtte være undergivet tavshedspligt.
Bestemmelsen  

 har sin baggrund i direktivets artikel 28, stk. 6, sidste pkt.
Til § 65 Datatilsynet skal efter bestemmelsen afgive en årlig  

 beretning om sin virksomhed til Folketinget.
Beretningen  

 offentliggøres.
Bestemmelsen svarer til lov om offentlige myndigheders  

 registre § 28, stk. 1. Den har endvidere sin baggrund i direktivets  

 artikel 28, stk. 3, 2. pind, og artikel 28, stk. 5. I  

 årsberetningen er tilsynet berettiget til at gengive eller  

 redegøre for eventuelle svar eller andre reaktioner fra de  

 berørte myndigheder.
 Bestemmelsens 3. pkt. svarer i et vist omfang til den  

 gældende lovs § 28, stk. 2. Reglen har endvidere sin baggrund  

 i direktivets artikel 28, stk. 3, 2. pind.
Til § 66 Af bestemmelsen følger, at Datatilsynet samarbejder  

 med Domstolsstyrelsen i det omfang, det er nødvendigt for at opfylde  

 Datatilsynets pligter, navnlig ved at udveksle alle relevante oplysninger.  

 Tilsynsmyndigheden på domstolsområdet (Domstolsstyrelsen) skal  

 tilsvarende samarbejde med Datatilsynet, jf. § 68, stk. 1, med  

 henvisningen til § 66.
Selv om bestemmelsen er indsat i kapitlet om Datatilsynet,  

 vil initiativet til samarbejde tilsynsmyndighederne imellem naturligvis kunne  

 udgå fra Domstolsstyrelsen.
Det forudsættes, at  

 tilsynsmyndighederne indbyrdes drøfter spørgsmål af mere  

 principiel karakter, således at der sker den fornødne  

 koordinering tilsynsmyndighederne imellem.
Herved sikres det, at  

 tilsynsmyndighedernes praksis ikke udvikler sig i en forskellig retning.
Det  

 bemærkes i den forbindelse, at en række af de foreslåede  

 bestemmelser overlader vedkommende tilsynsmyndighed et forholdsvist frit  

 skøn ved udfyldningen af de i loven indeholdte standarder.
Til kapitel 17 Tilsyn med domstolene Til § 67 Til stk. 1 Efter bestemmelsen fører Domstolsstyrelsen tilsyn  

 med behandling af oplysninger, der foretages for domstolene.
Til stk. 2 I bestemmelsen fastsættes det, at Domstolsstyrelsens  

 tilsyn i det hele omfatter domstolenes administrative forhold.  

 Domstolsstyrelsens tilsyn omfatter således den teknisk-administrative  

 behandling af oplysninger, herunder spørgsmålet om  

 behandlingssikkerheden.
Dette indebærer bl.a., at førelsen af en  

 elektronisk oversigt over de ved et embede ansatte personers forhold m.v. er  

 omfattet af tilsynet.
 Domstolsstyrelsens tilsyn omfatter ikke retternes  

 judicielle funktioner, idet der for disse funktioner er fastsat en  

 særlig kontrolordning, jf. nærmere stk. 3.
Til stk. 3 Bestemmelsen tager sigte på retternes behandling af  

 oplysninger i forbindelse med varetagelsen af judicielle funktioner.
Af bestemmelsens 1. pkt. følger, at  

 afgørelser om behandling af oplysninger træffes af vedkommende  

 ret.
I de tilfælde, hvor der i forbindelse med domstolenes varetagelse  

 af sine judicielle funktioner opstår spørgsmål om  

 lovligheden af den behandling af personoplysninger, som finder sted i  

 tilknytning hertil, påhviler det således vedkommende  

 dataansvarlige domstol at træffe afgørelse herom.
Dette sker i  

 form af judicielle afgørelser, der kan påkæres efter  

 reglerne i 2.-4. pkt.
Efter bestemmelsens 2. pkt. kan den dataansvarlige  

 domstols afgørelser kæres til højere ret.
Bestemmelsen  

 tager navnlig sigte på de almindelige domstole, jf. retsplejelovens  

 § 1, stk. 1. Bestemmelsen fastsætter, at en dataansvarlig  

 domstols afgørelse altid kan kæres til højere ret.  

 Bestemmelsen indebærer dermed, at der skal ses bort fra en eventuel  

 appelbegrænsningsregel.
Eksempelvis vil spørgsmålet om,  

 hvorvidt der skal ske berigtigelse af behandlede personoplysninger, kunne  

 påkæres til højere ret, uanset bestemmelsen i  

 retsplejelovens § 221, stk. 3, 2. pkt.
Også et eventuelt krav  

 om andeninstansbevilling til den retsafgørelse, som behandlingen af  

 oplysninger vedrører, skal der efter bestemmelsen ses bort fra.  

 Hvilken overordnet retsinstans kære skal ske til, og hvilke  

 procesregler der skal finde anvendelse, vil som udgangspunkt afhænge af  

 reglerne for den retsafgørelse, som behandlingen af oplysningerne  

 vedrører.
Kære sker efter de almindelige regler i retsplejeloven  

 herom, medmindre der i lovgivningen er fastsat særlige regler for  

 indbringelse af vedkommende dataansvarlige domstols afgørelser for  

 højere retsinstans.
Dette betyder bl.a., at byretternes  

 afgørelser vedrørende lovligheden af en behandling af  

 oplysninger skal påkæres til vedkommende landsret efter reglerne  

 i retsplejeloven.
Dette gælder både for så vidt angår  

 civile retssager og sager inden for strafferetsplejen.
Det bemærkes, at  

 bestemmelsens 2. pkt. også omhandler de tilfælde, hvor en  

 særlig domstol - dvs. en domstol, der ikke indgår i det  

 almindelige domstolshierarki, jf. retsplejelovens § 1, stk. 1 - har  

 truffet afgørelse om lovligheden af en behandling af  

 personoplysninger, som har fundet sted i forbindelse med behandlingen af en  

 retssag.
En betingelse herfor er dog, at der er adgang til at indbringe den  

 materielle afgørelse i sagen for højere ret.
F.eks. kan en  

 landvæsenskommissions afgørelser indbringes for en  

 overlandvæsenskommission.
Bestemmelsens 3. pkt. omhandler særlige  

 domstole, hvis materielle afgørelser efter de processuelle regler, der  

 gælder for disses virksomhed, ikke kan indbringes for en højere  

 ret.
Det gælder f.eks.
Arbejdsretten og Tjenestemandsretten.
I disse  

 tilfælde følger det af bestemmelsen, at afgørelsen om  

 lovligheden af behandlingen af personoplysninger kan påkæres til  

 den landsret, i hvis kreds retten er beliggende.
Kæremålet skal  

 behandles efter retsplejelovens regler om den civile retspleje.
Det  

 forudsættes, at afgørelser, der er truffet af Den Særlige  

 Klageret, ikke kan indbringes for landsretten.
Hvis den materielle  

 afgørelse i en sag, som klageretten behandler, kan indbringes for  

 Højesteret, vil også klagerettens afgørelser om  

 lovligheden af en behandling af personoplysninger i en sådan sag kunne  

 påkæres til Højesteret, jf. bestemmelsens 2. pkt.  

 Således kan afgørelser om lovligheden af behandling af  

 personoplysninger i tilknytning til sager om afsættelse af dommere  

 kæres til Højesteret, jf. herved retsplejelovens § 49,  

 stk. 9.
I bestemmelsens 4. pkt. er endelig fastsat, at  

 kærefristen er 4 uger fra den dag, afgørelsen er meddelt den  

 pågældende.
Kærefristen gælder, uanset om kære  

 sker efter bestemmelsens 2. eller 3. pkt.
 Der henvises i øvrigt til  

betænkningen, side 376- 378.
Til § 68 I bestemmelsens stk. 1 fastsættes det,  

 hvilke nærmere beføjelser der tilkommer Domstolsstyrelsen i  

 forbindelse med dennes udførelse af tilsyn i henhold til § 67.  

 Efter bestemmelsen finder reglerne i §§ 56, 58, 62, stk. 1, 2 og 4,  

 63, stk. 1, og 66 anvendelse for Domstolsstyrelsens udøvelse af  

 tilsyn.
De afgørelser, som Domstolsstyrelsen måtte træffe  

 i forbindelse med udøvelsen af sit tilsyn, kan efter bestemmelsen ikke  

 påklages til anden administrativ myndighed.
Afgørelserne kan  

 heller ikke indbringes for Folketingets Ombudsmand.
Bestemmelsen  

 vedrører derimod ikke domstolenes kompetence i henhold til grundlovens  

 § 63.
Efter bestemmelsens stk. 2 skal der ved  

 udarbejdelsen af bekendtgørelser eller lignende generelle  

 administrative retsforskrifter, der har betydning for beskyttelsen af  

 privatlivet i forbindelse med behandling af oplysninger, der foretages for  

 domstolene, indhentes en udtalelse fra Domstolsstyrelsen.
Det  

 forudsættes endvidere, at der indhentes en udtalelse fra  

 Domstolsstyrelsen i forbindelse med regeringens udarbejdelse af lovforslag,  

 der vedrører behandling af oplysninger, der foretages for  

 domstolene.
 Af bestemmelsens stk. 3 følger, at  

 Domstolsstyrelsen offentliggør en årlig beretning om dens  

 virksomhed.
Til kapitel 18 Straf- og erstatningsansvar Til § 69 Bestemmelsen, der bygger på direktivets artikel 23,  

 fastlægger et præsumptionsansvar (culpa med omvendt bevisbyrde)  

 for den dataansvarlige.
Det fastsættes således, at den  

 dataansvarlige skal erstatte skade, der er forvoldt ved behandling i strid  

 med bestemmelserne i loven.
Dette gælder dog ikke, hvis den  

 dataansvarlige godtgør, at skaden ikke kunne have været  

 afværget ved den agtpågivenhed og omhu, der må kræves  

 i forbindelse med behandling af oplysninger.
Bestemmelsen indebærer ikke andre ændringer i  

 dansk rets almindelige erstatningsretlige regler.
Disse regler finder  

 således fortsat anvendelse ved bedømmelsen af, om den  

 dataansvarlige i forbindelse med behandling af oplysninger har pådraget  

 sig et erstatningsansvar over for den registrerede.
Erstatningskrav, der gøres gældende i henhold  

 til bestemmelsen, skal indbringes for domstolene.
Et erstatningskrav vil  

 således ikke kunne forelægges tilsynsmyndighederne.
Til § 70 Bestemmelserne, der bl.a. skal ses på baggrund af  

 direktivets artikel 24, afløser reglerne i lov om private registre  

 § 27 og lov om offentlige myndigheders registre § 29.
Affattelsen af indledningen til bestemmelserne har til  

 formål at sikre, at handlinger, der tillige indebærer en  

 overtrædelse af bestemmelser, der kan medføre højere  

 straf, kan henføres under sådanne bestemmelser.
Der tænkes  

 herved navnlig på bestemmelsen i straffelovens § 264 d om bl.a.  

 forsætlig, uberettiget videregivelse af oplysninger om en anden persons  

 private forhold.
Der tænkes endvidere på forskellige andre  

 bestemmelser i straffeloven om forbrydelser i offentlig tjeneste eller hverv  

 m.v., herunder bl.a. §§ 152 og 152 c-f samt §§ 155-157.
 Hvad angår behandlinger, som foretages for private,  

 pålægges der efter stk. 1 strafansvar for  

 overtrædelse af en række af lovens bestemmelser, for undladelse  

 af at efterkomme visse afgørelser truffet af Datatilsynet, for  

 undladelse af at efterkomme tilsynets krav om enhver oplysning, der er af  

 betydning for dens virksomhed, for at hindre tilsynet i at udøve sin  

 inspektionsbeføjelse, for at tilsidesætte vilkår og  

 lignende eller for at undlade at efterkomme forbud eller påbud.
 I forbindelse med behandlinger, som foretages for  

 offentlige myndigheder, er det fastsat, at der kan pålægges straf  

 for overtrædelse af vilkår, som tilsynsmyndigheden har stillet i  

 henhold til visse bestemmelser, jf. stk. 2. Dette svarer i  

 begrænset omfang til opregningen i lov om offentlige myndigheders  

 registre § 29, stk. 1. Endvidere pålægges der  

 databehandlere straf for overtrædelse af § 41, stk. 3, eller § 53.
Efter bestemmelsen i stk. 3 kan der  

 pålægges straf i forbindelse med behandlinger, som er omfattet af  

 en anden medlemsstats lovgivning, men som Datatilsynet efter § 64,  

 stk. 1, påser lovligheden af.
Med bestemmelsen sikres det, at der  

 vil kunne pålægges databehandlere strafansvar, hvis de ikke  

 efterlever tilsynets påbud eller forbud efter § 59, hvis de ikke  

 opfylder tilsynets krav efter 62, stk. 1, eller hvis de hindrer tilsynet  

 i at udføre inspektioner, jf. § 62, stk. 3 og 4.
Efter bestemmelsen i stk. 4 kan der i regler,  

 der udstedes i medfør af loven, fastsættes straf af enten  

 bøde eller hæfte.
Bestemmelsen svarer til lov om private  

 registre § 27, stk. 2. Den afløser endvidere lov om  

 offentlige myndigheders registre § 29, stk. 2.
Bestemmelsen i stk. 5 sikrer, at der kan  

 pålægges selskaber m.v. (juridiske personer) strafansvar.
Dette  

 sker efter reglerne i straffelovens 5. kapitel.
Til § 71 Bestemmelsen afløser reglen i lov om private  

 registre § 28 om frakendelse af retten til at drive eller  

 beskæftige sig med kreditoplysningsbureauvirksomhed, advarselsregistre  

 og edb-servicebureauer.
Bestemmelsen gælder imidlertid også for  

 personer, som erhvervsmæssigt yder bistand ved  

 stillingsbesættelse samt personer, som fører  

 retsinformationssystemer.
Straffelovens bestemmelser om tidsmæssig  

 begrænsning af frakendelsen af retten og om umiddelbar udelukkelse af  

 denne under sagens behandling m.v. finder tillige anvendelse.
Til kapitel 19 Afsluttende bestemmelser, herunder  

 ikrafttrædelsesbestemmelser m.v.
Til § 72 Bestemmelsen giver hjemmel for vedkommende minister til at  

 udstede en bekendtgørelse, hvori der kan fastsættes  

 nærmere regler for en behandling, som foretages for den offentlige  

 forvaltning.
Hvis der er tale om en behandling, som foretages for en kommunal  

 eller amtskommunal myndighed, fastsættes reglerne af den minister,  

 under hvis område den pågældende lovgivning hører.  

 Inden reglerne udstedes, skal der indhentes en udtalelse fra Datatilsynet,  

 jf. § 57.
En bekendtgørelse udstedt i medfør af  

 § 72 bør indeholde mindst de oplysninger, som skal indgå i  

 en anmeldelse til Datatilsynet, jf. § 43, stk. 2, men erstatter  

 ikke denne anmeldelse.
Herudover kan der fastsættes nærmere  

 regler, som supplerer eller præciserer de regler, der følger  

 direkte af loven, f.eks. vedrørende indsigtsretten, videregivelse af  

 oplysninger og de sikkerhedsforanstaltninger, der knytter sig til den  

 pågældende behandling.
Der vil således i en  

 bekendtgørelse udstedt efter bestemmelsen kunne fastsættes  

 regler, der begrænser den adgang til at videregive oplysninger,  

 herunder følsomme oplysninger, som følger af lovforslagets  

 behandlingsregler, f.eks. lovforslagets § 10 om videregivelse af  

 følsomme oplysninger til brug for statistiske eller videnskabelige  

 undersøgelser.
En forudsætning herfor er selvsagt, at reglerne  

 er forenelige med direktivet om behandling af personoplysninger.
Reglerne  

 offentliggøres i Lovtidende og må derfor ikke indeholde  

 oplysninger, som det er påkrævet at hemmeligholde af hensyn til  

 gennemførelse af de foreskrevne kontrol- og sikkerhedsforanstaltninger  

 eller på grund af afgørende hensyn til andre offentlige  

 interesser.
Bestemmelsen tager sigte på behandlinger, hvor  

 særlige forhold taler for, at der på bekendtgørelsesniveau  

 fastsættes nærmere regler for behandlingen.
Sådanne  

 særlige forhold kan f.eks. være, at der i behandlingen  

 indgår meget store mængder af følsomme oplysninger, eller  

 at der er tale om en behandling, som indebærer en høj grad af  

 publikumskontakt i form af henvendelser til og fra borgerne.
Til § 73 Af bestemmelsen følger, at justitsministeren kan  

 fastsætte nærmere regler for bestemte typer af behandlinger, som  

 udføres for private dataansvarlige, herunder at bestemte typer  

 oplysninger ikke må behandles.
Bestemmelsen har sin baggrund i den  

 ordning, som i dag følger af lov om private registre § 3,  

 stk. 8. Bestemmelsen giver - ligesom den gældende ovennævnte  

 bestemmelse - bl.a. mulighed for at fastsætte nærmere regler for  

 pengeinstitutters videregivelse af kreditoplysninger.
Reglerne i den  

 gældende bekendtgørelse herom (bekg. nr. 122 af 11. marts 1988)  

 vil således kunne opretholdes i medfør af bestemmelsen.  

 Herudover vil det kunne præciseres, hvilke oplysninger der må  

 indgå i bestemte behandlinger, samt hvordan de må indsamles,  

 registreres, videregives m.v.
Til § 74 Af bestemmelsen følger, at brancheforeninger eller  

 andre organer, som repræsenterer andre kategorier af private  

 dataansvarlige, i samarbejde med Datatilsynet kan udarbejde  

 adfærdskodekser, der skal bidrage til en korrekt anvendelse af reglerne  

 i loven eller regler udstedt i medfør heraf.
Af bestemmelsen  

 følger ikke en forpligtelse til at udarbejde (ikke-bindende)  

 adfærdskodekser.
Bestemmelsen er således alene indsat for i  

 overensstemmelse med direktivets artikel 27 at tilskynde brancheforeninger  

 m.v. til at tage initiativ til, at der i samarbejde med Datatilsynet  

 udarbejdes et sæt etiske regler på deres område.
Et  

 eksempel på regler, der allerede i dag er udarbejdet, er de  

 presseetiske regler, som gælder for journalistisk virksomhed omfattet  

 af medieansvarsloven.
I de tilfælde, hvor der udarbejdes  

 adfærdskodekser, forudsættes det, at Datatilsynet påser, at  

 et sådan sæt regler ikke er i uoverensstemmelse med reglerne i  

 loven samt regler udstedt i medfør heraf.
Hvis Datatilsynet finder det  

 nødvendigt, kan tilsynet indhente bemærkninger til udarbejdede  

 udkast hos de registrerede eller deres repræsentanter.
Til § 75 Bestemmelsen er indsat for at tilvejebringe det  

 fornødne hjemmelsgrundlag for justitsministeren til om  

 nødvendigt at fastsætte administrative bestemmelser til  

 opfyldelse af de gennemførelsesforanstaltninger, som  

 Europa-Kommissionen måtte vedtage efter proceduren i direktivets  

 artikel 31, jf. nærmere artikel 25 og 26 vedrørende  

 overførsel af oplysninger til tredjelande.
 Af bestemmelsen følger endvidere, at  

 justitsministeren kan fastsætte regler, som er nødvendige for at  

 anvende de af fællesskabet udstedte retsakter på direktivets  

 område.
Til § 76 Til stk. 1 I bestemmelsen fastsættes det, at loven træder  

 i kraft dagen efter bekendtgørelsen i Lovtidende.
Bestemmelsen skal  

 ses i lyset af direktivets artikel 32, stk. 1, hvorefter direktivet skulle  

 have været implementeret i dansk ret senest den 24. oktober 1998.
Til stk. 2 Bestemmelsen indebærer, at den gældende  

 registerlovgivning ophæves.
Bestemmelsen betyder endvidere, at de  

 registerforskrifter, som er udstedt efter loven om offentlige myndigheders  

 registre, og de regler, der i øvrigt er udstedt efter  

 registerlovgivningen, bortfalder, jf. dog § 76, stk. 4. Dette indebærer  

 bl.a., at kravene til behandlingssikkerhed fra og med lovens  

 ikrafttræden ikke længere vil fremgå af forskrifterne for  

 offentlige myndigheders edb-registre.
Kravene vil i stedet følge af  

 loven og de bekendtgørelser, som udstedes i medfør af loven,  

 jf. lovens kapitel 11.
En tilladelse til behandling af oplysninger, som er  

 udstedt efter den gældende registerlovgivning, kan ikke danne grundlag  

 for behandling af oplysninger fra og med lovens ikrafttræden.
Fra dette  

 tidspunkt skal lovligheden af den behandling, som tilladelsen  

 vedrører, således bedømmes efter lovens regler.  

 Kræver disse regler tilladelse, må den dataansvarlige ikke  

 foretage behandlingen uden tilladelse, jf. dog § 77 og bemærkningerne  

 hertil.
Til stk. 3 Bestemmelsen betyder, at de personer, som ved lovens  

 ikrafttræden er medlemmer af Registerrådet, fortsætter som  

 medlemmer af Datarådet.
Dette gælder, indtil justitsministeren  

 har udnævnt medlemmerne af Datarådet i henhold til lovens § 55,  

 stk. 3.
 Bestemmelsen sikrer, at Datatilsynet kan træde i  

 funktion, når loven er trådt i kraft.
Til stk. 4 I bestemmelsen fastsættes det, at  

 bekendtgørelse nr. 160 af 20. april 1979 om forretningsorden for  

 registerrådet m.v. gælder for Datatilsynets virksomhed, indtil  

 den ophæves eller erstattes af regler udstedt i medfør af denne  

 lov.
Herved sikres det, at der - på lovens  

 ikrafttrædelsestidspunkt - vil være fastsat regler om bl.a.  

 arbejdets fordeling mellem Datarådet og sekretariatet.
 Datarådet vil selv kunne fastsætte sin  

 forretningsorden m.v. og dermed ophæve reglerne i den ovennævnte  

 bekendtgørelse om forretningsorden for Registerrådet m.v., jf.  

 bemyndigelsesbestemmelsen i lovens § 55, stk. 4.
Til stk. 5 De foreslåede regler indebærer, at der ikke i  

 fremtiden skal udarbejdes registerforskrifter, og at de forskrifter, som er  

 udstedt, bortfalder fra lovens ikrafttræden, jf. stk. 2.
 I medfør af § 2 i loven om udgivelse af en  

 Lovtidende og en Ministerialtidende er der udstedt en kongelig anordning,  

 hvorefter registerforskrifterne ikke indføres i Lovtidende (anordning  

 nr. 73 af 5. marts 1979).
Denne anordning bortfalder ikke som følge af, at  

 den gældende registerlovgivning ophæves.
Det skyldes, at  

 anordningen ikke er udstedt med hjemmel i lov om offentlige myndigheders  

 registre, men - som nævnt - med hjemmel i lov om udgivelse af en  

 Lovtidende og en Ministerialtidende.
 I bestemmelsen fastsættes det derfor, at den  

 nævnte anordning ophæves.
Til stk. 6 I bestemmelsen fastsættes det, at Datatilsynet -  

 efter reglerne i lov om offentlige myndigheders registre og lov om private  

 registre m.v. - færdigbehandler de klage- eller tilsynssager i  

 Registertilsynet, som tilsynet har oprettet før den 24. oktober 1998,  

 og som ikke måtte være færdigbehandlet ved lovens  

 ikrafttræden.
 Sager, hvori Registertilsynet før den 24. oktober  

 1998 er blevet anmodet om tilladelse til en behandling af oplysninger, og som  

 ikke måtte være færdigbehandlet ved lovens  

 ikrafttræden, skal ikke færdiggøres efter de hidtil  

 gældende regler.
Til stk. 7 I bestemmelsen fastsættes det, at Datatilsynet i  

 øvrigt udfører de opgaver, som efter lovgivningen  

 udføres af Registertilsynet.
Dette skal ske fra og med lovens  

 ikrafttræden (dagen efter bekendtgørelsen i Lovtidende), hvor  

 lov om offentlige myndigheders registre og lov om private registre m.v. - og  

 dermed reglerne om Registertilsynet - ophæves, jf. stk. 2.
 Som eksempler på bestemmelser i lovgivningen, som  

 tillægger Registertilsynet kompetence m.v., kan nævnes § 14, stk.  

 2-4, og § 24, stk. 3, i lov om offentlige arkiver m.v., § 91 i lov om  

 værdipapirhandel m.v. og § 3 i lov om gennemførelse af  

 Europolkonventionen.
 Det forudsættes, at de bestemmelser i lovgivningen,  

 hvori Registertilsynet er nævnt, ved først givne lejlighed  

 bliver ændret, således at der tages højde for, at  

 tilsynsmyndigheden fremover betegnes »Datatilsynet«.
Til § 77 Til stk. 1 og 2 I bestemmelserne fastsættes det, hvornår  

 behandlinger, som er iværksat før den 24. oktober 1998, skal  

 være anmeldt m.v. efter de herom gældende regler i kapitel  

 12-14.
 Bl.a. for at undgå, at Datatilsynet overbebyrdes med  

 anmeldelser m.v., er det i bestemmelsen fastsat, at for behandlinger, som er  

 iværksat før den 24. oktober 1998, og som foretages for private,  

 skal reglerne i kapitel 13 være opfyldt senest den 1. oktober 2000,  

 mens det for sådanne behandlinger, der foretages for offentlige  

 myndigheder, gælder, at reglerne i kapitel 12 (forvaltningsmyndigheder)  

 og kapitel 14 (domstolene) skal være opfyldt senest den 1. april  

 2001.
 For nogle behandlinger indebærer lovens regler, at  

 der ikke blot skal ske anmeldelse til tilsynsmyndigheden, men at  

 tilsynsmyndigheden skal give tilladelse, inden behandlingerne  

 iværksættes, eller (hvor der er tale om offentlige myndigheder)  

 komme med en forudgående udtalelse, jf. lovens § 45 (vedrørende  

 forvaltningsmyndigheder), § 50 (vedrørende private dataansvarlige) og  

 § 52 (vedrørende domstolene). De dataansvarlige (eller deres  

 repræsentanter) må derfor indsende anmeldelse vedrørende  

 disse behandlinger i så god tid, at tilsynsmyndigheden vil kunne  

 nå at udstede tilladelse/komme med en forudgående udtalelse inden  

 det tidspunkt, hvor tilladelse/forudgående udtalelse er  

 nødvendig, dvs. inden den 1. oktober 2000 (for de private  

 dataansvarlige) og inden den 1. april 2001 (for de offentlige  

 myndigheder).
Til stk. 3 Efter behandlingsreglerne i lovforslagets afsnit II skal  

 der i visse tilfælde gives tilladelse til behandling af oplysninger.  

 Som eksempel kan nævnes lovforslagets § 7, stk. 7, § 10, stk. 3, og §  

 27, stk. 4.
Reglerne i lovforslaget vil finde anvendelse på  

 behandlinger, der foretages fra og med lovens ikrafttræden.
Der kan  

 derfor opstå den situation, at en behandling, som er iværksat  

 før den 24. oktober 1998, hvor direktivet skulle have været  

 gennemført i dansk ret, og som er lovlig umiddelbart forud for lovens  

 ikrafttræden, ikke kan foretages umiddelbart efter lovens  

 ikrafttræden, fordi der skal være indhentet forudgående  

 tilladelse til behandlingen.
Under hensyn hertil fastsættes det i bestemmelsen,  

 at behandlinger, der er iværksat før den 24. oktober 1998, kan  

 fortsætte uden tilladelse i 16 uger efter lovens ikrafttræden.
I  

 udtrykket »fortsætte« ligger, at de dataansvarlige, der efter  

 behandlingsreglerne i lovforslagets afsnit II eller efter bestemmelsen i stk.  

 7 skal have tilladelse til behandlingen af oplysninger, i en periode  

 på 16 uger efter lovens ikrafttræden vil kunne bortse fra kravet  

 herom, hvis der er tale om en behandling, der forud for lovens  

 ikrafttræden var lovlig efter reglerne i registerlovgivningen.
Det  

 forudsættes, at der er tale om en behandling, der i øvrigt lever  

 op til lovens krav.
 Det forudsættes, at tilsynsmyndigheden meget hurtigt  

 efter, at ansøgningen om tilladelse er indgivet, tager stilling til,  

 om der skal gives tilladelse til den pågældende behandling.
Til stk. 4 Bestemmelsen indebærer, at behandlinger, der er  

 iværksat den 24. oktober 1998 eller senere, men inden lovens  

 ikrafttræden, kan fortsætte uden forudgående anmeldelse,  

 udtalelse eller tilladelse i 16 uger efter lovens ikrafttræden.  

 Bestemmelsen omfatter de tilfælde, hvor der efter behandlingsreglerne i  

 lovforslagets afsnit II (f.eks. lovforslagets § 7, stk. 7, og § 10, stk. 3)  

 eller efter bestemmelsen i stk. 7 skal gives tilladelse til behandling af  

 oplysninger.
Bestemmelsen omfatter endvidere de situationer, hvor den  

 dataansvarlige efter reglerne i lovforslagets kapitel 12-14 skal foretage  

 forudgående anmeldelse og eventuelt tillige skal have en  

 forudgående udtalelse (offentlige myndigheder) eller tilladelse  

 (private dataansvarlige).
Ligesom i stk. 3 betyder udtrykket »fortsætte«, at  

 de dataansvarlige, der efter ovennævnte regler i lovforslaget skal  

foretage anmeldelse, indhente tilladelse m.v. til behandlingen, i en  

 periode på 16 uger efter lovens ikrafttræden vil kunne bortse fra  

 kravet herom, hvis der er tale om en behandling, der forud for lovens  

 ikrafttræden var lovlig efter reglerne i registerlovgivningen.
Det  

 forudsættes, at der er tale om en behandling, der i øvrigt lever  

 op til lovens krav.
Til stk. 5 Af bestemmelsen følger, at databehandlere  

 (edb-servicebureauer) senest 16 uger efter lovens ikrafttræden skal  

 foretage anmeldelse til Datatilsynet i overensstemmelse med reglen i  

 lovforslagets § 53.
Til stk. 6 Bestemmelsen indebærer, at justitsministeren - ved  

 bekendtgørelse - kan forlænge de frister, der er fastsat i stk.  

 1 og 2.
Bestemmelsen tager sigte på den situation, at det i  

 praksis ikke er muligt eller meget vanskeligt at overholde de fastsatte  

 frister.
Vurderingen af, om fristerne bør forlænges, vil ske  

 på baggrund af en udtalelse fra tilsynsmyndigheden (Datatilsynet).
Det forudsættes, at der i givet fald vil blive tale  

 om at forlænge fristerne med 6 måneder.
Det bemærkes i den  

 forbindelse, at det følger af direktivets artikel 32, stk. 2, at  

 medlemsstaterne bl.a. påser, at behandlinger i medlemslandene, der  

 allerede er iværksat på ikrafttrædelsesdatoen for  

 direktivet, bringes i overensstemmelse med direktivets bestemmelser senest  

 den 24. oktober 2001.
Til stk. 7 Fra og med lovens ikrafttræden skal  

 spørgsmålet om, hvorvidt en behandling af oplysninger er lovlig,  

 bedømmes efter lovens behandlingsregler, jf. afsnit II.
 Disse regler skønnes at give mulighed for, at  

 behandling af oplysninger (registrering, videregivelse m.v.), som foretages  

 efter de hidtil gældende regler, også kan finde sted efter lovens  

 ikrafttræden.
 I bestemmelsen fastsættes det dog, at  

 tilsynsmyndigheden efter ansøgning i ganske særlige  

 tilfælde kan dispensere fra lovens behandlingsregler med hensyn til  

 behandlinger, som er iværksat før lovens ikrafttræden.
Bestemmelsen forudsættes at have et meget  

 snævert anvendelsesområde.
Der sigtes navnlig til en eventuel  

 situation, hvor en privat dataansvarlig - som følge af de nye  

 behandlingsregler - fuldstændigt må ophøre med en  

 behandling af oplysninger (registrering eller videregivelse), der er  

 iværksat efter de hidtil gældende regler, og derved lider  

 væsentlig økonomisk skade, f.eks. fordi virksomheden må  

 lukke.
Der kan alene dispenseres fra lovens behandlingsregler,  

 jf. afsnit II.
Der kan således f.eks. ikke dispenseres fra reglerne i  

 lovens afsnit III om den registreredes rettigheder.
Der kan heller ikke  

 dispenseres fra f.eks. anmeldelsesordningen i afsnit V, jf. herom stk. 1 og  

 2.
 Det er selvsagt en forudsætning for at dispensere,  

 at dispensationen ikke er i strid med direktivet.
Til § 78 Til stk. 1 I bestemmelsen fastsættes det, at behandlinger, som  

 før lovens ikrafttræden er anmeldt til Registertilsynet efter §  

 2, stk. 3, 2. pkt., i lov om private registre m.v., kan fortsætte efter  

 de hidtil gældende regler indtil den 1. oktober 2001. Datatilsynet  

 udøver den kompetence, som tilkommer Registertilsynet efter de  

 nævnte regler.
Efter § 2, stk. 3, 2. pkt., i lov om private registre m.v.  

 må registrering af oplysninger om enkeltpersoners rent private forhold,  

 der alene finder sted til videnskabelige eller statistiske formål, kun  

 ske efter anmeldelse til Registertilsynet.
Tilsynet kan fastsætte  

 nærmere vilkår for registeret til beskyttelse af den  

 registreredes privatliv.
Der var pr. 1. november 1997 ca. 2460  

 igangværende registre, som var anmeldt efter den nævnte  

 bestemmelse i lov om private registre m.v.
Hvis der efter den nævnte bestemmelse anmeldes et  

 register til Registertilsynet før lovens ikrafttræden,  

 indebærer bestemmelsen, at Datatilsynet kan fastsætte  

 vilkår for dette register efter loven om private registre m.v., selv om  

 dette sker efter lovens ikrafttræden.
Tilsvarende er det Datatilsynet,  

 der fører tilsyn med overholdelsen af vilkårene efter reglerne i  

 lov om private registre m.v.
 Et forsknings- eller statistikregister, der er omfattet af  

 bestemmelsen, kan - på et hvilket som helst tidspunkt inden den 1.  

 oktober 2001 - vælge at indgive anmeldelse til Datatilsynet,  

 således at registret omfattes af den nye lovs regler.
Til stk. 2 Bestemmelsen indebærer, at behandlingen som  

 nævnt i stk. 1 skal overholde lovens § 5 om  

 formålsbestemthed m.v. og §§ 41-42 om behandlingssikkerhed m.v.  

 Bestemmelsen fastsætter herudover, at den registrerede for  

 behandlinger, der er nævnt i stk. 1 - uanset at loven i øvrigt  

 ikke finder anvendelse - kan kræve berigtigelse, sletning eller  

 blokering af oplysninger, der er urigtige eller vildledende, eller som  

 opbevares på en måde, der er uforenelig med de legitime  

 formål, som den dataansvarlige forfølger, f.eks. opbevares  

 sikkerhedsmæssigt uforsvarligt.
Datatilsynet fører tilsyn efter  

 reglerne i lovens kapitel 16.
Til § 79 Efter bestemmelsen skal der ikke indhentes fornyet  

 samtykke til en behandling, der foretages efter lovens ikrafttræden,  

 hvis der allerede er indhentet et samtykke efter den hidtil gældende  

 registerlovgivning.
Det drejer sig om § 3, stk. 2, § 4,  

 stk. 1 og 2, § 4 a, stk. 1, § 4 a, stk. 2, og  

 § 4 b, stk. 2, i lov om private registre m.v., samt om § 16,  

 stk. 2, nr. 1, § 16 a, stk. 1, § 17, stk. 2,  

 § 21, stk. 2, nr. 1, og § 21, stk. 3, i lov om offentlige  

 myndigheders registre.
Det drejer sig endvidere om bestemmelser i forskrifter  

 fastsat i henhold til kapitel 2 i lov om offentlige myndigheders registre og  

 om § 2, stk. 2, og § 3 i bekendtgørelse nr. 523 af 11.  

 august 1986 om virksomheder, der erhvervsmæssigt yder bistand ved  

 stillingsbesættelse.
 En betingelse herfor er dog, at samtykket opfylder de krav  

 til samtykke, der stilles efter denne lov, jf. lovens § 3, nr. 8,  

 sammenholdt med de bestemmelser, der er nævnt i bestemmelsen.
Til § 80 Bestemmelsen viderefører reglen i § 5,  

 stk. 3, i lov om offentlighed i forvaltningen, hvorefter vedkommende  

 minister kan fastsætte regler om offentlighedens adgang til at blive  

 gjort bekendt med oplysninger i edb-registre m.v., der ikke er omfattet af  

 lov om offentlige myndigheders register.
Der kan herunder fastsættes  

 regler om betaling.
 Med forslaget til ændring af bestemmelsen i  

 offentlighedslovens § 5, stk. 3, præciseres det således  

 kun, at lov om offentlige myndigheders registre afløses af en ny  

 lovgivning.
 Der henvises i øvrigt til  

betænkningen, side 157, 164 og 531 f.
Til § 81 Til nr. 1 Med bestemmelsen tages højde for, at  

 Registertilsynet foreslås benævnt Datatilsynet, jf. herved  

 § 55, stk. 1, samt bemærkningerne hertil.
Til nr. 2 Af den nuværende bestemmelse i lov om massemediers  

 informationsdatabaser § 17 følger, at lovgivningens almindelige  

 straf- og erstatningsregler finder anvendelse på sager omfattet af  

 denne lov.
 Som følge af direktivets artikel 23, der  

 fastslår en regel om præsumptionsansvar ved dataansvarliges  

 behandling af personoplysninger, som er omfattet af direktivets område,  

 vil bestemmelsen ikke fuldt ud kunne opretholdes.
 I bestemmelsen er det derfor fastsat, at et massemedie  

 skal erstatte skade, der er forvoldt ved behandling af oplysninger i strid  

 med bestemmelserne i loven, medmindre massemediet godtgør, at skaden  

 ikke kunne være afværget ved den agtpågivenhed og omhu, der  

 må kræves i forbindelse med behandling af oplysninger, jf.  

 stk. 1, 1. pkt.
Med hensyn til de øvrige erstatningsretlige  

 spørgsmål, som vil kunne opstå i tilknytning til  

 massemediers behandling af personoplysninger, foreslås det, at den  

 nuværende ordning opretholdes, jf. stk. 1, 2. pkt.
Det vil  

 således fortsat være lovgivningens almindelige erstatningsregler,  

 herunder bl.a. arbejdsgiveransvaret i Danske Lovs 3-19-2 og reglerne i  

 erstatningsansvarsloven, som finder anvendelse.
Vedrørende spørgsmålet om strafansvar  

 foreslås den gældende ordning opretholdt, jf. stk. 2. Det  

 vil således fortsat være lovgivningens almindelige regler om  

 straf, som finder anvendelse på sager omfattet af loven.
Henvisningen  

 til lovgivningens almindelige strafregler betyder dermed, at straffelovens  

 § 23 om medvirken fortsat vil kunne anvendes.
Ligeledes vil det fortsat  

 være de almindelige krav om forsæt eller uagtsomhed, som skal  

 være opfyldt for, at strafansvar kan pålægges.
Endelig foreslås den gældende bestemmelse i  

 stk. 3 tilpasset reglerne om juridiske personers strafansvar i  

 straffelovens 5. kapitel.
Der henvises herved til lov nr. 474 af 12. juni  

 1996 om ændring af straffeloven.
Til nr. 3 Efter bestemmelsen skal der træffes de  

 fornødne sikkerhedsforanstaltninger mod, at informationer i offentligt  

 tilgængelige informationsdatabaser forvanskes eller på anden  

 måde ændres af uvedkommende.
Bestemmelsen skal ses på  

 baggrund af direktivet om behandling af personoplysninger.
 Forpligtelsen til at sikre behandlingssikkerheden i en  

 offentligt tilgængelige informationsdatabase påhviler den, der  

 efter lov om massemediers informationsdatabaser § 7 er ansvarlig for  

 informationsdatabasen.
 Der henvises i øvrigt til lovforslagets almindelige  

 bemærkninger pkt. 4.2.10.3.
Til nr. 4 Med bestemmelsen lægges der op til, at den, der  

 overtræder den foreslåede regel i § 11 a i lov om massemediers  

 informationsdatabaser (lovforslagets § 81, nr. 3), straffes med bøde  

 eller hæfte.
Til § 82 Med hensyn til bestemmelsen i nr. 1 bemærkes  

 følgende:
 Efter tinglysningslovens § 50 d, stk. 1, fastsætter  

 justitsministeren efter drøftelse med Registertilsynet  

 nærmere regler med henblik på at sikre, at oplysninger i  

 tinglysningsregistrene ikke tilintetgøres, forvanskes eller  

 uberettiget indføjes, slettes eller ændres, samt med henblik  

 på at sikre, at oplysninger ikke misbruges eller kommer til  

 uvedkommendes kendskab.
 Med bestemmelsen foreslås det, at  

 høringsproceduren ved udarbejdelse af administrative forskrifter  

 på tinglysningsområdet skal svare til den, der i øvrigt  

 foreslås med hensyn til behandling af personoplysninger  

 vedrørende domstolenes administrative forhold.
 Ordningen efter lovforslaget går ud på, at der  

 skal indhentes en udtalelse fra Domstolsstyrelsen, inden der  

 udarbejdes bekendtgørelser eller lignende generelle retsforskrifter,  

 der har betydning for beskyttelsen af privatlivet i forbindelse med  

 behandling af oplysninger, der foretages for domstolene, jf. lovforslagets §  

 68, stk. 2. Derimod skal Datatilsynet, der ikke fører tilsyn på  

 dette område, ikke inddrages ved udarbejdelsen af  

 bekendtgørelser m.v.
 På denne baggrund foreslås det i bestemmelsen,  

 at justitsministeren fastsætter regler som nævnt i  

 tinglysningslovens § 50 d efter drøftelse med  

Domstolsstyrelsen.
 Med hensyn til bestemmelserne i nr. 2  

 bemærkes følgende:
Efter tinglysningslovens § 50 d, stk. 2, fører  

 landsretternes præsidenter tilsyn med tinglysningsregistrene.
Tilsynet  

 omfatter den teknisk-administrative behandling af oplysningerne m.v.,  

 herunder overholdelsen af de regler om datasikkerhed, som er fastsat efter  

 lovens § 50 d, stk. 1. Beslutninger om registrering (tinglysning) og om  

 videregivelse af oplysninger fra edb-registrene   i praksis navnlig efter  

 reglerne i tinglysningslovens § 50 c, stk. 3-7   er derimod judicielle  

 afgørelser, der kan indbringes for landsretten ved kære.
Landsretspræsidenternes tilsyn føres efter  

 regler, der efter forhandling med landsretspræsidenterne og  

 Registertilsynet fastsættes af justitsministeren, jf. § 50 d, stk. 3.  

 Tilsynet indebærer bl.a. stikprøvevis inspektion på  

 tinglysningskontorerne samt behandling af eventuelle klager, f.eks. over at  

 sikkerhedsforanstaltningerne ved et tinglysningskontor er  

 utilstrækkelige.
Præsidenternes afgørelser efter lovens §  

 50 d, stk. 2, er endelige.
Tilsynsordningen på tinglysningsområdet  

 bør svare til den, der i øvrigt foreslås med hensyn til  

 behandling af personoplysninger vedrørende domstolenes administrative  

 forhold.
Ordningen efter lovforslaget om behandling af personoplysninger  

 går ud på, at Domstolsstyrelsen skal føre tilsyn med  

 behandling af personoplysninger vedrørende domstolens administrative  

 forhold, jf. lovforslagets § 67, stk. 1-2.
Under hensyn hertil foreslås det i bestemmelsen til  

 en ny affattelse af tinglysningslovens § 50 d, stk. 2, at Domstolsstyrelsen  

 overtager de opgaver, som i dag er henlagt til landsretspræsidenterne  

 med hensyn til tilsynet med tinglysningsregistrene.
Der ændres ikke i  

 øvrigt ved den nuværende særlige ordning på  

 tinglysningsområdet.
Endvidere foreslås det i bestemmelsen til en ny  

 affattelse af tinglysningslovens § 50 d, stk. 3, at justitsministeren  

 fastsætter regler for tilsynet efter forhandling med Domstolsstyrelsen.  

 Den gældende ordning, hvorefter Registertilsynet tillige skal  

 høres, inden justitsministeren fastsætter regler for tilsynet,  

 foreslås ikke opretholdt.
Om baggrunden herfor henvises til  

 bemærkningerne ovenfor til ændringen af bestemmelsen i  

 tinglysningslovens § 50 d, stk. 1.
Til § 83 Lov om private registre gælder ikke for  

Færøerne, jf. lovens § 31. I stedet gælder  

 lagtingslov nr. 107 af 15. november 1984 om private registre m.v. med senere  

 ændringer.
Lov om offentlige myndigheders registre er i medfør  

 af lovens § 32 ved kongelig anordning nr. 385 af 1. juli 1988 sat i  

 kraft for registre, der føres for rigsmyndighederne på  

 Færøerne.
Loven gælder ikke for registre, der føres  

 for det færøske hjemmestyres myndigheder.
I stedet gælder  

 lagtingslov nr. 62 af 5. juni 1984 om offentlige myndigheders registre med  

 senere ændringer.
 Lovforslagets § 83, 1. pkt., fastsætter  

 på den baggrund, at loven ikke gælder for Færøerne,  

 men at den ved kongelig anordning kan sættes i kraft for  

 rigsmyndighedernes behandling af oplysninger på Færøerne  

 med de afvigelser, som de særlige færøske forhold  

 tilsiger.
 Hverken lov om private registre eller lov om offentlige  

 myndigheders registre indeholder bestemmelser om lovenes gyldighed for  

Grønland.
 Det indebærer, at lov om private registre og lov om  

 offentlige myndigheders registre gælder for Grønland.
 Det er dog alene den oprindelige lov om private registre  

 og den oprindelige lov om offentlige myndigheders registre (hovedlovene), der  

 gælder for Grønland, idet alle senere ændringer af de to  

 love indeholder bestemmelser om, at de ikke gælder for  

 Grønland.
Grønlands hjemmestyre vil ved landstingslov kunne  

 fastsætte regler om behandling af oplysninger, dog bortset fra  

 rigsmyndighedernes behandling af personoplysninger i Grønland.
I den  

 forbindelse vil hjemmestyret kunne ændre eller ophæve reglerne i  

 lov om private registre og lov om offentlige myndigheders registre, jf.  

 hjemmestyrelovens § 19.
 Grønlands Hjemmestyre har   under hensyn til, at  

 registerområdet endnu ikke er overtaget af hjemmestyret som  

 særanliggende   anbefalet, at der indarbejdes en bestemmelse i  

 lovforslaget, der giver mulighed for ved kongelig anordning at sætte  

 loven om behandling af personoplysninger i kraft for hele Grønland  

 og ikke blot for rigsmyndighederne.
 Det foreslås på denne baggrund, at loven om  

 behandling af personoplysninger ved kongelig anordning kan sættes i  

 kraft for hele Grønland med de afvigelser, som de særlige  

 grønlandske forhold tilsiger, jf. lovforslagets § 83, 2. pkt.
Det bemærkes, at den oprindelige lov om private  

 registre og den oprindelige lov om offentlige myndigheders registre  

 (hovedlovene) forbliver i kraft for Grønland, selv om lovene  

 ophæves i Danmark i forbindelse med gennemførelsen af dette  

 lovforslag.
De nævnte love vil kunne ændres eller ophæves  

 af hjemmestyret.
Bilag +++FIGUR+++ 1)   Loven  

 gennemfører Europa-Parlamentet og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger (EF-tidende 1995 L 281, side 31 ff.).
