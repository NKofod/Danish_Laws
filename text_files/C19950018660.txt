INDHOLDSFORTEGNELSE FORORD Ved lov nr. 433 af 14. juni 1995 om ændring af lov om social bistand er  

 bestemmelserne om forældrebestyrelser i dagtilbud for børn efter  

 bistandsloven ændret.
Efter de nye bestemmelser skal der oprettes forældrebestyrelser i både  

 kommunale og selvejende daginstitutioner og i den kommunale dagpleje.
Desuden  

 er bestemmelserne om medarbejderrepræsentation i forældrebestyrelser ændret,  

 således at de er blevet mere fleksible.
 De nye bestemmelser træder i kraft pr. 1. januar 1996. Fra dette tidspunkt  

 skal de selvejende daginstitutioner og den kommunale dagpleje styres efter de  

 nye bestemmelser.
Denne vejledning erstatter Socialministeriets vejledning nr. 9 af 1.  

 september 1992 om Forældrebestyrelser i kommunale daginstitutioner og  

 kommunal dagpleje for børn.
Den beskriver de nye bestemmelser om  

 forældrebestyrelser og er tillige en ajourføring af den tidligere vejledning.
Vejledningen er udarbejdet af Socialministeriet og Kommunernes  

 Landsforening.
Den retter sig mod alle, der skal arbejde med  

 forældrebestyrelserne, d.v.s. både kommunalpolitikere, forvaltningspersonale,  

 forældre samt institutions- og dagplejeledere og medarbejdere.
Vejledningen  

 skal oplyse om formålet med lovgivningen og om de muligheder, den giver for  

 tilrettelæggelsen af bestyrelsesarbejdet i daginstitutioner og dagpleje.
 Vejledningen kan i sagens natur ikke være udtømmende, men det er håbet, at  

 den kan fungere som arbejdsredskab i forbindelse med forældrebestyrelsernes  

 etablering og virksomhed.
KOMMUNERNES LANDSFORENING SOCIALMINISTERIET 1. PRINCIPPER FOR FORÆLDREBESTYRELSER I maj 1991 blev der indgået en politisk aftale om forbedring af  

 børnefamiliernes vilkår - den såkaldte »børnepakke«.
I børnepakken blev det aftalt, at der skulle indføres en reform i  

 styrelsen af daginstitutioner, som sikrer forældre en reel indflydelse på den  

 enkelte daginstitutions drift.
Denne indflydelse skulle sikres ved, at der  

 oprettes bestyrelser med et flertal af forældrerepræsentanter.
Rammelov Aftalen i børnepakken blev udmøntet i en ændring af bistandsloven, som med  

 virkning fra 1. januar 1993 fastlagde regler om forældrebestyrelser i  

 kommunale daginstitutioner og kommunal dagpleje for børn.
Med ændringen af  

 bistandsloven pr. 1. januar 1996 er bestemmelserne udvidet til at omfatte de  

 selvejende daginstitutioner, og det er blevet obligatorisk for kommunerne at  

 oprette forældrebestyrelser i den kommunale dagpleje.
Desuden er  

 bestemmelserne om medarbejderrepræsentanter i forældrebestyrelserne blevet  

 mere fleksible.
Loven er en rammelov, der forudsætter en lokal tilrettelæggelse af  

 forældrebestyrelsernes virksomhed.
Loven lægger hermed op til lokale  

 løsninger samtidig med, at forældrene sikres en reel indflydelse på deres  

 børns dagtilbud.
 For de kommunale dagtilbud er det således op til hver enkelt  

 kommunalbestyrelse at beslutte forældrebestyrelsernes sammensætning,  

 beføjelser etc., inden for de grænser loven fastlægger og hermed sætte det  

 lokale fingeraftryk på udmøntningen af børnepakken.
 Det er intentionen med reglerne, at kommunalbestyrelsen lægger størst  

 mulig kompetence ud til forældrebestyrelserne.
For de selvejende daginstitutioner er det den enkelte institutions  

 bestyrelse, der gennem vedtægterne fastlægger, hvordan forældreindflydelsen  

 sikres inden for lovens rammer.
Vedtægterne skal godkendes af  

 kommunalbestyrelsen, som hermed står inde for, at vedtægterne er i  

 overensstemmelse med de gældende bestemmelser på området.
2. FORHOLDET KOMMUNALBESTYRELSE / FORÆLDREBESTYRELSE /  

 LEDER Reglerne om forældrebestyrelser i de kommunale dagtilbud opererer med en  

 tredeling af styrelsen.
De tre parter - kommunalbestyrelsen,  

 forældrebestyrelsen og lederen - udgør tilsammen den helhed, der skal træffe  

 beslutninger vedrørende dagtilbudsområdet.
I de selvejende daginstitutioner kan kravet om forældreindflydelse  

 opfyldes på forskellig måde.
Alt efter hvilken model man vælger, kan der være  

 tre eller fire parter i styrelsen af institutionen (se kapitel 8). I de  

 selvejende daginstitutioner har institutionsbestyrelsen en stor del af den  

 kompetence, som for de kommunale dagtilbud ligger hos kommunalbestyrelsen.
Loven tager sit udgangspunkt i, at brugerindflydelsen bedst udvikles i en  

 dialog mellem de forskellige niveauer.
I det enkelte dagtilbud er det således  

 af stor betydning, at tilrettelæggelsen af forældrebestyrelsernes arbejde  

 foregår i tæt samarbejde mellem bestyrelsen og lederen.
For at  

 decentraliseringen skal lykkes, må kommunalbestyrelsen - og i de selvejende  

 daginstitutioner institutionsbestyrelsen - gøre sig klart, hvilken  

 handlefrihed man vil give den enkelte forældrebestyrelse.
Det vil være  

 hensigtsmæssigt, at de rammer, forældrebestyrelserne har at arbejde indenfor,  

 er beskrevet i styrelsesvedtægten, således at de kan indgå som arbejdsredskab  

 for de forskellige parter og hermed kan være med til at afværge, at der  

 opstår usikkerhed om kompetencefordelingen.
 Den indbyrdes relation mellem parterne i ledelsen af kommunale dagtilbud  

 kan beskrives således:
KOMMUNALBESTYRELSEN Overordnet ansvar Fastsætter mål og rammer Fører tilsyn Beslutter visitation Forældrebetaling FORÆLDREBESTYRELSEN LEDEREN Handler inden for mål og rammer Træffer enkeltbeslutninger Fastlægger principper Har den daglige pædagogiske og for virksomheden administrative ledelse Fastlægger principper Garant mod ulovlige beslutninger for en budgetramme Indstiller ansættelse Udmønter budgettet af personale*) Erfaringerne viser, at der kan opstå tvivl om kompetencefordelingen og om  

 hvem, der har det afgørende ord, når man befinder sig i fælleszonen mellem de  

 forskellige parters indflydelsesområder.
Mange konflikter vil kunne undgås,  

 hvis man fra starten får defineret, hvilke kompetenceområder der varetages af  

 henholdsvis kommunalbestyrelse, forældrebestyrelse og institutionsledere og  

 får sat klare grænser for, hvad de enkelte ikke skal tage sig af.
 Forældrebestyrelserne skal i deres arbejde være opmærksomme på og  

 respektere »Bestemmelser om samarbejde og samarbejdsudvalg i kommuner,  

 som er medlem af Kommunernes Landsforening«.
Det er ikke tanken, at forældreindflydelsen efter indførelse af  

 forældrebestyrelser skal være forbeholdt dette forum.
Det er vigtigt at  

 opretholde den dialog mellem forældregruppen og personalet, som hidtil har  

 kendetegnet dagtilbuddene, og som er foregået gennem forældremøder, stuemøder  

 etc.
 De foreløbige erfaringer fra den periode, hvor bestemmelserne om  

 forældrebestyrelserne har virket, peger på et behov for at sikre samarbejde  

 og bedre information mellem forældrebestyrelsen og de øvrige forældre og  

 medarbejdere.
3. HVEM ER OMFATTET AF REGLERNE OM  

 FORÆLDREBESTYRELSER? 3.1 Kommunale daginstitutioner Kommunalbestyrelsen er forpligtet til at etablere forældrebestyrelser i  

 alle kommunale daginstitutioner, som har kontrolleret fremmøde af børnene,  

 d.v.s. tilbud, der løser et behov for pasning af børn (§ 69 a, stk. 2).
 Udgangspunktet er, at der ved hver selvstændige institution skal oprettes  

 en forældrebestyrelse.
 Når en ny institution starter, bør kommunalbestyrelsen sikre, at valg til  

 forældrebestyrelsen sker så hurtigt som muligt.
3.2 Selvejende daginstitutioner Selvejende daginstitutioner med overenskomst med en kommune efter § 69,  

 stk. 3, er forpligtet til at etablere en forældrebestyrelse.
Der er ikke  

 nogen forpligtelse til at etablere forældrebestyrelse, hvis der i  

 institutionsbestyrelsen er flertal af valgte forældre, og dette fremgår af  

 vedtægten, (§ 69 a, stk. 7).
Forpligtelsen omfatter daginstitutioner med kontrolleret fremmøde af  

 børnene.
Bestemmelserne gælder således ikke for private daginstitutioner med  

 plads til mindre end 6 børn, som ikke er organiseret som selvejende  

 institutioner (§ 69, stk. 3, 2. pkt.).
3.3 Kommunal dagpleje Kommunalbestyrelsen er forpligtet til at etablere en eller flere  

 forældrebestyrelser i den kommunale dagpleje (§69 c, stk. 2).
3.4 Klubtilbud Klubber og andre socialpædagogiske fritidstilbud uden kontrolleret  

 fremmøde er ikke omfattet af forpligtelsen til at etablere  

 forældrebestyrelser.
Baggrunden er, at disse tilbud retter sig mod større  

 børn og unge, som i højere grad selv skal kunne sætte præg på indholdet i  

 tilbuddene.
 Kommunalbestyrelsen kan beslutte at anvende reglerne om  

 forældrebestyrelser for klubberne eller for nogen af dem.
 Der henvises i øvrigt til Socialministeriets vejledning af 13. juni 1995  

 om Klubtilbud og andre socialpædagogiske fritidstilbud til større børn og  

 unge efter bistandsloven.
3.5 Kombinerede dag- og klubtilbud I et dagtilbud, der både omfatter tilbud med kontrolleret fremmøde og et  

 klubtilbud for de større børn, er det op til  

 kommunalbestyrelsen/institutionsbestyrelsen at beslutte, hvorvidt man vil - etablere en fælles bestyrelse for hele institutionen - udskille en særlig klubafdeling uden forældrebestyrelse for de større  

 børn eller - etablere to bestyrelser: en for dagtilbudsafdelingen og en for  

 klubafdelingen.
 Uanset hvilken af modellerne man vælger, skal der udarbejdes  

 retningslinier, der sikrer børnene i klubafdelingen indflydelse i tilbuddet.
 Kommunalbestyrelsen / institutionsbestyrelsen skal ved fastlæggelse af  

 strukturen tage stilling til valgbarheden i disse tilfælde, d.v.s. hvem der  

 er valgbare i institutionens forskellige afdelingers bestyrelser.
3.6 Puljeordninger Puljeordninger, der er oprettet efter bistandslovens § 70, er ikke  

 omfattet af forpligtelsen til at oprette forældrebestyrelser.
Baggrunden for  

 dette er, at puljeordninger i vidt omfang udspringer af et forældreinitiativ  

 og styres af forældrene i puljeordningen.
Puljeordninger kan imidlertid også oprettes fx i tilknytning til en  

 virksomhed og på initiativ af denne.
I forbindelse med sådanne puljeordninger  

 opfordres kommunalbestyrelsen til at sørge for, at aftalen indeholder  

 bestemmelser, der sikrer forældrene indflydelse på puljeordningens  

 virksomhed.
3.7 Skolefritidsordninger og kombination af skolefritidsordning og  

 dagtilbud efter bistandsloven Skolefritidsordninger, der er oprettet i henhold til folkeskoleloven, er  

 ikke omfattet af loven.
Ved institutioner, der fungerer som en kombination af  

 en skolefritidsordning og et dagtilbud efter bistandslovens § 69, skal der  

 etableres en forældrebestyrelse for den del, der er oprettet efter § 69,  

 medmindre det er en klubafdeling.
3.8 Særlige daginstitutioner Særlige daginstitutioner, der er oprettet efter bistandslovens § 95 a, er  

 ikke omfattet af bestemmelserne om forældrebestyrelser.
Der er dog intet til  

 hinder for, at amtsrådet beslutter at oprette forældrebestyrelser efter de  

 samme regler, som gælder for dagtilbud efter § 69.
4. KOMMUNALBESTYRELSENS OPGAVER Kommunalbestyrelsen har efter bestemmelserne om forældrebestyrelser  

 opgaver, den skal varetage, ligesom der er fastsat grænser for, hvad  

 kommunalbestyrelsen kan delegere til en forældrebestyrelse.
4.1 Fastsættelse af mål og rammer Bistandsloven præciserer, at kommunalbestyrelsen har det overordnede ansvar for dagtilbud oprettet  

 efter bistandsloven (§ 69 a, stk. 1), og at kommunalbestyrelsen for dagtilbuddene skal fastsætte mål og rammer, som  

 forældrebestyrelserne skal udøve sin virksomhed indenfor.
Bestemmelsen  

 omfatter både kommunale og selvejende daginstitutioner og den kommunale  

 dagpleje.
 Forpligtelse for kommunalbestyrelsen til at fastlægge mål og rammer  

 betyder, at kommunalbestyrelsen fra 1. januar 1993 ikke længere har skullet  

 detailstyre, men i højere grad foretage mål- og rammestyring.  

 Kommunalbestyrelsen skal hermed tage stilling til, hvilket overordnet formål  

 dagtilbudsopholdet skal have for børnene i den tid, de er i dagtilbuddet, som  

 led i kommunens politik på børne- og ungeområdet.
 Mål og rammer er et meget væsentligt udgangspunkt for  

 forældrebestyrelsernes arbejde.
Erfaringerne viser, at det er vigtigt, at de kommunale målsætninger er  

 kendte for forældrebestyrelserne.
Temadrøftelser i et bredere forum - mellem  

 politikere, forvaltningsledere, forældrebestyrelser etc. - kan medvirke til  

 en større indsigt i og opbakning til den kommunale målsætning på området.
4.2 Tilsyn Kommunalbestyrelsen er forpligtet til at føre tilsyn med forholdene i  

 dagtilbuddene i kommunen (§ 71).
4.3 Optagelse af børn Kommunalbestyrelsen træffer beslutning om optagelse (visitation) af børn i  

 dagtilbud (§ 72).
4.4 Fastsættelse af forældrebetalingen og tildeling af fripladser Kommunalbestyrelsen har kompetencen til at tildele fripladser og fastsætte  

 forældrebetalingen (§ 73). Se kapitel 4.8 om budgettering.
4.5 Ansættelse og afskedigelse af personale Kommunalbestyrelsen har kompetencen til at ansætte og afskedige personalet  

 i kommunale dagtilbud.
I selvejende daginstitutioner er det  

 institutionsbestyrelsen, der har denne kompetence.
Forældrebestyrelsen i  

 daginstitutioner har indstillingsret vedrørende ansættelse af personale, men  

 skal ikke inddrages i afskedigelsessager, se kapitel 6. Der er særlige regler  

 for dagplejen, se kapitel 9.
 Kommunalbestyrelsen er ikke bundet af forældrebestyrelsens indstilling -  

 hverken når det gælder ansættelse eller afskedigelse af personalet.
 Kommunalbestyrelsen kan som arbejdsgiver ikke delegere den endelige  

 ansættelses- og afskedigelseskompetence til forældrebestyrelsen.  

 Kommunalbestyrelsen kan derimod som led i den almindelige delegationsadgang  

 inden for den kommunale forvaltning delegere denne kompetence til lederen af  

 en kommunal daginstitution.
4.6 Rammebevilling Kommunalbestyrelsen er efter loven forpligtet til at yde en del af  

 budgettet for kommunens daginstitutioner og dagpleje som et rammebeløb.
Denne  

 ramme skal som minimum omfatte de børnerelaterede konti som fx udgifter til  

 inventar, beskæftigelsesmaterialer, udflugter, forplejning og diverse  

 udgifter vedrørende børnene.
Budgetbeløb vedrørende lønudgifter, udgifter til  

 vedligeholdelse (herunder driftsudgifter vedrørende de bygningsmæssige  

 forhold), udgifter til kontorhold og udgifter til kursusvirksomhed for  

 personalet skal ikke nødvendigvis delegeres til forældrebestyrelsen, men  

 kommunalbestyrelsen kan vælge at delegere disse områder helt eller delvist  

 til forældrebestyrelsen.
I kapitel 6 er minimums- og maksimumsrammen nærmere  

 beskrevet.
Kommunalbestyrelsen skal nærmere præcisere, hvilke budgetposter der er  

 omfattet af rammebeløbet.
Kommunalbestyrelsen skal endvidere præcisere på  

 hvilke områder og i hvilket omfang, der kan foretages overførsler af  

 budgetmidler fra et konto-område til et andet.
 Kommunalbestyrelsen kan - under iagttagelse af retningslinierne i  

 »Budget- og regnskabssystem for kommuner og amtskommuner« - give  

 mulighed for overførsel af over- og underskud fra et budgetår til et andet.
Kommunalbestyrelsen skal ikke nødvendigvis delegere ens budgetrammer til  

 alle forældrebestyrelser i kommunen.
Nogle forældrebestyrelser i kommunen kan  

 fx få tillagt et rammebeløb, som svarer til lovens minimumsbestemmelser, mens  

 andre institutioner kan få tillagt fuld dispositionsfrihed over hele  

 institutionens budget.
 En sådan differentieret løsning vil hensigtsmæssigt kunne anvendes i de  

 situationer, hvor der er behov for en gradvis delegering af kompetence i takt  

 med de enkelte forældrebestyrelsers egne ønsker og behov.
4.7 Bevillings- og arbejdsgiverkompetence Kommunalbestyrelsen har den kommunale bevillings- og  

 arbejdsgiverkompetence for kommunale dagtilbud.
 Arbejdsgiverkompetencen medfører bl.a., at kommunalbestyrelsen har  

 forpligtelsen til at forhandle med personalets faglige organisationer, hvor  

 dette er påkrævet i henhold til overenskomster o.l.
Arbejdsgiverkompetencen kan ikke delegeres til forældrebestyrelsen.
Ved  

 delegation af lønbudgettet med mulighed for at kunne overflytte budgetbeløb  

 mellem lønkonti og andre konti må kommunalbestyrelsen således være opmærksom  

 på evt. begrænsninger i overenskomster, aftaler e.l., der er indgået som  

 arbejdsgiver for personalet.
4.8 Budgettering Kommunalbestyrelsen kan ikke delegere kompetencen til at fastsætte  

 forældrebetalingen til forældrebestyrelsen.
 For ophold i dagtilbud efter § 69 fastsætter kommunalbestyrelsen  

 forældrebetalingen for et regnskabsår ad gangen på baggrund af dagtilbuddenes  

 budgetter (§ 73, stk. 6). Da ejendomsudgifter ikke indgår i grundlaget for  

 beregning af forældrebetalingen, skal kommunalbestyrelsen således sikre, at  

 der ved budgetlægningen særskilt budgetteres med et beløb til  

 ejendomsudgifter.
Det skal bemærkes, at selvom en forældrebestyrelse enten forud for  

 budgetåret eller i løbet af dette beslutter at bruge mere eller mindre til  

 ejendomsudgifter end budgetteret, så vil dette ikke kunne påvirke  

 forældrebetalingen.
Det er alene kommunalbestyrelsens fastsatte budget, der  

 kan lægges til grund for beregning af forældrebetalingen.
Af hensyn til gennemsigtigheden i budgetterne m.v. anbefales det, at  

 kommunalbestyrelsen fortsat budgetterer med en vis detaljeringsgrad.
Det vil  

 dog være hensigtsmæssigt, at der i såvel budgettet som i de månedlige  

 regnskabsrapporter også anføres forældrebestyrelsens samlede disponible  

 rammebeløb.
Ved flere »poser penge« bør summen af hver »pose  

 penge« ligeledes fremgå.
 Bilag 5 viser et eksempel på en sådan budgetopdeling.
 Der henvises i øvrigt til Indenrigsministeriets regler og retningslinier  

 om kontering.
4.9 Styrelsesvedtægt 4.9.1 Kommunale dagtilbud Kommunalbestyrelsen fastsætter - efter indhentet udtalelse fra den enkelte  

 forældrebestyrelse - en vedtægt for styrelsen af de kommunale  

 daginstitutioner og den kommunale dagpleje (§ 69 a, stk. 6, og § 69 c, stk.  

 6).
 Styrelsesvedtægten skal ikke nødvendigvis være ens for alle institutioner  

 i kommunen eller for alle institutioner af samme kategori.
 I forbindelse med fastsættelse af styrelsesvedtægter må der tages hensyn  

 til kontinuiteten i bestyrelsen, ligesom der må tages højde for, om det er fx  

 en vuggestue eller en 0-6 års institution med mindre hyppig udskiftning  

 blandt forældre og børn.
 Vedtægten for dagplejen må tilsvarende fastsættes under hensyn til  

 dagplejens størrelse, organisering og eventuelle opdeling med flere  

 forældrebestyrelser.
 Når kommunalbestyrelsen har udarbejdet eller ændret en styrelsesvedtægt,  

 skal denne fremsendes til udtalelse hos forældrebestyrelsen, før den endeligt  

 kan vedtages af kommunalbestyrelsen.
 Se endvidere kapitel 11 om styrelsesvedtægten.
4.9.2 Selvejende daginstitutioner I selvejende daginstitutioner udarbejder den selvejende daginstitutions  

 bestyrelse en vedtægt for den enkelte institution.
Vedtægten udarbejdes efter  

 indhentet udtalelse fra en forældrebestyrelse.
Vedtægten skal godkendes af  

 kommunalbestyrelsen.
Vedtægter for selvejende daginstitutioner er nærmere  

 omtalt i kapitel 8 og 11.
5. FORÆLDREBESTYRELSEN / FORMELLE REGLER I dette kapitel gennemgås de generelle bestemmelser om  

 forældrebestyrelser.
I det omfang der er særlige bestemmelser for selvejende  

 daginstitutioner, fremgår disse af kapitel 8 og for den kommunale dagpleje af  

 kapitel 9.
5.1 Sammensætning Kommunalbestyrelsen fastlægger antallet af forældre- og  

 medarbejderrepræsentanter i forældrebestyrelser i kommunale dagtilbud (§ 69  

 a, stk. 2, og § 69 c, stk. 2). Bestyrelsen kan herudover have andre  

 medlemmer, jf. nedenfor.
Af hensyn til eventuelle afstemninger bør den  

 samlede forældrebestyrelse have et ulige antal medlemmer.
Kommunalbestyrelsen kan beslutte, at et kommunalbestyrelsesmedlem deltager  

 i forældrebestyrelsens møder uden stemmeret.
En sådan udpegning bør dog kun  

 ske i det omfang, forældrebestyrelsen anmoder om det.
Forældrevalgte repræsentanter Der skal være et flertal af forældre i bestyrelsen.
Der behøver ikke at  

 være lige mange bestyrelsesmedlemmer i alle forældrebestyrelser i kommunen.  

 Antallet af medlemmer bør afspejle dagtilbuddenes størrelse.
Der bør som  

 maksimum være 7 forældrevalgte medlemmer i bestyrelsen.
I de daginstitutioner, som er normeret til at modtage en særlig gruppe  

 børn med fysiske og / eller psykiske handicap, bør denne gruppes forældre  

 være repræsenteret i bestyrelsen for at tilgodese disse børn og familiers  

 særlige behov.
Kommunerne opfordres derfor til at tage hensyn hertil ved  

 udarbejdelse af styrelsesvedtægten for en sådan institution.
Medarbejderrepræsentation Ud over de forældrevalgte bestyrelsesmedlemmer skal medarbejderne være  

 repræsenteret i forældrebestyrelsen.
Bestemmelsen om  

 medarbejderrepræsentation er ændret med virkning pr. 1. januar 1996. Efter de  

 hidtidige bestemmelser skulle der uanset dagtilbuddets størrelse vælges to -  

 hverken mere eller mindre - medarbejderrepræsentanter til bestyrelsen.
Efter  

 den nye formulering er medarbejderrepræsentation fortsat obligatorisk.
Det er  

 forudsat, at det fortsat vil være det normale, at der indgår to  

 medarbejderrepræsentanter i forældrebestyrelsen.
Der er imidlertid åbnet  

 mulighed for, at der kan være flere medarbejderrepræsentanter i meget store  

 dagtilbud, og man kan nøjes med en repræsentant i meget små dagtilbud.
Denne  

 opblødning af bestemmelserne om medarbejderrepræsentation sigter således på,  

 at der kan tages hensyn til de meget store forskelle, der er fra institution  

 til institution, herunder også fx atypiske institutioner med filialer eller  

 satellitter tilknyttet.
Medarbejderrepræsentanter vælges uanset den ændrede formulering af  

 bestemmelserne af og blandt medarbejderne i dagtilbuddet.
Lederen betragtes  

 ikke i denne sammenhæng som medarbejder og kan derfor hverken vælges eller  

 deltage i valget af medarbejderrepræsentanter.
Souschefen vil som udgangspunkt indgå i ledelsen af institutionen.
Dette  

 følger af den såkaldte souschefreform, som blev indført ved  

 overenskomstfornyelsen i 1993. Denne lagde op til en udvidelse af ledelsen af  

 daginstitutionerne, således at souschefer kan indgå som en del af ledelsen og  

 hermed i varetagelse af ledelsesopgaver.
Der er således både mulighed og  

 formodning for, at souschefer tillægges hel eller delvis selvstændig  

 varetagelse af ledelsesopgaver på linie med lederen.
Dette indebærer, at  

 souschefens stilling kan være omfattet af § 69 a, stk. 4, og dermed også at  

 kommunalbestyrelsen både efter en konkret vurdering og generelt kan beslutte,  

 at souschefer i kommunale daginstitutioner på grund af ledelsesopgaver ikke  

 kan vælges som medarbejderrepræsentanter i forældrebestyrelser.
Andre repræsentanter Kommunalbestyrelsen kan af egen drift eller efter anmodning fra den  

 enkelte forældrebestyrelse beslutte, at der skal sidde andre end forældre og  

 medarbejdere i bestyrelsen.
Det er ikke i loven fastlagt, hvem disse  

 »andre« kan eller skal være, blot kan det ikke være institutionens  

 leder på grund af dennes særlige rolle.
Formålet med bestemmelsen er at give  

 mulighed for, at et særligt tæt samarbejde i et lokalområde, fx med dagplejen  

 eller med en forening, kan afspejle sig i forældrebestyrelsens sammensætning.
5.2 Valg af forældrerepræsentanter Forældrerepræsentanterne vælges af og blandt forældre til børn i det  

 pågældende dagtilbud.
Det bør af styrelsesvedtægten fremgå - hvornår valget finder sted, - hvornår valgperioden påbegyndes og varigheden heraf, - om nogle forældre vælges i lige år og andre i ulige år, - hvor længe et forældrevalgt bestyrelsesmedlem kan fortsætte i  

 bestyrelsen efter barnets udmeldelse af den pågældende institution, - antallet af suppleanter og hvorvidt disse skal være personlige eller ej, - hvordan antallet af stemmeberettigede opgøres, fx om hvert barn udløser  

 to stemmer eller andet.
 Ved forældre forstås de personer, der på valgets tidspunkt har del i  

 forældremyndigheden over børn, der er indskrevet i dagtilbuddet.
Kommunalbestyrelsen kan tillægge personer, der har den faktiske omsorg for  

 barnet, valgret og valgbarhed som forældre.
Herved forstås fx:
- personer, som har et barn boende hos sig i døgnpleje efter lov om social  

 bistand, - personer, der har indgået ægteskab med indehaveren af  

 forældremyndigheden over et barn, og som tilhører samme husstand som  

 forældremyndighedsindehaveren og barnet (det er herved en forudsætning, at  

 forældremyndigheden over barnet ikke ved aftale er delt mellem forældrene), - ugifte fædre, der tilhører samme husstand som forældremyndighedens  

 indehaver og barnet.
 Der kan ikke tildeles valgret til 3 eller 4 personer på grundlag af samme  

 barn.
5.3 Valg af medarbejderrepræsentanter Valg af medarbejdernes repræsentanter i forældrebestyrelsen foretages af  

 og blandt medarbejderne i institutionen.
Ved medarbejdere forstås i denne  

 sammenhæng alle fastansatte medarbejdere i dagtilbuddet bortset fra lederen.  

 Se kapitel 5.1 om souschefens stilling i relation til valg til  

 forældrebestyrelsen.
 Spørgsmålet om antallet af medarbejderrepræsentanter er beskrevet i  

 kapitel 5.1.
 Det bør af styrelsesvedtægten fremgå:
- hvornår valget finder sted, - hvornår valgperioden påbegyndes, og hvor længe den løber, - om fx en medarbejderrepræsentant vælges i lige år og en anden i ulige  

 år, - hvor mange suppleanter der skal vælges, og om disse er personlige  

 suppleanter eller ej, - om medarbejderrepræsentanterne har stemmeret eller ej.
Hvis en medarbejderrepræsentants ansættelsesforhold ophører, udtræder den  

 pågældende medarbejder af bestyrelsen senest ved ansættelsesforholdets ophør.  

 Der kan imidlertid være situationer, hvor det vil være hensigtsmæssigt at  

 indsætte suppleanten i bestyrelsen allerede fra det tidspunkt, den pågældende  

 medarbejder har afleveret eller modtaget sin opsigelse.
I så fald bør dette  

 fremgå af styrelsesvedtægten.
5.4 Forretningsorden / møder Ud over styrelsesvedtægten bør der udarbejdes en forretningsorden for  

 bestyrelsens arbejde.
Forældrebestyrelsen kan udarbejde forretningsorden,  

 eller vejledende forslag hertil kan udarbejdes af kommunalbestyrelsen.
En  

 forretningsorden skal medvirke til at skabe klarhed over, hvordan bestyrelsen  

 skal forholde sig i udøvelsen af sin virksomhed.
 Forretningsordenen kan fx klargøre følgende:
- procedure for indkaldelse til bestyrelsesmøder og med hvilket varsel,  

 der skal indkaldes, - kan der stemmes ved fuldmagt eller kræver afstemning deltagelse i  

 møderne, - skal der afholdes et minimum af møder årligt, eller er det efter behov, - hvornår er bestyrelsen beslutningsdygtig, - afstemningsprocedure, - hvordan bestyrelsen konstituerer sig, - om der skrives referat eller beslutningsprotokol af bestyrelsens møder,  

 og om disse i givet fald er tilgængelige for andre end bestyrelsen og  

 lederen, - om bestyrelsens møder eller dele heraf afholdes for lukkede døre eller  

 ej.
5.5 Offentlighed Som udgangspunkt er det forældrebestyrelsens opgave at fastlægge  

 retningslinier for dagtilbuddets virksomhed og for anvendelse af en  

 budgetramme og ikke at behandle enkeltsager.
Da disse retningslinier i høj  

 grad har interesse for alle forældrene i institutionen, må det være et  

 tilsvarende udgangspunkt, at man tilrettelægger en stor åbenhed omkring  

 forældrebestyrelsens arbejde og de referater, der afspejler  

 forældrebestyrelsens møder og beslutninger.
 Den enkelte forældrebestyrelse tager stilling til, på hvilken måde  

 forældre og medarbejdere i dagtilbuddet sikres høj grad af information om  

 bestyrelsens arbejde.
Mødereferater af forældrebestyrelsernes møder er som udgangspunkt interne  

 arbejdsdokumenter, der er undtaget fra aktindsigt efter offentlighedslovens §  

 7. Det gælder dog ikke, hvis referaterne er videregivet fra  

 forældrebestyrelsen til udenforstående.
Det gælder heller ikke, hvis  

 referaterne omfattes af offentlighedslovens § 8, fx fordi de alene gengiver  

 indholdet af forældrenes endelige beslutning vedrørende en sags afgørelse.
I  

 det omfang, der af referaterne fremgår personlige oplysninger, er disse ikke  

 underlagt offentlighed, jf. offentlighedslovens § 12.
5.6 Tavshedspligt Forældrebestyrelserne er omfattet af forvaltningslovens regler om  

 tavshedspligt.
Efter forvaltningslovens § 27 har den, der virker inden for den offentlige  

 forvaltning, tavshedspligt, når der er tale om oplysninger, der efter loven  

 er betegnet som fortrolige, eller det i øvrigt er nødvendigt at hemmeligholde  

 oplysningerne for at varetage væsentlige hensyn til offentlige eller private  

 interesser.
Der kan fx være tale om enkeltpersoners interesse i, at  

 oplysninger om deres personlige, herunder økonomiske forhold, beskyttes.
 Forældre og personale i såvel kommunale som selvejende daginstitutioner  

 samt i den kommunale dagplejen er omfattet af reglerne om tavshedspligt.  

 Tavshedspligten gælder med hensyn til fortrolige oplysninger, jf.  

 forvaltningslovens § 27, stk. 1.
 Der henvises i øvrigt til »Vejledning om hjælp til børn og unge  

 gennem dialog og samarbejde med forældre - gennemgang af reglerne om  

 tavshedspligt.« Udgivet af Socialministeriet, Sundhedsministeriet og  

 Undervisningsministeriet, 1995.
 Brud på tavshedspligten er strafbart, jf. straffelovens § 152.
5.7 Borgerligt ombud, udbetaling af diæter Det er ikke et borgerligt ombud at sidde i en forældrebestyrelse i  

 dagtilbud.
Reglerne om valg til forældrebestyrelserne følger heller ikke  

 reglerne for kommunale valg.
Der er således ikke nogen forpligtelse til at  

 lade sig stille op til en forældrebestyrelse eller regler om, at man ikke kan  

 trække sig ud af bestyrelsen igen.
Kommunalbestyrelsen eller den selvejende  

 daginstitutions bestyrelse kan heller ikke fastsætte sådanne regler i  

 styrelsesvedtægten.
Reglerne om forældrebestyrelser rummer ikke hjemmel til at udbetale diæter  

 til medlemmerne af forældrebestyrelsen eller kompensation for tabt  

 arbejdsfortjeneste.
Den kommunale styrelseslov giver heller ikke hjemmel for  

 kommunalbestyrelsen til at fastsætte diæter for deltagelse i en  

 forældrebestyrelses møder.
For medarbejderrepræsentanter kan spørgsmålet om kompensation for tabt  

 arbejdsfortjeneste e.l. være aftalt ved overenskomst. 6. FORÆLDREBESTYRELSENS  

 OPGAVER Forældrebestyrelserne skal efter loven tillægges en selvstændig  

 kompetence.
Denne minimumskompetence er fastlagt i § 69 a, stk. 3 for de  

 kommunale daginstitutioner, i § 69 a, stk. 8 for de selvejende  

 daginstitutioner og i § 69 c, stk. 3, for den kommunale dagpleje.
Kommunalbestyrelsen kan herudover helt eller delvist delegere yderligere  

 beslutningskompetence vedrørende det enkelte kommunale dagtilbud til  

 forældrebestyrelserne.
Grænserne for, hvilken kompetence  

 forældrebestyrelserne kan tillægges, er fastlagt i henholdsvis § 69 a, stk. 5  

 (kommunale daginstitutioner) og § 69 c, stk. 5 (kommunal dagpleje).
 I det omfang der er særlige bestemmelser for selvejende daginstitutioner,  

 fremgår disse af kapitel 8.
6.1 Minimumskompetencen Minimumskompetencen i dagplejen er beskrevet i kapitel 9.
 Forældrebestyrelserne skal have indflydelse på følgende områder:
* Principperne for daginstitutionens virksomhed * Principperne for anvendelsen af en budgetramme * Indstillingsret til kommunalbestyrelsen i forbindelse med ansættelse af  

 personale.
6.1.1. Principperne for daginstitutionens virksomhed Forældrebestyrelserne skal have indflydelse på principperne for  

 daginstitutionens virksomhed.
Forældrebestyrelsen er hermed med til at  

 fastlægge institutionens målsætning.
 Et princip kan i denne forbindelse defineres som en ramme, der giver  

 mulighed for forskellige handlinger.
 Følgende eksempler giver et fingerpeg om, hvilke områder  

 forældrebestyrelsen skal fastlægge retningslinier for:
 * Principper for de pædagogiske aktiviteter i institutionen.
 Principperne skal respektere såvel institutionens som kommunens  

 målsætning.
 Fx: Institutionen skal tilbyde børnene aktiviteter, som fortrinsvis kan  

 foregå udendørs, og som fremmer en bevidsthed om at passe på naturen.
 Eller børnene skal tilbydes aktiviteter, som styrker deres motoriske  

 udvikling, fx svømning, boldleg eller andre sportslege.
 Eller der skal lægges vægt på at udvikle børnenes kreative sider, fx  

 gennem maling, tegning, musik m.v.
 * Principper for de pædagogiske metoder, som anvendes i institutionen.
 Fx: Personalet skal tage udgangspunkt i børnenes behov og ønsker.
 Eller personalet skal så vidt muligt og under hensyn til børnenes alder  

 inddrage dem i planlægningen.
 * Principper for samarbejde mellem daginstitutionen og samtlige forældre.
 Fx: Hvordan tilrettelægges forældresamarbejdet bedst, ønsker man  

 forældremøder med oplæg fra andre faglige grupper (sundhedsplejerske,  

 talepædagog, psykolog etc.).
Hvordan skal forældremøderne tilrettelægges? * Dialogen mellem forældrebestyrelsen og forældregruppen som helhed.
 * Samarbejde med andre.
Kan der i fællesskab med andre institutioner skabes nogle bedre rammer og  

 flere aktiviteter for børnene, eller kan dette ske sammen med lokalområdets  

 foreninger m.v. i øvrigt? Hvilke muligheder er der for at »åbne« institutionen - enten for  

 at andre kan bruge den, eller for at institutionen bruger  

 »omverdenen«? * Normer for forplejning, inventar og rengøring.
Hvis børnene får kost i institutionen, skal den så være fx grøn eller  

 økologisk - og skal de selv medbringe frugt? Hvilke typer legetøj skal der til, for at de pædagogiske principper kan  

 opfyldes? * Forældrenes egen medvirken i daginstitutionens hverdag.
Er der i forældregruppen nogle ressourcer, man kan bruge i hverdagen?  

 Hvilke krav og ønsker har man til en sådan deltagelse? * Personalets sammensætning.
Hvilke forskellige kvalifikationer ønsker man, personalet skal have til at  

 kunne fremme de pædagogiske principper og til at kunne gennemføre  

 retningslinierne for aktiviteterne? Ovennævnte eksempler er ikke en udtømmende opremsning af, hvad  

 forældrebestyrelserne skal have indflydelse på, men angiver hvilken type  

 retningslinier, forældrebestyrelsen skal fastlægge.
Forældrebestyrelsens opgave er at fastlægge retningslinierne - ikke at  

 træffe de daglige konkrete beslutninger, der udmønter principperne.  

 Retningslinierne skal holde sig inden for de af kommunalbestyrelsen fastlagte  

 mål og rammer.
Der henvises i øvrigt til kapitel 7 om lederens opgaver.
6.1.2. Principperne for anvendelsen af en budgetramme Kommunalbestyrelsen forpligtes med reglerne om forældrebestyrelser til at  

 give en del af budgettet for hvert enkelt dagtilbud som en økonomisk ramme  

 (en pose penge).
Budgetrammen skal som minimum indeholde det beløb, som dagtilbuddene har  

 som »rådighedsbeløb« eller »øvrige driftsudgifter« udover  

 lønudgifter og udgifter til vedligeholdelse af bygninger.
Det indebærer, at  

 forældrebestyrelsen skal vedtage principperne for anvendelsen af de beløb,  

 der vedrører fx forplejning, legetøj, materialer, inventar, koloni og diverse  

 udgifter, der har med børn at gøre.
Konkret betyder det, at forældrebestyrelsen efter kommunalbestyrelsens  

 vedtagelse af budgettet skal godkende en fordeling af det tildelte  

 rammebeløb.
Lederen udarbejder - efter bestyrelsens anvisninger - et forslag,  

 der angiver fordelingen og prioriteringen af de enkelte poster inden for den  

 tildelte ramme.
Fordelingen skal godkendes af forældrebestyrelsen.
 Forældrebestyrelsen kan ligeledes blive inddraget i en budgetopfølgning,  

 som fx kan foregå kvartalsvis.
Konkrete beslutninger om anvendelsen af budgettet hører ikke under  

 forældrebestyrelsens kompetence.
Det er lederens ansvar at føre  

 forældrebestyrelsens retningslinier ud i den konkrete budgetanvendelse.
6.1.3. Indstillingsretten Forældrebestyrelsen har efter loven en indstillingsret over for  

 kommunalbestyrelsen i forbindelse med ansættelse af personale i  

 daginstitutionen.
Retten omfatter alt fastansat personale i institutionen  

 inkl. lederen.
Indstillingsretten betyder, at forældrebestyrelsen, hvis den  

 ønsker det, over for kommunalbestyrelsen konkret kan pege på en person med de  

 kvalifikationer, man lægger vægt på ved de pædagogiske principper.
 Ved tilrettelæggelsen af arbejdsgangen i forbindelse med ansættelse af  

 personale, må man sikre, at forældrebestyrelsen rent faktisk får mulighed for  

 at kunne foretage indstillingen, i det omfang den ønsker det, samtidig med at  

 der sikres en rimelig smidig ansættelsesprocedure.
 Det betyder, at tilrettelæggelsen kan ske på flere måder, fx:
* en eller flere repræsentanter fra forældrebestyrelsen kan deltage i  

 ansættelsessamtaler i institutionen * ansættelsessamtaler sker både i institutionen og i forældrebestyrelsen * institutionen forestår første ansættelsessamtale, hvorefter  

 forældrebestyrelsen gennemfører samtaler med en mindre del af ansøgerfeltet * forældrebestyrelsen overlader det udtrykkeligt til lederen og  

 institutionen at gennemføre samtaler og foretage indstillingen til  

 kommunalbestyrelsen.
Der er således ikke nogen pligt til at foretage en indstilling fra  

 forældrebestyrelsens side.
Der kan også forekomme situationer, hvor  

 forældrebestyrelse, leder og personale peger på forskellige ansøgere.
Kommunalbestyrelsen er ikke forpligtet til at følge forældrebestyrelsens  

 indstilling.
Kompetencen til at foretage ansættelse (og afskedigelse) er hos  

 kommunalbestyrelsen og kan ikke delegeres til forældrebestyrelsen, se kapitel  

 4.
 Forældrebestyrelsen skal ikke inddrages i afskedigelsessager, men vil  

 altid af egen drift kunne tage spørgsmål om afskedigelse op.
6.2 Maksimumskompetencen Udover den kompetence, som forældrebestyrelserne efter loven skal  

 tillægges, er der et råderum, hvor kommunalbestyrelsen kan tillægge  

 forældrebestyrelserne hel eller delvis kompetence.
Grænsen for, hvilken  

 kompetence forældrebestyrelserne kan tillægges, er fastlagt i § 69 a, stk. 5  

 (kommunale daginstitutioner), og § 69 c, stk. 5 (den kommunale dagpleje), der  

 angiver hvilke beføjelser, der fortsat skal ligge hos kommunalbestyrelsen.
Se  

 kapitel 4 om kommunalbestyrelsens opgaver.
 Ved delegation til forældrebestyrelserne må kommunalbestyrelsen (og i  

 selvejende daginstitutioner institutionsbestyrelsen) være opmærksom på  

 bindinger i anden lovgivning, overenskomster m.m., som sætter grænser for  

 eller påvirker delegationsadgangen.
 Forældrebestyrelserne skal ikke have indsigt i enkeltpersoners private  

 forhold.
Råderummet omfatter både spørgsmål vedrørende økonomi, personale og  

 administration.
Der kan fx være tale om følgende:
 * Rådighed over alle konti vedrørende daginstitutionen - d.v.s. løn,  

 kurser, vikar, bygningsvedligeholdelse, øvrige udgifter som el, gas, vand og  

 varme.
 * Dispositionsfrihed inden for den tildelte ramme, herunder overførsel fra  

 fx løn til drift og frihed i forhold til overførsel til næste budgetår af  

 overskud / underskud (under hensyntagen til reglerne i Budget- og  

 regnskabssystem for Kommuner og Amtskommuner).
 * Administrative opgaver, fx lønudbetaling, opkrævning af  

 forældrebetaling, bogføring m.v.
Denne delegation giver fx mulighed for, at forældrebestyrelsen træffer  

 beslutning om, hvordan et eventuelt administrationsbeløb kan anvendes i  

 forbindelse med opkrævning af forældrebetaling, d.v.s. om man ønsker at lade  

 et pengeinstitut, giro e.l. foretage opkrævningen.
Det giver ikke  

 forældrebestyrelsen ret til indsigt i familiers private forhold om fx  

 familiers økonomiske eller pædagogiske friplads.
Kommunalbestyrelsen skal i  

 sin delegation være opmærksom på dette forhold.
Det betyder, at man ikke kan  

 tillægge forældrebestyrelsen som sådan ret til selv at foretage opkrævningen.
* Fastlæggelse af den daglige åbningstid inden for de af  

 kommunalbestyrelsen fastlagte rammer.
Det betyder, at kommunalbestyrelsen kan  

 give en forældrebestyrelse kompetence til at tilpasse den daglige åbningstid  

 til det behov, der er i den konkrete institution.
Fastlæggelsen skal ske  

 inden for de rammer, som kommunalbestyrelsen selv ville kunne træffe  

 beslutning om og med respekt for aftaler om fx arbejdstid,  

 kommunalbestyrelsen har indgået som arbejdsgiver.
 Kommunalbestyrelsen skal således i forbindelse med delegationen være  

 opmærksom på, hvilke rammer den giver for forældrebestyrelsens kompetence,  

 herunder at det fortsat er kommunalbestyrelsens ansvar at leve op til den  

 samlede forpligtelse efter § 69.
Eksempel vedrørende ferielukning.
Forældrebestyrelsen kan tillægges  

 kompetence til at fastlægge en ferielukning for institutionen.  

 Kommunalbestyrelsen skal også her være opmærksom på rammerne for  

 forældrebestyrelsens beslutning herom, idet kommunalbestyrelsen fortsat er  

 forpligtet til at tilbyde plads til de børn, der har behov for pasning ved en  

 ferielukning.
Der er intet til hinder for, at flere institutioner sammen kan  

 tilrettelægge en smidig afvikling af ferieperioden, hvor fx en af  

 institutionerne i et lokalområde holder åbent.
6.3 Konsekvenser af delegation af kompetence Generelt gælder det, at det af en delegation med fornøden klarhed og  

 bestemthed må fremgå, hvilke beføjelser der overlades, og hvem de overlades  

 til.
Den person eller det organ, der delegeres til, må have de fornødne  

 kvalifikationer og ressourcer, ligesom den, der delegerer, må udøve en vis  

 kontrol og tilsyn med udøvelsen af de delegerede beføjelser.
Der er desuden  

 adgang til at udstede instrukser (vejlede) om udøvelsen af de delegerede  

 beføjelser.
Når forældrebestyrelsen får tillagt en kompetence ved delegation, betyder  

 det, at den handler på kommunalbestyrelsens vegne.
Kommunalbestyrelsen kan,  

 hvis den ønsker at gribe ind over for den måde, forældrebestyrelsen handler  

 på, helt eller delvist tilbagekalde delegationen med virkning for fremtiden.  

 Kommunalbestyrelsen kan omgøre forældrebestyrelsens beslutninger i lighed med  

 mulighederne for at omgøre egne beslutninger.
Der er forskel på, om en kommunalbestyrelse delegerer til en  

 forældrebestyrelse eller til en institutionsleder.
Institutionslederen i  

 kommunale daginstitutioner er en del af den kommunale forvaltning og dermed  

 direkte undergivet kommunalbestyrelsens instruktionsbeføjelse.
Det er  

 forældrebestyrelsen ikke.
Forældrebestyrelserne er således ikke forpligtet  

 til at påtage sig kompetence udover den lovbestemte minimumskompetence.
 Kommunalbestyrelsen skal i forbindelse med fastlæggelsen af mål og rammer  

 for daginstitutionerne tage stilling til, hvilken kompetence man vil overlade  

 til forældrebestyrelserne.
 Det er tidligere nævnt, at det er intentionen med lovgivningen om  

 forældrebestyrelser, at kommunalbestyrelsen lægger størst mulig kompetence ud  

 til forældrebestyrelserne i de kommunale dagtilbud, samt at forældre med børn  

 i selvejende daginstitutioner sikres tilsvarende mulighed for indflydelse.  

 Fastlæggelse af den kompetence, forældrebestyrelserne skal have, bør finde  

 sted i dialog og samarbejde mellem kommunalbestyrelsen /  

 institutionsbestyrelsen og forældrebestyrelsen for at undgå tvivl om, hvad  

 delegationen indebærer.
 Erfaringer fra flere undersøgelser af forældrebestyrelsernes arbejde  

 viser, at der generelt er stor interesse i forældrebestyrelserne for at  

 påtage sig yderligere kompetence.
Omfanget af delegationen skal fremgå af styrelsesvedtægten - eller af  

 tillæg til styrelsesvedtægten - for daginstitutionerne.
Kommunalbestyrelsen  

 kan godt tillægge forskellig kompetence til de enkelte dagtilbud i kommunen.  

 Hvis en forældrebestyrelse ikke ønsker at modtage yderligere kompetence, må  

 styrelsesvedtægten tilpasses i overensstemmelse hermed.
 Kommunalbestyrelsen bør ikke i almindelighed gribe ind over for  

 forældrebestyrelsens dispositioner, men må tage spørgsmålet op over for  

 forældrebestyrelsen, hvis den handler i strid med de overordnede rammer og  

 målsætninger, indgåede aftaler m.v.
 Forældrebestyrelsen kan, uanset hvilken kompetence den er tillagt, udtale  

 sig om og tage ethvert spørgsmål op over for kommunalbestyrelsen.
 Der gælder samme princip for delegationen efter § 69 a, stk. 5 og § 69 c,  

 stk. 5, som for forældrebestyrelsens opgaver i øvrigt, nemlig at der er tale  

 om fastlæggelse af retningslinier - ikke daglige beslutninger og beslutninger  

 i konkrete enkeltsager.
6.4 Virksomhedsplaner Det kan være hensigtsmæssigt, at oplæg eller indstilling vedrørende de  

 pædagogiske principper udarbejdes af lederen af dagtilbuddet - eller i hvert  

 fald i tæt samarbejde med denne - og herefter udmøntes i en virksomhedsplan i  

 samarbejde mellem lederen, medarbejdere og forældrebestyrelsen.
 Forældrebestyrelsens beslutninger kan herved synliggøres og indgå i en  

 sammenhæng med hele dagtilbuddets virksomhed.
 Virksomhedsplanen kan omfatte de fastlagte rammer for dagtilbuddet fra  

 alle tre parter i ledelsen af dagtilbuddet:
* Kommunalbestyrelsens mål og rammer for kommunens dagtilbud * Forældrebestyrelsens beslutninger om pædagogiske principper og  

 anvendelse af budgetramme * Lederens omsætning af principperne til en pædagogisk handleplan.
Samtidig kan virksomhedsplanen være et godt informationsredskab i dialogen  

 og samarbejdet med de øvrige forældre og medarbejdere.
Det er vigtigt, at  

 forældrebestyrelsen ikke bliver et isoleret organ i dagtilbuddets hverdag.  

 Forældrebestyrelsen skal ikke erstatte det almindelige samarbejde med  

 forældre og børn, som er forudsat i § 69, stk. 2, men supplere dette.
 Det er vigtigt at gøre sig klart hvilke formål, man ønsker at  

 virksomhedsplanen skal opfylde:
 * Den kan bruges som dagtilbuddets interne styringsredskab, således at  

 målsætninger, aktiviteter og handleplaner m.v. er kendte og tilgængelige.
 * Den kan bruges til at informere bredere eksternt i forhold til forældre  

 og andre om dagtilbuddets målsætninger og aktiviteter.
 * Den kan bruges som tilbagemelding til det politiske niveau om  

 dagtilbuddets målsætning, fastlagte principper, aktiviteter og anvendelse af  

 budgetrammen.
Virksomhedsplanen kan samtidig bruges i forbindelse med evaluering af  

 dagtilbuddets virksomhed.
Der vil typisk være behov for at tage en  

 virksomhedsplan op en gang om året for at vurdere * om man nåede de mål, man havde sat sig, * om det var de rigtige metoder, der blev taget i brug, * om der er brug for at justere mål og metoder etc.
 Virksomhedsplanen bliver hermed også et godt udgangspunkt for  

 videreudvikling af dagtilbuddet.
En virksomhedsplan kan udarbejdes på mange måder og med forskelligt  

 indhold.
Der er ikke formkrav til en virksomhedsplan, med mindre man i  

 kommunen ønsker at stille sådanne krav.
 Man skal være opmærksom på, at virksomhedsplanerne kan indeholde  

 elementer, som hører under forældrebestyrelsens kompetence (fx principper for  

 dagtilbuddets virksomhed) og elementer, som hører under  

 lederens/medarbejdernes kompetence (konkrete aktiviteter, handleplaner og  

 metoder). Udarbejdelse af planens forskellige dele (på forskellige niveauer)  

 må derfor ske med inddragelse af de forskellige parter og i respekt for de  

 enkelte parters kompetence efter loven.
 En virksomhedsplanen kan således være et arbejdsredskab, som kan medvirke  

 til at sammenføje og konkretisere de forskellige elementer omkring  

 forældrebestyrelsens arbejde.
7. LEDERENS OPGAVER / ANSVAR I kommunale daginstitutioner har lederen den administrative og pædagogiske  

 ledelse af institutionen og er ansvarlig for daginstitutionens virksomhed  

 over for forældrebestyrelsen og kommunalbestyrelsen.
I de selvejende daginstitutioner er lederen ansvarlig over for den  

 selvejende institutions bestyrelse.
Når ledelsen opdeles i en  

 institutionsbestyrelse og en forældrebestyrelse, er lederen ansvarlig for  

 daginstitutionens virksomhed over for begge bestyrelser.
Dette kapitel beskriver forholdene i kommunale daginstitutioner.
I det  

 omfang der gør sig særlige forhold gældende for selvejende daginstitutioner  

 og den kommunale dagpleje, er dette beskrevet i henholdsvis kapitel 8 og 9.
Beslutninger, der vedrører den pædagogiske tilrettelæggelse af arbejdet i  

 hverdagen, træffes af lederen af daginstitutionen, ligesom det er lederens  

 ansvar at føre forældrebestyrelsens beslutninger ud i praksis.
Lederen har  

 således det administrative og pædagogiske ansvar for daginstitutionens virke  

 og forestår den daglige drift af institutionen.
Det er samtidig lederens  

 opgave at iværksætte de fremadrettede processer vedrørende mål, prioritering  

 etc. i samspil med forældrebestyrelsen i udviklingen af daginstitutionen.
 Når forældrebestyrelsen har truffet beslutninger om principperne for de  

 pædagogiske aktiviteter, herunder hvilke typer af aktiviteter der skal  

 prioriteres, og de hermed afledte følger for anvendelsen af budgettet, hører  

 de konkrete indkøb og beslutninger om budgettets anvendelse under den daglige  

 drift og er institutionslederens ansvar.
 Institutionslederen er kommunalbestyrelsens stedlige repræsentant, hvorfor  

 institutionslederen har ansvaret for den daglige personaleledelse.
Placeringen af den enkelte medarbejders arbejdstid henhører under lederens  

 ansvars- og kompetenceområde.
En forældrebestyrelses beslutninger om fx  

 forældresamarbejdet eller samarbejde imellem flere daginstitutioner og  

 samarbejde med lokalområdet, må derfor ske i tæt samarbejde med lederen, som  

 har ansvaret for at placere og tilrettelægge medarbejdernes arbejdstid, så  

 forældrebestyrelsens retningslinier kan føres ud i livet.
Lederen forudsættes endvidere at fungere som forældrebestyrelsens  

 »sekretær« eller sagsbehandler og som sådan at deltage i  

 forældrebestyrelsens møder.
Med sekretær / sagsbehandlerfunktionen menes der,  

 at det er lederens ansvar at forberede sagerne og forelægge spørgsmål for  

 bestyrelsen, herunder at punkterne er belyst på en sådan måde, at bestyrelsen  

 har mulighed for at træffe en kvalificeret beslutning på det foreliggende  

 grundlag.
Det vil endvidere være naturligt, at dagsordenen udarbejdes af  

 forældrebestyrelsesformanden i samarbejde med lederen, og at lederen forestår  

 udsendelse af dagsorden og referat.
Derimod er der intet til hinder for, at  

 det er et medlem af bestyrelsen og ikke lederen, der tager referat af  

 bestyrelsens møder.
Den kommunalt ansatte leder er undergivet kommunalbestyrelsens  

 instruktionsbeføjelse og skal som sådan handle i overensstemmelse med  

 kommunalbestyrelsens anvisninger.
Da lederen er kommunalbestyrelsens stedlige  

 repræsentant, medfører det, at lederen til enhver tid har ansvaret for  

 driften af institutionen og for de indmeldte børn i institutionen.
Lederen står som garant for, at der ikke udføres ulovlige beslutninger i  

 daginstitutionen.
Heri ligger, at lederen skal sige fra over for  

 forældrebestyrelsen og underrette kommunalbestyrelsen om direkte  

 ulovligheder.
Hvis forældrebestyrelsen træffer en beslutning, som går ud over  

 minimumskompetencen, og som efter lederens opfattelse er i direkte strid med  

 lovgivningen, de af kommunalbestyrelsen fastsatte mål og rammer, gældende  

 overenskomster e.l. (fx pålægger lederen at overskride budgettet), bør  

 lederen orientere forældrebestyrelsen om sin opfattelse og undlade at udføre  

 bestyrelsens beslutning.
Hvis forældrebestyrelsen ikke er enig med lederen, kan bestyrelsen eller  

 lederen rejse spørgsmålet over for kommunalbestyrelsen.
Hvis  

 kommunalbestyrelsen finder, at institutionslederen har vurderet forkert, må  

 den give lederen pålæg om at udføre forældrebestyrelsens beslutning.
Der vil endvidere kunne opstå den situation, hvor lederen vurderer, at en  

 beslutning er lovlig, men hvor der i bestyrelsen rejses tvivl om lovligheden  

 af beslutningen.
Et sådant tvivlsspørgsmål vil kunne rejses overfor  

 kommunalbestyrelsen.
Hvis kommunalbestyrelsen finder, at bestyrelsens  

 beslutning er klart ulovlig, må den give institutionslederen pålæg om at  

 undlade at udføre forældrebestyrelsens beslutning.
Se endvidere kapitel 12 om  

 klagemuligheder.8. FORÆLDREBESTYRELSER I SELVEJENDE DAGINSTITUTIONER Selvejende daginstitutioner var ikke omfattet af reglerne om  

 forældrebestyrelser efter bistandslovens § 69 a, stk. 1 - 6, der trådte i  

 kraft den 1. januar 1993.
Selvejende institutioner organiseres med en institutionsbestyrelse, som  

 har folkevalgte repræsentanter, men ikke nødvendigvis forældreflertal.
I  

 mange bestyrelser er typisk repræsentanter for en forening, organisation  

 e.l., der har deltaget aktivt i institutionens etablering.
Selvejende daginstitutioner adskiller sig fra kommunale daginstitutioner  

 ved, at de drives på grundlag af en fundats eller vedtægt, der fastlægger  

 styrelsen af institutionen i overensstemmelse med dansk rets almindelige  

 regler herom.
Herunder kan det indgå, at institutionen drives ud fra et  

 bestemt idegrundlag / livssyn.
Der skal indgås en driftsoverenskomst mellem  

 den selvejende institutions bestyrelse og den kommune, institutionen er  

 beliggende i (§ 69, stk. 3).
Bestyrelsesrepræsentanter i selvejende daginstitutioner har en videre  

 kompetence end forældrebestyrelsesmedlemmer i kommunale daginstitutioner.
De  

 har således både arbejdsgiveransvar og det økonomiske ansvar, herunder  

 dispositionsret over institutionens formue.
Organisationen / foreningen ejer  

 i mange tilfælde de lokaler, som institutionen er beliggende i.
 Fra 1. januar 1996 skal der være en bestyrelse med et flertal af valgte  

 forældre i selvejende daginstitutioner, der drives efter bistandslovens § 69,  

 stk. 3. Det betyder, at der skal etableres en forældrebestyrelse, medmindre  

 den selvejende institutions bestyrelse består af et flertal af valgte  

 forældre.
 Reglerne for forældreindflydelse i selvejende daginstitutioner fremgår af  

 bistandslovens § 69 a, stk. 7 - 9. Der er tale om rammebestemmelser, der  

 giver mulighed for at udforme vedtægterne under hensyn til de særlige  

 forhold, der gør sig gældende for den enkelte selvejende daginstitution.
Med reglerne sker der ingen ændring af de selvejende daginstitutioners  

 status i relation til forvaltningsloven og offentlighedsloven.
Selvejende  

 daginstitutioner, som har driftsoverenskomst med en kommune, henregnes til  

 den offentlige forvaltning efter forvaltningslovens § 1. En selvejende  

 daginstitution betragtes derimod efter almindelige forvaltningsmæssige regler  

 som en selvstændig forvaltningsmyndighed.
Det vil sige, at selvejende  

 daginstitutioner uanset den tætte tilknytning til kommunen ikke regnes for at  

 være en del af den kommunale forvaltning.
Selvejende daginstitutioner er  

 således selvstændige forvaltningsmyndigheder efter forvaltningslovens § 28  

 (vedr. spørgsmålet om videregivelse af oplysninger til en anden  

 forvaltningsmyndighed).
 Dette kapitel beskriver de områder, hvor bestemmelserne om  

 forældrebestyrelser i selvejende daginstitutioner adskiller sig fra de  

 kommunale institutioner.
8.1 Kommunalbestyrelsens opgaver Kommunalbestyrelsen indgår driftsoverenskomst med bestyrelsen for  

 selvejende daginstitutioner.
Driftsoverenskomsten skal bl.a. indeholde  

 bestemmelse om, at institutionen står til rådighed for det offentlige, og at  

 kommunen betaler institutionens driftsomkostninger.
Kommunalbestyrelsen skal  

 som bevillingsmyndighed godkende institutionens budget og regnskab.
 Kommunalbestyrelsen skal desuden godkende institutionens vedtægt.  

 Kommunalbestyrelsens opgave i denne forbindelse er at sikre, at vedtægten er  

 i overensstemmelse med kommunens målsætning for dagtilbudsområdet og med  

 gældende lovgivning.
 Kommunalbestyrelsen har hjemmel i bistandslovens § 9, stk. 2, til at  

 overlade beføjelser (delegere kompetence) til den selvejende daginstitutions  

 bestyrelse, i det omfang beføjelserne er knyttet til administrationen og  

 driften af institutionen.
8.2 Principperne for forældrebestyrelser i selvejende daginstitutioner Reglerne om forældrebestyrelser i selvejende daginstitutioner bygger på en  

 respekt for de særlige forhold, der gennem årene har været tradition for i  

 danske selvejende daginstitutioner.
I selvejende daginstitutioner har der  

 ofte været et stærkt folkeligt engagement, der udspringer af en særlig  

 livsholdning eller et værdigrundlag.
 Styrelsen af de selvejende daginstitutioner er derfor afbalanceret mellem  

 det frivillige engagement og de aktuelle forældre i institutionen, således at  

 der fortsat er en vigtig rolle at udfylde som frivillig organisation, der  

 driver en selvejende daginstitution, og at et flertal af forældre på lige fod  

 med forældre i kommunale institutioner kan fastsætte principper for  

 institutionens virksomhed.
Forældrene sikres med de nye regler indflydelse på forholdene i den  

 enkelte selvejende daginstitution, hvor deres barn/børn har ophold, på  

 tilsvarende måde som i kommunale daginstitutioner.
Der skal således i hver  

 selvstændige daginstitution være en bestyrelse med et flertal af valgte  

 forældre.
En bestyrelseskonstruktion, der indskrænker forældrenes indflydelse  

 i den enkelte institution, forudsætter, at dette er et udtalt ønske blandt  

 forældrene.
Der er hermed en parallel til det, der gælder for kommunale  

 institutioner (se kapitel 10 om fællesbestyrelser).
8.3 Modeller for etablering af forældreindflydelse Der er fastsat 2 modeller for, hvordan forældrene sikres en indflydelse,  

 der som minimum svarer til den, forældrene har i kommunale institutioner, på  

 en måde der samtidig sikrer respekt for de frivillige organisationers  

 livsholdning / idegrundlag i de selvejende daginstitutioner.
8.3.1 Den en-strengede model: En bestyrelse Den indbyrdes relation mellem parterne i ledelsen af den en- strengede  

 model kan beskrives således:
KOMMUNALBESTYRELSEN Overordnet ansvar Fastsætter mål og rammer Indgår driftsoverenskomst og godkender vedtægter Fører tilsyn Beslutter visitation Forældrebetaling DEN SELVEJENDE DAGINSTITUTIONS BESTYRELSE Har den overordnede ledelse Økonomisk ansvar Fastsætter formål og idegrundlag inden for kommunalbestyrelsens overordnede mål Udarbejder vedtægter Arbejdsgiverkompetence, ejendom og formue LEDEREN Har den daglige pædagogiske og administrative ledelse Træffer enkeltbeslutninger Udmønter budgettet Denne model indebærer, at der er en bestyrelse for hele institutionen.  

 Forældrene skal efter vedtægten have flertal i denne bestyrelse og være  

 medlemmer af bestyrelsen på lige fod med de øvrige medlemmer (se nedenfor om  

 kompetence).
Sammensætning Den selvejende institutions bestyrelse består af et flertal af valgte  

 forældre.
Forældrene vælges af og blandt forældre til børn i institutionen.
Der er ikke i øvrigt lovgivningsmæssige krav til, hvordan bestyrelsen skal  

 være sammensat.
Der kan således være andre medlemmer af bestyrelsen end  

 forældre og organisationsrepræsentanter.
Der kan ikke ændres ved kravet om,  

 at forældrene skal have flertal i bestyrelsen.
 Hvis der ikke er flertal af forældre i bestyrelsen, skal der etableres en  

 særskilt forældrebestyrelse, jf. nedenfor om den to- strengede model.
For så vidt angår medarbejderrepræsentanter i bestyrelsen er der særlige  

 forhold, der gør sig gældende i den selvejende institutions bestyrelse.
Her  

 tænkes på den videre kompetence i form af arbejdsgiveransvar og det  

 økonomiske ansvar for bestyrelsesmedlemmerne.
Der er ikke nogen ret eller pligt for medarbejderne til at være medlem af  

 bestyrelsen.
På samme måde som i kommunale institutioner er det imidlertid  

 vigtigt, at medarbejderrepræsentanterne involveres i udarbejdelsen af bl.a.  

 de principper, der har betydning for det pædagogiske arbejde i  

 daginstitutionen.
 På denne baggrund er det en forudsætning for valget af denne model, at  

 lederen og repræsentanter for medarbejderne deltager i den selvejende  

 daginstitutions bestyrelses møder.
 Hvis medarbejderne ikke er medlemmer af bestyrelsen, må der tages stilling  

 til, hvordan medarbejderne på anden måde inddrages i bestyrelsens arbejde,  

 herunder for at sikre medarbejdernes deltagelse i fastlæggelsen af de  

 pædagogiske principper for virksomheden.
Det vil være hensigtsmæssigt, at tilrettelæggelsen af den form, hvorunder  

 medarbejderne inddrages i bestyrelsernes arbejde, herunder beslutning om,  

 hvorvidt de skal være medlemmer af bestyrelsen, sker i dialog mellem  

 medarbejderne og institutionsbestyrelsen.
Herved kan begge parters ønsker  

 tilgodeses i videst muligt omfang.
 Spørgsmålet om, hvorvidt medarbejderrepræsentanterne er medlemmer af den  

 selvejende institutions bestyrelse, fastlægges i vedtægten for institutionen.  

 Det samme gør spørgsmålet om medarbejdernes stemmeret i bestyrelsen.
Kompetence Ved denne model får forældreflertallet som udgangspunkt del i hele  

 kompetencen i den selvejende institutions bestyrelse, d.v.s. også  

 arbejdsgiverkompetencen og det økonomiske ansvar.
 Det kan eventuelt gennem vedtægten fastlægges, at visse spørgsmål kræver  

 enighed eller kvalificeret flertal i bestyrelsen.
Kvalificeret flertal står i modsætning til almindeligt flertal.
Ved  

 kvalificeret flertal forstås, at der i bestyrelsen fx skal være 7 ud af 9  

 medlemmer, der stemmer for en sag, for at den er vedtaget - hvor der ved  

 almindeligt flertal blot kræves 5 ud af 9 medlemmers tilslutning.
 Krav om kvalificeret flertal eller enighed om visse spørgsmål skal være  

 fastsat i vedtægten, hvis man i bestyrelsen ønsker at kunne gøre brug af  

 dette middel, ligesom det skal fremgå, hvilket antal medlemmer - evt. hvilke  

 bestemte medlemmer, der udgør det kvalificerede flertal.
 Kvalificeret flertal eller enighed kan fx være fastsat i spørgsmål  

 vedrørende:
* institutionens overordnede idegrundlag / livssyn, * institutionens formueforhold, * ansættelse og afskedigelse af leder / personale, * vedtægtsændringer.
 Med en sådan bestemmelse kan der helt eller delvis sikres en  

 mindretalsbeskyttelse til organisationen / foreningen i spørgsmål, der typisk  

 må anses for at være grundlæggende for institutionen.
Der kan ikke i vedtægten fastlægges krav om enighed eller kvalificeret  

 flertal for så vidt angår beslutninger vedrørende * principperne for daginstitutionens virksomhed, * principperne for anvendelse af en budgetramme.
Disse spørgsmål hører under forældrebestyrelsernes minimumskompetence og  

 kan ikke gennem vedtægterne fratages forældreflertallet.
Hermed sikres det,  

 at forældre med børn i selvejende institutioner får en indflydelse, der som  

 minimum svarer til den, forældre med børn i kommunale institutioner, som  

 minimum er sikret.
 For en nærmere præcisering af denne minimumskompetence henvises til  

 kapitel 6.
8.3.2 Den to-strengede model: Institutionsbestyrelse og forældrebestyrelse Hvis institutionsbestyrelsen ikke ønsker, der skal være flertal af valgte  

 forældre i institutionsbestyrelsen, skal styrelsen af den selvejende  

 institution deles op i en institutionsbestyrelse og en forældrebestyrelse.  

 Der bliver hermed 2 bestyrelser i institutionen - med hver sin kompetence.
 Ved valg af denne model vil institutionsbestyrelsen have stort set samme  

 kompetence, som de nuværende bestyrelser i selvejende institutioner har, men  

 kompetencen skal på nogle områder deles med en forældrebestyrelse, som får  

 samme kompetence og sammensætning, som forældrebestyrelser i kommunale  

 institutioner har.
 Den indbyrdes relation mellem parterne i ledelsen af den to- strengede  

 model kan beskrives således:
KOMMUNALBESTYRELSEN Overordnet ansvar Fastsætter mål og rammer Indgår driftsoverenskomst og godkender vedtægter Fører tilsyn Beslutter visitation Forældrebetaling DEN SELVEJENDE DAGINSTITUTIONS BESTYRELSE Har den overordnede ledelse Økonomisk ansvar Fastsætter formål og idegrundlag inden for kommunalbestyrelsens overordnede mål Udarbejder vedtægter Arbejdsgiverkompetence,ejendom og formue FORÆLDREBESTYRELSEN LEDEREN Handler inden for kommunalbestyrelsensTræffer enkeltbeslutninger mål og rammer og institutionens formål og idegrundlag Fastlægger principper Har den daglige pædagogiske og for virksomheden administrative ledelse Fastlægger principper for Udmønter budgettet en budgetramme Indstiller ansættelse af personale Sammensætning Forældrebestyrelsen skal som udgangspunkt være sammensat på samme måde,  

 som i kommunale institutioner.
Det betyder, at der i denne forældrebestyrelse  

 skal være * flertal af valgte forældre og * repræsentanter for medarbejderne.
 Der kan også være andre medlemmer af forældrebestyrelsen, men der kan ikke  

 ændres ved kravet om, at der skal være et flertal af forældre.
Hvis flere selvejende institutioner har en fælles bestyrelse, skal der som  

 udgangspunkt være en forældrebestyrelse i den enkelte institution.
Der kan  

 dog efter samme retningslinier som i kommunale institutioner være fælles  

 forældrebestyrelser, se kapitel 10. Bestyrelsen bør kunne dokumentere, at  

 etablering af eventuel fællesbestyrelse er i overensstemmelse med et bredt  

 forældreønske.
Institutionsbestyrelsen stilles der ikke lovgivningsmæssige krav til  

 sammensætningen af.
Der er således ikke sket nogen ændring af lovgivningen på  

 dette punkt.
 Der er ikke med bestemmelserne om forældrebestyrelser i selvejende  

 daginstitutioner tiltænkt nogen reduktion i medarbejdernes indflydelse i den  

 selvejende daginstitutions bestyrelse eller i deres muligheder for efter  

 hidtil gældende praksis at deltage i institutionsbestyrelsens møder.
 Det er institutionsbestyrelsen, der gennem vedtægten fastlægger  

 sammensætningen af henholdsvis forældrebestyrelse og institutionsbestyrelse.
Kompetence Ved denne model, med 2 adskilte bestyrelser, er det vigtigt, at  

 kompetencen mellem de to organer er så skarpt adskilt som muligt.
 Udgangspunktet for fordelingen af kompetencen er, at forældrebestyrelsen  

 som minimum har samme kompetence, som forældrebestyrelserne i kommunale  

 institutioner.
 Forældrebestyrelsen skal således som minimum have indflydelse på:
* Principperne for daginstitutionens virksomhed * Principperne for anvendelse af en budgetramme * Indstillingsret til institutionsbestyrelsen i forbindelse med ansættelse  

 af personale i daginstitutionen.
 For den nærmere afgrænsning af disse principper henvises til kapitel 6.1.
Institutionsbestyrelsen kan uden særlig hjemmel delegere yderligere  

 kompetence til forældrebestyrelsen.
Delegation kan kun ske i det omfang,  

 kompetencen ligger hos institutionsbestyrelsen og ikke kommunalbestyrelsen  

 (se kapitel 6).
 Institutionsbestyrelsen har de samme beføjelser, som den selvejende  

 institutions bestyrelse normalt har, bortset fra den kompetence, som ligger  

 hos forældrebestyrelsen.
Institutionsbestyrelsen har således den overordnede kompetence vedrørende  

 institutionen.
Den fastlægger herunder institutionens formål og idegrundlag,  

 som forældrebestyrelsen skal fastlægge principperne inden for rammerne af.  

 Institutionsbestyrelsen har endvidere arbejdsgiverkompetencen og det  

 økonomiske ansvar for institutionen.
 Forældrebestyrelsen udøver sin kompetence inden for de af  

 institutionsbestyrelsen fastlagte rammer.
Lederen træffer administrative dispositioner inden for bestyrelsens  

 beslutninger og forestår den daglige drift.
Lederen er ansvarlig for  

 tilrettelæggelsen af institutionens drift herunder det pædagogiske arbejde  

 under hensyn til de principper, der besluttes af en forældrebestyrelse og  

 under hensyn til institutionens formål og ídegrundlag.
Lederen er ansvarlig over for både institutionsbestyrelsen og  

 forældrebestyrelsen.
Til sammenligning er lederen i kommunale  

 daginstitutioner ansvarlig over for kommunalbestyrelsen og  

 forældrebestyrelsen.
 Et eksempel på kompetencefordeling i fx en menighedsinstitution kan  

 beskrives således i den to- strengede model:
 Institutionsbestyrelsen fastlægger institutionens formål, fx at den drives  

 ud fra en kristen etik og næstekærlighed og bygger på Folkekirkens  

 idegrundlag.
 Forældrebestyrelsen fastlægger inden for dette værdigrundlag principperne  

 for institutionens virksomhed, fx hvordan fremmes næstekærligheden,  

 principper for samarbejdet med kirken, for det pædagogiske arbejde og for  

 budgettet.
 Lederen af institutionen fastlægger hvilke konkrete handlinger, der  

 udmønter forældrebestyrelsens principper, fx deltagelse i forskellige  

 gudstjenester, hvordan man i dagligdagen hjælper hinanden og hvilke eventyr /  

 historier, der læses for at fremme de pædagogiske principper.
Ved valget af den to-strengede model må institutionsbestyrelsen være  

 opmærksom på, at der skal være »plads« til et yderligere organ i  

 styrelsen af institutionen med deraf følgende større mulighed for konflikt om  

 kompetenceafgrænsningen med de forskellige parter.
Disse konflikter kan  

 formentlig i nogen grad begrænses i det omfang det fra starten defineres,  

 hvilke »kerneområder« der varetages af henholdsvis  

 institutionsbestyrelsen og forældrebestyrelsen.
Fortsat dialog mellem de 2  

 bestyrelser vil være en afgørende forudsætning for, at denne model bliver en  

 succes.
 Der er intet til hinder for, at der er personsammenfald fx af  

 forældrerepræsentanter i henholdsvis forældrebestyrelsen og  

 institutionsbestyrelsen, d.v.s. at samme repræsentant sidder i begge  

 bestyrelser.
8.4 Vedtægten Det påhviler den selvejende institutions bestyrelse at sørge for, at  

 vedtægten for institutionen ændres i overensstemmelse med ovenstående.
Det er  

 den enkelte institutions bestyrelse, der fastlægger, hvilken model man  

 ønsker.
 Det følger således, at vedtægten som minimum skal indeholde bestemmelse om  

 følgende:
* Hvorvidt der skal være forældreflertal i institutionsbestyrelsen, eller  

 man vil opdele bestyrelsen i en institutionsbestyrelse og en  

 forældrebestyrelse * Hvordan sammensætningen skal være, (herunder skal der tages stilling til  

 medarbejderrepræsentanter i institutionsbestyrelsen) * Skal medarbejderne have stemmeret? * Skal der stilles krav om kvalificeret flertal i visse spørgsmål og med  

 hvor mange stemmers overvægt? * Kræver visse spørgsmål enighed i bestyrelsen? Vedtægten skal godkendes af kommunalbestyrelsen som fortsat grundlag for  

 driftsoverenskomst med den pågældende institution.
Det påhviler  

 kommunalbestyrelsen at påse, at vedtægten er i overensstemmelse med reglerne  

 på området, herunder at vedtægten sikrer forældrene den i lovgivningen  

 fastsatte indflydelse.
Kommunalbestyrelsen kan ikke pålægge den selvejende  

 institution at vælge en bestemt af de to bestyrelsesmodeller.
 Institutionsbestyrelsen indhenter udtalelse fra forældrebestyrelsen (når  

 den to-strengede model vælges) om vedtægten / ændringer i vedtægten.
 Første gang institutionsbestyrelsen indhenter udtalelse om en  

 styrelsesvedtægt for en forældrebestyrelse, d.v.s. på et tidspunkt hvor der  

 ikke endnu er etableret en forældrebestyrelse, kan det være et siddende  

 forældreråd eller andet forældreforum, der afgiver udtalelse.
9. SÆRLIGT OM DEN KOMMUNALE DAGPLEJE Pr. 1 januar 1996 har kommunalbestyrelsen nu også pligt til at oprette  

 forældrebestyrelse i den kommunale dagpleje (§ 69 c, stk. 2). Før denne dato  

 var kommunalbestyrelsen alene forpligtet til at oprette forældrebestyrelse  

 ved den kommunale dagpleje, når mere end halvdelen af forældre til børn i  

 dagplejen anmodede om det.
 Den kommunale dagpleje adskiller sig væsentligt fra daginstitutionsområdet  

 ved at være opdelt i mange små enheder i form af de enkelte dagplejehjem, som  

 hver især kan udforme det konkrete, pædagogiske arbejde i forhold til det  

 enkelte barn i tæt samarbejde med forældrene i det enkelte hjem.  

 Forældrebestyrelser i dagplejen har derfor alene indflydelse på de  

 beslutninger, der vedrører de overordnede principper for dagplejens  

 virksomhed.
Forældrebestyrelser i den kommunale dagpleje må som følge heraf have en  

 anden udformning end på daginstitutionsområdet.
Dette kapitel beskriver de  

 områder, hvor bestemmelserne om forældrebestyrelser i dagplejen adskiller sig  

 fra daginstitutionsområdet.
På øvrige områder gælder samme regler og vilkår  

 som for forældrebestyrelser ved kommunale institutioner.
9.1 Kommunalbestyrelsens opgaver Kommunalbestyrelsens opgaver i forhold til forældrebestyrelser, som er  

 beskrevet i kapitel 4, gælder også for den kommunale dagpleje.
 Det er op til den enkelte kommunalbestyrelse at vælge, om man ønsker at  

 etablere en forældrebestyrelse for hele kommunen, eller om man vil etablere  

 flere forældrebestyrelser, der fx opdeles efter en geografisk  

 distriktsopdeling i kommunen.
Kommunalbestyrelsen skal yde en del af budgettet for dagplejen som et  

 rammebeløb.
Hvis kommunen vælger at opdele dagplejen i flere  

 forældrebestyrelser, er det en forudsætning, at rammebeløbet opdeles således,  

 at hver forældrebestyrelser får sit eget budget.
 Kommunalbestyrelsen kan ikke delegere kompetencen til at godkende  

 dagplejehjem til forældrebestyrelsen og heller ikke give forældrebestyrelsen  

 indstillingsret i forbindelse med ansættelse / afskedigelse af dagplejere.
 Kommunalbestyrelsen skal udarbejde en styrelsesvedtægt for dagplejen.
9.2 Formelle regler Kommunalbestyrelsen fastlægger antallet af medlemmer i  

 forældrebestyrelsen.
Der skal være et flertal af forældre i bestyrelsen.  

 Desuden skal medarbejderne i dagplejen være repræsenteret i bestyrelsen.
Som  

 udgangspunkt vælges to medarbejderrepræsentanter, men kommunalbestyrelsen kan  

 beslutte, at der skal vælges flere eller færre medarbejderrepræsentanter  

 under hensyn til dagplejens størrelse og struktur.
Kommunalbestyrelsen  

 fastlægger, om medarbejderrepræsentanterne skal have stemmeret.
 Medarbejderrepræsentanter vælges af og blandt medarbejdere i dagplejen.  

 Ved medarbejdere forstås fastansatte dagplejere og dagplejepædagoger, bortset  

 fra dagplejelederen.
 Der kan også vælges »andre« repræsentanter til  

 forældrebestyrelsen (se kapitel 5.1).
Undersøgelser af forældrebestyrelsernes arbejde har vist, at der i nogle  

 kommuner har været problemer med at få valgt det nødvendige antal forældre  

 til bestyrelserne.
I sådanne situationer må kommunalbestyrelsen gennem  

 information og dialog med forældrekredsen søge at finde årsagen til den  

 manglende interesse blandt forældrene.
Såfremt der stadig ikke er udsigt til  

 at kunne få sammensat en bestyrelse ved et nyt opstillingsmøde, er  

 kommunalbestyrelsen ikke forpligtet til at afholde nyt opstillingsmøde, før  

 der er gået 12 måneder.
9.3 Forældrebestyrelsens opgaver Minimumskompetencen for forældrebestyrelser i dagplejen er fastsat i § 69  

 c, stk. 3. Kommunalbestyrelsen kan herudover helt eller delvis delegere  

 yderligere kompetence efter § 69 c, stk. 5.
9.3.1. Minimumskompetencen Forældrebestyrelsen skal have indflydelse på følgende områder:
 * De overordnede principper for dagplejens virksomhed.
 * Principper for anvendelse af en budgetramme.
Forældrebestyrelsen i dagplejen har således ikke indflydelse på de forhold  

 i det enkelte dagplejehjem eller i de enkelte dagplejeforhold, som er et  

 typisk anliggende mellem det enkelte forældrepar og dagplejeren.
Disse  

 forhold beror fortsat på en dialog mellem den enkelte dagplejer og familien.
Overordnede principper for dagplejens virksomhed Med de overordnede principper menes de retningslinier, der omfatter alle  

 dagplejehjem.
Gennem de overordnede retningslinier fastlægges et fælles  

 udgangspunkt for arbejdet i dagplejen.
Retningslinierne omfatter fx:
- hvad lægges der vægt på i samarbejdet mellem forældre og dagpleje - tilrettelæggelse af legestuevirksomhed og fælles arrangementer - hvilke typer aktiviteter skal prioriteres - retningslinier for gæstedagpleje - generel information til og fra forældre - samarbejde med daginstitutioner og med lokalområdet.
 Som eksempler på opgaver, som falder uden for forældrebestyrelsens  

 kompetence, men som hører under den enkelte dagplejers tilrettelæggelse af  

 det daglige arbejde, kan nævnes:
- indholdet af konkrete aktiviteter i dagplejehjemmet - dagsrytmen - arbejdet ud fra forældrenes konkrete ønsker - arbejdet ud fra det enkelte barns individuelle behov.
Principper for anvendelse af en budgetramme Forældrebestyrelsen skal fastlægge principper for anvendelsen af den  

 børnerelaterede del af budgettet, som dagplejen har til rådighed, d.v.s.  

 budgettet til bleer, udflugter, beskæftigelsesmaterialer, udstyr etc.
9.3.2 Maksimumskompetencen Kommunalbestyrelsen kan vælge at delegere en videre kompetence til  

 forældrebestyrelsen end den lovpligtige kompetence.
Grænsen for, hvilken  

 kompetence kommunalbestyrelsen kan tillægge forældrebestyrelsen, er fastlagt  

 i § 69 c, stk. 5.
 Som eksempler på, hvad kommunalbestyrelsen kan delegere, kan nævnes:
- indstillingsret i forbindelse med ansættelse af lederen og evt. andre  

 tilsynsførende ved den kommunale dagpleje - fuld dispositionsfrihed over hele den kommunale dagplejes budget,  

 herunder løn m.v.
Den fulde dispositionsret over budgettet vil imidlertid ofte være  

 begrænset af, at lønudgifter i den kommunale dagpleje alt overvejende følger  

 børnenormeringen.
Hvis en kommunalbestyrelse ønsker at tillægge en  

 forældrebestyrelse i den kommunale dagpleje fuld dispositionsfrihed over hele  

 budgettet, vil det derfor som oftest være nødvendigt at fastsætte visse krav,  

 som fx at børnenormeringen skal overholdes set som et gennemsnit for hele  

 budgettet.
9.4 Lederens opgaver / ansvar Dagplejelederens ansvar og opgaver i relation til forældrebestyrelserne  

 svarer til ansvar og opgaver for institutionsledere (se kapitel 7).  

 Dagplejelederen er således ansvarlig både over for forældrebestyrelsen og  

 kommunalbestyrelsen vedrørende dagplejens virksomhed.
 Hvis en kommunalbestyrelse beslutter at oprette flere forældrebestyrelser  

 for den kommunale dagpleje, kan dagplejepædagoger varetage dagplejelederens  

 opgaver i forhold til bestyrelserne på vegne af denne.
 Dagplejelederens ansvar over for bestyrelsen er således:
- at iværksætte de fremadrettede processer vedrørende udarbejdelse af  

 principper og prioriteringer i et aktivt samspil med bestyrelsen - at sikre at de af forældrebestyrelsen trufne beslutninger vedrørende  

 prioriteringer og budget føres ud i praksis - at fungere som sekretær/sagsbehandler i møderne d.v.s. forberede og  

 forelægge spørgsmål overfor bestyrelsen - at sikre den nødvendige information og dialog om forældrebestyrelsens  

 arbejde dels i forhold til forældrekredsen og dels i forhold til  

 medarbejderne.
9.5 Virksomhedsplaner På samme måde som for daginstitutioner kan virksomhedsplaner være et  

 nyttigt redskab som udgangspunkt for information, dialog, udvikling m.v.
Se  

 kapitel 6.4.
10. KOMBINATION DAGINSTITUTION/DAGPLEJE ELLER  

 KOMBINATION MELLEM TO INSTITUTIONER - FÆLLES BESTYRELSE Da nogle kommuner har en struktur, hvor den kommunale dagpleje er  

 tilknyttet en eller flere institutioner, vil der kunne forekomme et behov for  

 at etablere en fælles bestyrelse for en institution og den kommunale dagpleje  

 eller en afgrænset del af den kommunale dagpleje.
Reglerne om forældrebestyrelser er fastsat i en rammelov, der giver  

 muligheder for at tilpasse forældrebestyrelserne til de lokale forhold i  

 kommunen.
Loven forhindrer derfor ikke, at forældrebestyrelserne i en kommune  

 afspejler en dagtilbudsstruktur, hvor daginstitution og dagpleje er tæt  

 knyttet sammen.
Der er således mulighed for at oprette en fælles bestyrelse  

 eller et tæt samarbejde mellem to bestyrelser.
Hvis der oprettes en fælles  

 bestyrelse for en daginstitution og dagplejen, må bestyrelsen dog i sit  

 arbejde tage udgangspunkt i, at der er forskel på de spørgsmål, som  

 bestyrelsen kan tage stilling til i henholdsvis daginstitutioner og kommunal  

 dagpleje.
Forhold i de enkelte dagplejehjem, godkendelse af dagplejehjem og  

 ansættelse af dagplejere, kan således aldrig blive et anliggende for  

 forældrebestyrelsen - heller ikke for en fælles forældrebestyrelse mellem  

 daginstitution og dagpleje.
Der vil endvidere kunne forekomme situationer, hvor det skønnes  

 hensigtsmæssigt at oprette en fælles bestyrelse for to eller flere  

 daginstitutioner.
Det gælder fx i de situationer, hvor flere selvstændige  

 institutioner med hver sin leder er beliggende i samme bygning - fx en  

 vuggestue og en børnehave - og hvor der er en tæt forbindelse mellem de to  

 institutioner ved fx automatisk overflytning fra den ene institution til den  

 anden.
Oprettelse af en fælles bestyrelse for to eller flere daginstitutioner  

 forudsætter, at det er et klart forældreønske.
Kommunalbestyrelsen kan  

 således ikke alene beslutte en fælles bestyrelse uden at sikre, at det også  

 er et udpræget ønske fra forældreside.
Dette skyldes, at loven om  

 forældrebestyrelser giver forældrene en ret til oprettelse af en  

 forældrebestyrelse ved hver enkelt kommunale og selvejende daginstitution,  

 som henholdsvis kommunalbestyrelsen og den selvejende daginstitutions  

 bestyrelse har en pligt til at opfylde.
Oprettelse af en fælles bestyrelse må  

 således ikke stille forældrene ringere, end hvis der havde været tale om to  

 selvstændige bestyrelser.
 Ved udarbejdelsen af styrelsesvedtægten for en fælles bestyrelse må det  

 sikres, at der formuleres mulighed for en deling i selvstændige bestyrelser,  

 hvis det ønskes.
11. STYRELSESVEDTÆGT Ved den enkelte kommunale og selvejende daginstitution og ved den  

 kommunale dagpleje skal regler for styrelsen fremgå af en styrelsesvedtægt.
11.1 Vedtagelse og ændring Kommunalbestyrelsen / den selvejende daginstitutions bestyrelse udarbejder  

 forslag til styrelsesvedtægt for henholdsvis kommunale og selvejende  

 dagtilbud.
Forud for den endelige vedtagelse af styrelsesvedtægten, skal  

 denne fremsendes til forældrebestyrelsen til udtalelse.
Når der oprettes en ny institution, skal der ligeledes udarbejdes en  

 styrelsesvedtægt.
I en sådan situation, vil der imidlertid hverken være et  

 forældreråd eller en bestyrelse, som kan udtale sig før en endelig vedtagelse  

 af styrelsesvedtægten.
Kommunalbestyrelsen / institutionsbestyrelsen må sikre, at også  

 forældrebestyrelser for nyoprettede institutioner får mulighed for at udtale  

 sig vedrørende styrelsesvedtægten for den pågældende institution.
Dette kan  

 fx sikres ved følgende fremgangsmåde:
Kommunalbestyrelsen/institutionsbestyrelsen udarbejder en midlertidig  

 styrelsesvedtægt.
Hvis der i kommunen eksisterer et tværgående organ for  

 forældresamarbejdet, vil dette organ fx kunne høres omkring den midlertidige  

 styrelsesvedtægt.
Når der herefter er valgt en forældrebestyrelse ved en  

 nyoprettet institution, bør denne have lejlighed til at udtale sig, før den  

 endelige styrelsesvedtægt for institutionen vedtages.
En foreløbig styrelsesvedtægt ved en nyoprettet institution bør give  

 fleksible muligheder for en hurtig ændring.
Det kan således være  

 hensigtsmæssigt, hvis den foreløbige styrelsesvedtægt inden en vis frist skal  

 godkendes af forældrebestyrelsen.
 Når der oprettes forældrebestyrelse ved den kommunale dagpleje, og der  

 ikke forinden er et forældreråd for dagplejen, må forældreindflydelsen også  

 sikres forud for endelig vedtagelse af dagplejens styrelsesvedtægt.
11.2 Formkrav Der er ingen specielle formkrav til en styrelsesvedtægt.
En sådan kan  

 udformes efter de lokale behov og ønsker.
Der er dog visse krav til indholdet  

 af styrelsesvedtægten, jf. næste afsnit.
11.3 Indhold Loven i sig selv stiller ingen direkte krav til indholdet i en  

 styrelsesvedtægt.
Det vil imidlertid ikke være muligt at sikre tilstrækkelig  

 klarhed omkring en forældrebestyrelses virke, hvis ikke styrelsesvedtægten  

 indeholder visse elementer.
Kommunalbestyrelserne / institutionsbestyrelserne opfordres til nøje at  

 vurdere egne behov for udformningen af styrelsesvedtægter.
Som bilag til  

 denne vejledning er optrykt forslag til styrelsesvedtægt for kommunale og  

 selvejende daginstitutioner.
Der er alene tale om forslag til  

 styrelsesvedtægt, idet det, der vil være hensigtsmæssigt for den ene  

 institution eller kommune, ikke nødvendigvis vil være hensigtsmæssigt for  

 andre.
 Nedenfor er anført eksempler på hvad en styrelsesvedtægt kan indeholde.
- Kommunens fastsættelse af mål for det / de pågældende dagtilbud.
Ved  

 selvejende daginstitutioner tillige institutionens formål/idegrundlag m.v.
 - Rammer for institutionens/dagplejens virksomhed, som kommunalbestyrelsen  

 har fastsat.
 - Budgetrammens omfang og om der er tale om en eller flere »poser  

 penge« (fx en ramme til løn og en anden ramme til øvrige udgifter).
 - I hvilket omfang bestyrelsen kan disponere over ekstraordinære  

 ikke-budgetterede indtægter.
- Arbejdsgangen i forbindelse med indstillingsretten vedrørende  

 personalet.
Ved den kommunale dagpleje bør det af styrelsesvedtægten fremgå,  

 om forældrebestyrelsen har indstillingsret ved ansættelse af lederen og evt.  

 øvrige tilsynsførende ved den kommunale dagpleje.
 - Omfanget af og afgrænsningen af forældrebestyrelsens kompetence herunder  

 omfanget af og rammerne for delegation.
 - Forældrebestyrelsens størrelse: antallet af forældrerepræsentanter,  

 medarbejderrepræsentanter samt eventuelle andre medlemmer af bestyrelsen.
 - Hvem der er omfattet af valgret og valgbarhed.
 - Inden for hvilken periode valg til bestyrelsen finder sted.
 - Valgperiodens start og varighed, herunder om nogle bestyrelsesmedlemmer  

 vælges i lige år og andre i ulige år.
 - Beslutningsprocedure.
 - Hvordan konstitueringen finder sted - vælges formanden fx direkte på  

 forældremødet, eller konstituerer bestyrelsen sig selv, og skal der vælges en  

 næstformand.
- Hvor mange suppleanter skal der vælges, og er disse i givet fald  

 personlige eller ej.
Dette gælder såvel forældrerepræsentanter som  

 medarbejderrepræsentanter og eventuelt øvrige bestyrelsesmedlemmer.
 - Evt. godkendelse af forretningsorden.
 - Bestemmelser om hvornår en forældre skal udtræde af bestyrelsen, hvis  

 barnet forlader institutionen, og hvornår en medarbejderrepræsentant skal  

 udtræde af bestyrelsen i forbindelse med ansættelsesforholdets ophør.
 - I hvilket omfang der er mulighed for overflytning mellem flere  

 »poser penge« og/eller overflytning af over- /underskud fra et  

 budgetår til et andet.
- Har bestyrelsen mulighed for selv at fastlægge i hvilket regi  

 opkrævningen af forældrebetalingen skal finde sted? - Afstemningsprocedure ved valg af forældrebestyrelse.
- Har medarbejderrepræsentanterne i bestyrelsen stemmeret eller ej? - Evt. bindinger eller begrænsninger som følge af forhandlinger vedrørende  

 rammer for overførsel mellem lønkonti og andre konti bør fremgå - enten ved  

 at forhandlingsresultatet nævnes i styrelsesvedtægten, eller med en  

 henvisning i styrelsesvedtægten til andre relevante bestemmelser.
- Endelig bør det af styrelsesvedtægten fremgå, med hvilket varsel den kan  

 ændres.
Det kan være hensigtsmæssigt at skelne mellem ændring af  

 styrelsesvedtægten i de situationer, hvor den siddende bestyrelse og  

 kommunalbestyrelsen / institutionsbestyrelsen er enige om ændringerne og de  

 situationer, hvor man ikke er enige om ændringerne.
I de først nævnte  

 situationer, vil det ikke være hensigtsmæssigt at være bundet af et langt  

 opsigelsesvarsel, hvis begge parter ønsker en hurtig ændring af  

 styrelsesvedtægten.
- Hvordan udøver bestyrelsen sin virksomhed? Udøves virksomheden i møder,  

 hvormed beslutninger alene kan træffes på bestyrelsesmøder, eller skal et  

 bestemt antal medlemmer kunne handle på bestyrelsens vegne? Kommunalbestyrelserne / institutionsbestyrelserne må ved udformningen af  

 vedtægten også overveje, om det vil være mest hensigtsmæssigt, at nogle af  

 punkterne alene nævnes i vedtægten med henvisning til bilag eller  

 forretningsordenen, fx punktet om kommunalbestyrelsens mål og rammer, det  

 nærmere indhold i virksomhedsplanen og bestemmelser om valg og valgbarhed.
12. KLAGEMULIGHEDER Der er ikke med reglerne om forældrebestyrelser sket nogen ændring af  

 klagereglerne på dagtilbudsområdet, ligesom der ikke er nogen retlig adgang  

 til at klage over forældrebestyrelsens eller lederens beslutninger.
Dette  

 betyder, at uenigheder herom som udgangspunkt må løses lokalt gennem dialog  

 mellem parterne.
 Reglerne om forældrebestyrelser tager sit udgangspunkt i bestyrelsen som  

 et samarbejdsforum og ikke en boksering! Dette betyder selvfølgelig ikke, at  

 der ikke kan opstå uenigheder mellem forældrebestyrelse og leder eller mellem  

 forældrebestyrelsen og de øvrige forældre eller kommunalbestyrelsen.
 Kommunalbestyrelsen skal generelt ved tilrettelæggelsen af bestyrelsernes  

 arbejde være opmærksom på rammerne for arbejdet, herunder at  

 kommunalbestyrelsen fortsat har det overordnede ansvar for, at  

 daginstitutionerne er et socialpædagogisk tilbud for alle børn i kommunen.
På den anden side må kommunalbestyrelsen være opmærksom på, at  

 intentionerne med reglerne om forældrebestyrelser er, at kommunalbestyrelsen  

 ikke skal detailstyre på enkeltsager, men i højere grad mål- og rammestyre.  

 Kommunalbestyrelsen må endvidere være opmærksom på sin egen rolle og sikre,  

 at kommunalbestyrelsen ikke kommer til at sidde som overdommer på en række  

 områder, hvor kommunalbestyrelsen har delegeret den fulde kompetence til  

 forældrebestyrelsen.
Kommunalbestyrelsen bør alene forholde sig til egentlige  

 fortolkningsmæssige uoverensstemmelser.
 Opstår der konflikter vedrørende forældrebestyrelsernes arbejde, er det  

 vigtigt at være opmærksom på, om uenigheden vedrører forældrebestyrelsens  

 selvstændige kompetence (minimumskompetencen) eller den delegerede kompetence  

 (maksimumskompetencen).
Rejses der tvivl om lovligheden af en beslutning, der hører ind under  

 forældrebestyrelsens selvstændige kompetence (minimumskompetencen), kan  

 kommunalbestyrelsen udtale sig om beslutningens lovlighed, men  

 kommunalbestyrelsen kan ikke tilsidesætte eller pålægge forældrebestyrelsen  

 at ændre en sådan beslutning.
Dette følger af, at forældrebestyrelsen ikke er  

 underlagt kommunalbestyrelsens instruktionsbeføjelse, når beslutningerne  

 træffes inden for forældrebestyrelsens selvstændige kompetence.  

 Kommunalbestyrelsen kan imidlertid som led i sin vejledning over for  

 forældrebestyrelsen henstille, at en beslutning ændres.
 Rejses der tvivl om lovligheden af en beslutning, forældrebestyrelsen har  

 truffet inden for den delegerede kompetence, kan kommunalbestyrelsen ændre,  

 ophæve eller standse beslutningen i medfør af instruktionsbeføjelsen.  

 Kommunalbestyrelsen har desuden mulighed for at trække delegationen tilbage.
 Kommunalbestyrelsen har mulighed for at gribe ind over for  

 forældrebestyrelsens beslutninger på det delegerede område, både hvis den  

 finder, at beslutningerne er ulovlige, og hvis den finder, at beslutningerne  

 er uhensigtsmæssige eller i strid med kommunalbestyrelsens overordnede  

 udmøntning af politikken på dagtilbudsområdet (se kapitel 6.3).
 Kommunalbestyrelsen må som led i udøvelse af det overordnede ansvar for  

 dagtilbudsområdet søge at medvirke til en afklaring af konflikter.
 Kommunalbestyrelsen må således antages at have en vejledningsforpligtelse  

 over for forældrebestyrelsen, herunder i spørgsmål om vedtagne principper  

 holder sig inden for mål og rammer.
Kan der ikke opnås enighed i spørgsmålet om forældrebestyrelsens  

 arbejdsområde/kompetence, kan forældrebestyrelsen evt. bede tilsynsrådet om  

 at vurdere lovligheden af kommunalbestyrelsens beslutninger.
I sidste instans  

 må konflikter afgøres af domstolene.
Socialministeriet, den 9. november 1995 KAREN JESPERSEN /Anders Lynge Madsen BILAG 1 Uddrag af bistandslovens kapitel 16: Om dagtilbud til børn og  

 forældrebestyrelser i kommunale og selvejende daginstitutioner samt i  

 kommunal dagpleje for børn § 69.  Kommunalbestyrelsen skal sørge for, at der er  

 det nødvendige antal pladser dagtilbud til børn, jf. dog § 95 a.
Stk. 2.  Tilbud om ophold i daginstitution og kommunal  

 dagpleje er sammen med pasningsordninger efter § 70 et led i kommunens samlede generelle og forebyggende tilbud til børn, og ordningerne skal i samarbejde med forældrene og børnene skabe rammer, der fremmer børns udvikling, trivsel og selvstændighed.
Stk. 3.  Daginstitutioner for børn og unge kan oprettes  

 og drives af en eller flere kommuner eller som private institutioner, med hvilke kommunalbestyrelsen indgår overenskomst.
Private institutioner skal være selvejende, hvis der er plads til mindst 6 børn.
Stk. 4.  Kommunalbestyrelsen kan formidle anbringelse af  

 børn i dagpleje i private hjem og andre lokaler i børnenes hjemlige miljø, der forud er godkendt af kommunalbestyrelsen til dette formål.
Der kan i den enkelte dagpleje modtages op til 5 børn.
Varetages dagplejen af flere personer, kan kommunalbestyrelsen bestemme, at der i dagplejen kan modtages op til 10 børn.
Stk. 5.  Kommunalbestyrelsen kan beslutte, at  

 dagplejerens egne børn under 3 år kan indgå i det antal børn, dagplejeren modtager betaling for.
Kommunalbestyrelsens afgørelse herom kan ikke indbringes for anden administrativ myndighed.
§ 69 a.  Kommunalbestyrelsen har det overordnede  

 ansvar for kommunens daginstitutioner og fastsætter mål og rammer for daginstitutionernes virksomhed.
Stk. 2.  Ved kommunale daginstitutioner for børn  

 oprettes en bestyrelse med et flertal af valgte forældre.
Medarbejderne i daginstitutionen skal være repræsenteret i bestyrelsen.
Kommunalbestyrelsen kan beslutte, at medarbejderrepræsentanterne skal have stemmeret.
Stk. 3.  Forældrebestyrelsen fastsætter principper for daginstitutionens virksomhed og for anvendelsen af en budgetramme for hver enkelt daginstitution inden for de af kommunalbestyrelsen fastsatte mål og rammer.
Forældrebestyrelsen har indstillingsret til kommunalbestyrelsen i forbindelse med ansættelse af personale i daginstitutionen.
Stk. 4.  Daginstitutionens leder har den administrative  

 og pædagogiske ledelse af institutionen og er ansvarlig for daginstitutionens virksomhed over for forældrebestyrelsen og kommunalbestyrelsen.
Stk 5.  Kommunalbestyrelsen kan helt eller delvis  

 delegere beslutningskompetence vedrørende daginstitutioner til forældrebestyrelserne bortset fra de beføjelser, der følger af bestemmelserne i denne lovs §§ 71-73 om tilsyn, beslutning om optagelse, tildeling af fripladser og forældrebetaling, samt de beføjelser, der følger af den kommunale bevillings- og arbejdsgiverkompetence.
Stk. 6.  Kommunalbestyrelsen fastsætter efter indhentet  

 udtalelse fra forældrebestyrelserne en vedtægt for styrelsen af de kommunale daginstitutioner.
 Stk. 7.  Ved alle selvejende daginstitutioner for børn,  

 jf. § 69, stk.
3, skal der oprettes en forældrebestyrelse med et flertal af valgte forældre med repræsentation for institutionens medarbejdere.
Dette gælder dog ikke i tilfælde, hvor den selvejende institutions bestyrelse består af et flertal af valgte forældre.
Den selvejende daginstitutions bestyrelse udarbejder efter indhentet udtalelse fra en forældrebestyrelse en vedtægt for styrelsen af institutionen.
Vedtægten godkendes af kommunalbestyrelsen.
Stk. 8.  I daginstitutioner, hvor der oprettes en  

 forældrebestyrelse, jf.
stk. 7,  fastlægges det i vedtægten, at  

 forældrebestyrelsen fastsætter principper for institutionens virksomhed, for anvendelse af en budgetramme for institutionen samt har indstillingsret i forbindelse med ansættelse af personale i institutionen.
Forældrebestyrelsen udøver sin virksomhed inden for de af kommunalbestyrelsen fastsatte mål og rammer og det i vedtægten fastsatte formål og idegrundlag.
Stk. 9.  Daginstitutionens leder har den administrative  

 og pædagogiske ledelse af institutionen og er ansvarlig for daginstitutionens virksomhed over for en forældrebestyrelse og den selvejende institutions bestyrelse.
(§69 b - supplerende tilskud til forældre, der modtager orlovsydelse til børnepasning) § 69 c.  Kommunalbestyrelsen har det overordnede  

 ansvar for den kommunale dagpleje og fastsætter mål og rammer for dagplejens virksomhed.
Stk. 2.  Ved den kommunale dagpleje for børn oprettes en forældrebestyrelse med et flertal af valgte forældre.
Medarbejderne i dagplejen skal være repræsenteret i bestyrelsen.
Kommunal- bestyrelsen kan beslutte, at medarbejderrepræsentanterne skal have stemmeret.
Stk. 3.  Forældrebestyrelsen fastsætter overordnede  

 principper for dagplejens virksomhed og for anvendelsen af en budgetramme for dagplejen inden for de af kommunalbestyrelsen fastsatte mål og rammer.
Stk. 4.  Dagplejelederen har den administrative og  

 pædagogiske ledelse af dagplejen og er ansvarlig for dagplejens virksomhed over for forældrebestyrelsen og kommunalbestyrelsen.
Stk. 5.  Kommunalbestyrelsen kan helt eller delvis  

 delegere beslutningskompetence vedrørende dagpleje til forældrebestyrelsen bortset fra de beføjelser, der følger af bestemmelserne i denne lovs §§ 69, 71, 72 og 73 om godkendelse af dagplejehjem, tilsyn, beslutning om optagelse, tildeling af fripladser og forældrebetaling samt de beføjelser, der følger af den kommunale bevillings- og arbejdsgiverkompetence.
Stk. 6.  Ved etablering af en forældrebestyrelse efter  

 stk. 2 fastsætter kommunalbestyrelsen efter indhentet udtalelse fra forældrebestyrelsen en vedtægt for styrelsen af den kommunale dagpleje.
(§ 70. Private pasningsordninger - puljeordninger) § 71.  Kommunalbestyrelsen fører tilsyn med forholdene  

 i dagtilbuddene i kommunen.
Stk. 2.  Amtsrådet yder vejledning og kan foretage  

 undersøgelser i forbindelse med spørgsmål om driften af daginstitutioner i amtskommunen.
§ 72.  Bestemmelse om optagelse i et dagtilbud træffes  

 af kommunalbestyrelsen, hvis afgørelse ikke kan indbringes for anden administrativ myndighed.
Kommunalbestyrelsen kan bestemme, at pasningsordninger etableret efter § 70 ikke er omfattet af 1. pkt.
Stk. 2.  En kommune kan hverken permanent eller  

 midlertidigt udmelde et barn af et dagtilbud, fordi en eller begge forældre bliver ledige.
§ 73.  Børnenes forældre betaler for opholdet med et  

 beløb, der svarer til 30 pct. af udgifterne ved ophold i dagtilbuddet, bortset fra ejendomsudgifter, herunder husleje og vedligeholdelse, jf. dog stk. 4.
Stk. 2.  Kommunalbestyrelsen afgør, om betalingen skal  

 beregnes på grundlag af udgifterne ved driften af den enkelte daginstitution eller på grundlag af de gennemsnitlige udgifter ved driften af daginstitutioner af samme type i kommunen, dog beregnes betalingen for ophold i ordninger efter § 70 på grundlag af udgifterne ved driften af den enkelte ordning.
Stk. 3.  For den kommunale dagpleje beregnes betalingen  

 på grundlag af de gennemsnitlige udgifter ved opholdet i den kommunale dagpleje.
Stk. 4.  Socialministeren fastsætter nærmere regler om  

 betalingen efter stk. 1 og kan herunder bestemme, at der skal ske nedsættelse eller bortfald af betalingen under hensyn til forældrenes økonomiske forhold og børnenes særlige behov for ophold i dagtilbud.
Der kan endvidere fastsættes en lavere betaling for særlige grupper af dagtilbud.
Stk. 5.  Særlige indtægter for dagtilbuddene anvendes  

 til nedsættelse af forældrenes betaling.
Stk. 6.  Betalingen fastsættes for et regnskabsår ad  

 gangen på grundlag af dagtilbuddenes budgetter.
BILAG 2 FORSLAG TIL STYRELSESVEDTÆGT FOR KOMMUNAL DAGINSTITUTION Der henvises endvidere til kapitel 11.
STYRELSESVEDTÆGT FOR X-INSTITUTION I Y-KOMMUNE § 1 Kommunes mål med og rammer for børnenes ophold i dagtilbud  

 efter bistandsloven fremgår af kommunalbestyrelsesbeslutning (evt. af    

 dato   ) , jf. bilag.
 institutionens navn  s formål er i overensstemmelse hermed at  

 være dagtilbud for børn i alderen til år.
evt.: Formålet er endvidere § 2 Det er forældrebestyrelsens opgave at varetage styrelsen af institutionen  

 inden for de mål og rammer som kommunalbestyrelsen har fastsat.  

 Forældrebestyrelsen består af   antal   repræsentanter valgt af og  

 blandt forældre til børn i institutionen samt   2   repræsentanter  

 valgt af og blandt de fastansatte medarbejdere i institutionen.  

 Medarbejderrepræsentanterne i bestyrelsen   har/har ikke   stemmeret.
Ud over bestyrelsens medlemmer vælges der   antal   suppleanter for  

 forældrerepræsentanterne og   antal   suppleanter for  

 medarbejderrepræsentanterne.
En suppleant indtræder i bestyrelsen, når et  

 bestyrelsesmedlem udtræder heraf som følge af, at tilknytningsforholdet til  

 institutionen ophører.
§ 3 Forældrerepræsentanterne i bestyrelsen og suppleanter for disse vælges på  

 et forældremøde, som afholdes (fx) inden udgangen af oktober kvartal.
Valget  

 indkaldes af den siddende bestyrelse.
I lige år vælges   antal   

  forældrerepræsentanter og i ulige år vælges   antal   

  forældrerepræsentanter.
Valgperioden påbegyndes umiddelbart efter valget og  

 løber i 2 år til nyvalg har fundet sted. (Suppleanter vælges for et år ad  

 gangen og indtræder i bestyrelsen i forhold til antallet af stemmer.) Medarbejderrepræsentanter i bestyrelsen og suppleanter for disse vælges på  

 et personalemøde for alle fastansatte medarbejdere i institutionen, bortset  

 fra lederen.
Personalemødet afholdes (fx) inden udgangen af oktober kvartal,  

 dog skal medarbejderrepræsentanterne være valgt inden det forældremøde, hvor  

 forældrerepræsentanterne vælges.
Der vælges (fx) en medarbejderrepræsentant i  

 lige år og en medarbejderrepræsentant i ulige år.
Valgperioden påbegyndes  

 samtidig med de nyvalgte forældrerepræsentanter.
Suppleanter vælges for et år  

 ad gangen og indtræder i bestyrelsen i den rækkefølge de er valgt, d.v.s. i  

 forhold til antallet af stemmer.
§ 4 Forældre med børn i institutionen er valgbare og har valgret vedrørende  

 forældrerepræsentanter i bestyrelsen.
Ved afstemningen   kan der afgives  

 en stemme pr. indskrevet barn i institutionen / kan hver forældre med valgret  

 afgive en stemme  . Der vil i særlige situationer kunne tillægges andre  

 end de biologiske forældre valgbarhed og valgret.
Dette kræver dog  

 kommunalbestyrelsens godkendelse.
 Fastansatte medarbejdere i institutionen er valgbare og har valgret  

 vedrørende medarbejderrepræsentanter i bestyrelsen.
Valg til bestyrelsen sker ved simpelt stemmeflertal, d.v.s. valgt er  

 den/de personer med flest stemmer.
I tilfælde af stemmelighed, hvorved der  

 ikke kan træffes afgørelse om, hvem der er valgt til bestyrelsen, finder der  

 omvalg sted mellem de kandidater, der har fået lige mange stemmer.
§ 5 Et forældrevalgt bestyrelsesmedlem udtræder af bestyrelsen, når medlemmets  

 barn ophører i institutionen, hvorefter suppleanten indtræder.  

 Bestyrelsesmedlemmet kan dog undtagelsesvist fortsætte i bestyrelsen frem til  

 næste valg såfremt der er enighed herom i den øvrige del af bestyrelsen.
Hvis  

 blot et medlem ikke er enig, må det pågældende bestyrelsesmedlem udtræde.
En medarbejderrepræsentant udtræder af bestyrelsen med øjeblikkelig  

 virkning fra det tidspunkt, hvor den pågældende har afleveret sin opsigelse  

 til kommunalbestyrelsen eller har modtaget sin opsigelse fra  

 kommunalbestyrelsen.
Suppleanten indtræder herefter i bestyrelsen.
§ 6 Bestyrelsen vælger selv sin formand og næstformand af og blandt  

 forældrerepræsentanterne i bestyrelsen.   evt.: Institutionens leder  

 indkalder til det konstituerende møde, som skal finde sted inden 8 dage efter  

 valget af forældrerepræsentanter til bestyrelsen.
§ 7 Kommunalbestyrelsen har fastsat en standardforretningsorden, som  

 bestyrelsen kan følge.
Bestyrelsen kan fastsætte en anden forretningsorden  

 efter indhentet godkendelse hos kommunalbestyrelsen.
§ 8 Bestyrelsen udarbejder i samarbejde med lederen institutionens  

 virksomhedsplan.
 Virksomhedsplanen skal/kan indeholde følgende punkter:
* Overordnede pædagogiske mål * Pædagogiske principper * Handlingsplan for udmøntningen af de pædagogiske principper * Mål og handlingsplan for forældresamarbejdet * Principper for anvendelse af den afsatte budgetramme.
 Bestyrelsen fastsætter virksomhedsplanens afsnit vedrørende:
 etc.
 Bestyrelsen orienteres om virksomhedsplanens punkter vedrørende:
 etc.
 Forældrebestyrelsen har endvidere kompetence på følgende områder:
 etc.
Forældrebestyrelsen træffer beslutning om principper for anvendelse af det  

 af kommunalbestyrelsen udmeldte årlige rammebeløb.
Rammebeløbet omfatter:
 etc.
 Der kan overføres budgetmidler vedr.:    .
 Virksomhedsplanen udarbejdes i december / januar måned og gælder for et år  

 ad gangen.
§ 9 Der kan kun træffes beslutninger og handles på forældrebestyrelsens vegne  

 i møder.
§ 10 Forældrebestyrelsen kan beslutte at afholde et møde eller en del deraf for  

 lukkede døre.
 Forældrebestyrelsen kan indbyde andre til at deltage i møderne.
§ 11 Denne vedtægt er godkendt af     Kommune.
 Ændring kan kun foretages af kommunalbestyrelsen efter forudgående  

 indhentet udtalelse hos forældrebestyrelsen.
 Kommunalbestyrelsen kan ændre styrelsesvedtægten med 3 måneders varsel.  

 Ændring med kortere varsel kan ske, hvis forældrebestyrelse og  

 kommunalbestyrelse er enige herom.
 Vedtaget på bestyrelsesmødet den 19 .
 Vedtægterne træder i kraft pr. 19 .
Bestyrelsens formand / Institutionens leder Der skal tages stilling til indholdet i    .
BILAG 3 Der henvises endvidere til kapitel 8.4 og 11.
FORSLAG TIL STYRELSESVEDTÆGT FOR SELVEJENDE DAGINSTITUTION DEN EN-STRENGEDE MODEL: EN BESTYRELSE STYRELSESVEDTÆGT FOR X-INSTITUTION I Y-KOMMUNE § 1 Den selvejende institutions navn er .
 Institutionen har hjemsted i Kommune.
 Institutionen er tilsluttet   foreningen  .
§ 2 Institutionen drives i henhold til bistandslovens § 69, stk. 3.
 Kommunes mål med og rammer for børnenes ophold i dagtilbud efter  

 bistandsloven fremgår af kommunalbestyrelsesbeslutning (evt. af  dato   

  ), jf. bilag.
 institutionenens navn s formål er i overensstemmelse hermed at  

 være dagtilbud for børn i alderen til år.
§ 3 Institutionens formål er endvidere - med respekt for de af  

 kommunalbestyrelsen fastsatte mål og rammer, jf. § 2 - at    .
 Institutionens formue er henlagt til institutionens formål.
§ 4 Institutionens ledelse består af en bestyrelse, der varetager den  

 overordnede ledelse, og en leder, der varetager den daglige ledelse og drift  

 af institutionen.
 Bestyrelsen består af i alt   antal   medlemmer.
 antal   medlemmer vælges af og blandt institutionens forældre.
 antal   medlemmer   vælges / udpeges   af   forening /  

 organisation / menighedsråd e.l. .
 antal   medlemmer vælges af og blandt de fastansatte  

 medarbejdere i institutionen / repræsentanter for medarbejderne deltager i  

 bestyrelsens møder uden stemmeret  .
 Medarbejderrepræsentanterne   har / har ikke   stemmeret i sager  

 vedrørende    .
Udover bestyrelsens medlemmer vælges der  antal  suppleanter for  

 forældrerepræsentanterne og   antal   suppleanter for  

 medarbejderrepræsentanterne.
En suppleant indtræder i bestyrelsen, når et  

 bestyrelsesmedlem udtræder heraf som følge af, at tilknytningsforholdet til  

 institutionen ophører.
§ 5 Forældrerepræsentanter i bestyrelsen og suppleanter for disse vælges på et  

 forældremøde, som afholdes (fx) inden udgangen af oktober kvartal.
I lige år vælges   antal   forældrerepræsentanter og i ulige år  

 vælges  antal  forældrerepræsentanter.
Valgperioden påbegyndes  

 umiddelbart efter valget og løber i 2 år til nyvalg har fundet sted.  

 (Suppleanter vælges for et år ad gangen og indtræder i bestyrelsen i forhold  

 til antallet af stemmer).
Medarbejderrepræsentanter i bestyrelsen og suppleanter for disse vælges på  

 et personalemøde for alle fastansatte medarbejdere i institutionen, bortset  

 fra lederen.
Personalemødet afholdes (fx) inden udgangen af oktober kvartal,  

 dog skal medarbejderrepræsentanterne være valgt inden det forældremøde, hvor  

 forældrerepræsentanterne vælges.
Der vælges (fx) en medarbejderrepræsentant i  

 lige år og en medarbejderrepræsentant i ulige år.
Valgperioden påbegyndes  

 samtidig med de nyvalgte forældrerepræsentanter.
Suppleanter vælges for et år  

 ad gangen og indtræder i bestyrelsen i forhold til antallet af stemmer.
forening / organisation / menighedsråd   vælger   antal   

  repræsentanter til bestyrelsen.
Medlemmerne vælges for en 4-årig periode.
§ 6 Forældre med børn i institutionen er valgbare og har valgret vedrørende  

 forældrerepræsentanter i bestyrelsen.
Ved afstemningen   kan der afgives  

 en stemme pr. indskrevet barn i institutionen / kan hver forældre med valgret  

 afgive en stemme  . Der vil i særlige situationer kunne tillægges andre  

 end de biologiske forældre valgbarhed og valgret.
Dette kræver dog  

 kommunalbestyrelsens godkendelse.
 Fastansatte medarbejdere i institutionen er valgbare og har valgret  

 vedrørende medarbejderrepræsentanter i bestyrelsen.
Valg til bestyrelsen sker ved simpelt stemmeflertal, d.v.s. valgt er  

 den/de personer med flest stemmer.
I tilfælde af stemmelighed, hvorved der  

 ikke kan træffes afgørelse om, hvem der er valgt til bestyrelsen, finder der  

 omvalg sted mellem de kandidater, der har fået lige mange stemmer.
§ 7 Et forældrevalgt bestyrelsesmedlem udtræder af bestyrelsen, når medlemmets  

 barn ophører i institutionen, hvorefter suppleanten indtræder.  

 Bestyrelsesmedlemmet kan dog undtagelsesvist fortsætte i bestyrelsen frem til  

 næste valg såfremt der er enighed herom i den øvrige del af bestyrelsen.
Hvis  

 blot et medlem ikke er enig, må det pågældende bestyrelsesmedlem udtræde.
En medarbejderrepræsentant udtræder af bestyrelsen med øjeblikkelig  

 virkning fra det tidspunkt, hvor den pågældende har afleveret sin opsigelse  

 til bestyrelsen eller har modtaget sin opsigelse fra bestyrelsen.
Suppleanten  

 indtræder herefter i bestyrelsen.
§ 8 Bestyrelsen vælger selv sin formand og næstformand (evt.: blandt forældre  

 / organisation).
§ 9 Bestyrelsen udarbejder i samarbejde med lederen institutionens  

 virksomhedsplan.
 Virksomhedsplanen skal/kan indeholde følgende punkter:
* Overordnede pædagogiske mål * Pædagogiske principper * Handlingsplan for udmøntningen af de pædagogiske principper * Mål og handlingsplan for forældresamarbejdet * Principper for anvendelse af den afsatte budgetramme.
 Bestyrelsen fastsætter virksomhedsplanens afsnit vedrørende:
 etc.
 Bestyrelsen orienteres om virksomhedsplanens punkter vedrørende:
 etc.
 Der kan overføres budgetmidler vedr.:
 Virksomhedsplanen udarbejdes i december / januar måned og gælder for et år  

 ad gangen.
§ 10 Bestyrelsen påser, at institutionens administrative og økonomiske  

 anliggender varetages under hensyn til institutionens formål, og de regler  

 der til enhver tid gælder for institutionens ledelse og drift.
 Indgåelse og ophævelse af aftaler, der rækker ud over institutionens  

 daglige ledelse og drift, kræver bestyrelsens tilslutning.
 Indgåelse og ophævelse af overenskomsten mellem institutionen og  Kommune  

 samt indgåelse og ophævelse af aftaler, som berører institutionens kapital,  

 kræver tilslutning af   antal / den samlede bestyrelse  .
 Bestyrelsen kan fastlægge de nærmere regler for institutionens drift ved  

 overenskomst mellem bestyrelsen og Kommune, jf. bistandslovens § 69.
§ 11 Bestyrelsen afholder mindst   antal   møder årligt.
Formanden  

 indkalder til og leder møderne.
 Bestyrelsen er kun beslutningsdygtig, når mindst halvdelen af medlemmerne,  

 herunder formanden, er til stede.
 Bestyrelsens afgørelser træffes ved almindelig flertalsbeslutning  

 (medmindre andet er bestemt). I tilfælde af stemmelighed er formandens stemme  

 afgørende.
 Afgørelse vedrørende   ansættelse af leder / ændring af institutionens  

 formål / (andet)   kræver tilslutning af mindst   antal medlemmer /  

 hele bestyrelsen  .
 Lederen deltager i bestyrelsens møder som bestyrelsens sekretær /  

 sagsbehandler.
§ 12 Til at forpligte institutionen retligt over for trediemand kræves  

 underskrift af den samlede bestyrelse eller af bestyrelsens formand og i  

 dennes varige forfald, næstformand sammen med et andet bestyrelsesmedlem  

 eller med institutionens leder.
§ 13 Institutionens bestyrelse ansætter og afskediger personale inden for de  

 rammer, der er fastsat i det af Kommunes godkendte budget.
Ansættelse og afskedigelse af lederen kan kun ske efter  Kommunes  

 forudgående godkendelse.
Institutionen må ved opslag af stillinger tage  

 forbehold herom.
§ 14 Institutionen hæfter med sin formue efter dansk rets almindelige regler  

 for alle institutionens gældsforpligtelser.
 Bestyrelsens medlemmer er ansvarlige for institutionens dispositioner i  

 overensstemmelse med dansk rets almindelige ansvarsregler.
 Ved institutionens nedlæggelse skal dens formue med tilslutning fra  

 samtlige bestyrelsesmedlemmer og med godkendelse af  Kommune anvendes til et  

 tilsvarende socialt formål.
§ 15 Ændringer af vedtægterne kræver tilslutning af   antal/alle  

 bestyrelsens medlemmer   og godkendelse af Kommune.
 Vedtaget på bestyrelsesmødet den 19 .
 Vedtægterne træder i kraft pr. 19 .
 Det tilføjes, at der i henhold til § 69, stk. 3, i lov om social bistand  

 er indgået driftsoverenskomst med virkning fra den 19 med kommunalbestyrelsen  

 i Kommune.
Bestyrelsens formand / Institutionens leder Der skal tages stilling til indholdet i    .
BILAG 4 Der henvises endvidere til kapitel 8.4 og 11.
FORSLAG TIL STYRELSESVEDTÆGT FOR SELVEJENDE DAGINSTITUTION DEN TO-STRENGEDE MODEL: INSTITUTIONSBESTYRELSE OG FORÆLDREBESTYRELSE STYRELSESVEDTÆGT FOR INSTITUTIONSBESTYRELSEN I X-INSTITUTION I Y-KOMMUNE § 1 Den selvejende institutions navn er .
 Institutionen har hjemsted i Kommune.
 Institutionen er tilsluttet   foreningen  .
§ 2 Institutionen drives i henhold til bistandslovens § 69, stk. 3.
 Kommunes mål med og rammer for børnenes ophold i dagtilbud efter  

 bistandsloven fremgår af kommunalbestyrelsesbeslutning (evt. af   dato  

  ), jf. bilag.
 institutionens navn  s formål er i overensstemmelse hermed at  

 være dagtilbud for børn i alderen til år.
 Til varetagelse af forældrenes indflydelse jf. bistandslovens § 69 a, stk.  

 7, nedsættes der en forældrebestyrelse, jf. tillæg til denne vedtægt.
§ 3 Institutionens formål er endvidere - med respekt for de af  

 kommunalbestyrelsen fastsatte mål og rammer, jf. § 2 - at    .
 Institutionens formue er henlagt til institutionens formål.
§ 4 Institutionens ledelse består af en bestyrelse, der varetager den  

 overordnede ledelse, og en leder, der varetager den daglige ledelse og drift  

 af institutionen.
 Bestyrelsen består af i alt   antal   medlemmer.
 antal   medlemmer vælges / udpeges af   forening /  

 organisation / menighedsråd eller lign. . Bestyrelsens medlemmer vælges  

 for en 4-årig periode.
§ 5 Bestyrelsen konstituerer sig selv.
§ 6 Bestyrelsen påser, at institutionens administrative og økonomiske  

 anliggender varetages under hensyn til institutionens formål, og de regler  

 der til enhver tid gælder for institutionens ledelse og drift.
 Indgåelse og ophævelse af aftaler, der rækker ud over institutionens  

 daglige ledelse og drift, kræver bestyrelsens tilslutning.
 Indgåelse og ophævelse af overenskomsten mellem institutionen og     

  Kommune samt indgåelse og ophævelse af aftaler, som berører institutionens  

 kapital, kræver tilslutning af den samlede bestyrelse.
 Bestyrelsen kan fastlægge de nærmere regler for institutionens drift ved  

 overenskomst mellem bestyrelsen og     Kommune, jf. bistandslovens §  

 69.
§ 7 Bestyrelsen afholder mindst   antal   møder årligt.
Formanden  

 indkalder til og leder møderne.
 Bestyrelsen er kun beslutningsdygtig, når mindst halvdelen af medlemmerne,  

 herunder formanden, er til stede.
 Bestyrelsens afgørelser træffes ved almindelig flertalsbeslutning  

 (medmindre andet er bestemt). I tilfælde af stemmelighed er formandens stemme  

 afgørende.
 Lederen deltager i bestyrelsens møder som bestyrelsens sekretær /  

 sagsbehandler.
 I bestyrelsens møder deltager endvidere   repræsentanter fra  

 forældrebestyrelsen / repræsentanter for medarbejderne  , jf. § 2.
 Bestyrelsen beslutter, om der skal indkaldes relevante personer til  

 møderne.
§ 8 Til at forpligte institutionen retligt over for trediemand kræves  

 underskrift af   den samlede bestyrelse / bestyrelsens formand og i dennes  

 varige forfald, næstformand sammen med et andet bestyrelsesmedlem eller med  

 institutionens leder  .
§ 9 Institutionens bestyrelse ansætter og afskediger personale inden for de  

 rammer, der er fastsat i det af     Kommunes godkendte budget.
Ansættelse og afskedigelse af lederen kan kun ske efter     

  Kommunes forudgående godkendelse.
Institutionen må ved opslag af stillinger  

 tage forbehold herom.
§ 10 Institutionen hæfter med sin formue efter dansk rets almindelige regler  

 for alle institutionens gældsforpligtelser.
 Bestyrelsens medlemmer er ansvarlige for institutionens dispositioner i  

 overensstemmelse med dansk rets almindelige ansvarsregler.
 Ved institutionens nedlæggelse skal dens formue med tilslutning fra  

 samtlige bestyrelsesmedlemmer og med godkendelse af     Kommune  

 anvendes til et tilsvarende socialt formål.
§ 11 Ændringer af vedtægterne kræver tilslutning fra samtlige  

 bestyrelsesmedlemmer og godkendelse af     Kommune.
 Vedtaget på bestyrelsesmødet den 19 .
 Vedtægterne træder i kraft pr. 19 .
 Det tilføjes, at der i henhold til § 69, stk. 3, i lov om social bistand  

 er indgået driftsoverenskomst med virkning fra den 19 med kommunalbestyrelsen  

 i Kommune.
Bestyrelsens formand / Institutionens leder Der skal tages stilling til indholdet i    .
------- o 0 o -------- TILLÆG TIL VEDTÆGT AF 19 FOR institutionens navn VEDTÆGT FOR FORÆLDREBESTYRELSEN § 1 Institutionens formål er at være dagtilbud for børn i alderen  til år.
 Formålet er endvidere   se § 2 og 3 i institutionsbestyrelsens vedtægt  

 .
§ 2 Det er forældrebestyrelsens opgave at fastlægge principper for  

 institutionens virksomhed, for anvendelse af en budgetramme samt at foretage  

 indstilling til institutionsbestyrelsen ved ansættelse af personale.  

 Forældrebestyrelsen udøver sin kompetence inden for de af kommunalbestyrelsen  

 fastsatte mål og rammer, jf. bilag, og det af institutionsbestyrelsen  

 fastsatte formål med institutionen.
 Bestyrelsen består af i alt   antal   medlemmer.
 antal   medlemmer vælges af og blandt institutionens forældre.
 antal   medlemmer vælges af og blandt de fastansatte medarbejdere  

 i institutionen.
 Medarbejderrepræsentanterne   har / har ikke   stemmeret.
Udover bestyrelsens medlemmer vælges der   antal   suppleanter for  

 forældrerepræsentanterne og   antal   suppleanter for  

 medarbejderrepræsentanterne.
En suppleant indtræder i bestyrelsen, når et  

 bestyrelsesmedlem udtræder heraf som følge af, at tilknytningsforholdet til  

 institutionen ophører.
§ 3 Forældrerepræsentanter i bestyrelsen og suppleanter for disse vælges på et  

 forældremøde, som afholdes (fx) inden udgangen af oktober kvartal.
I lige år vælges   antal   forældrerepræsentanter og i ulige år  

 vælges  antal  forældrerepræsentanter.
Valgperioden påbegyndes  

 umiddelbart efter valget og løber i 2 år til nyvalg har fundet sted.  

 (Suppleanter vælges for et år ad gangen og indtræder i bestyrelsen i forhold  

 til antallet af stemmer).
Medarbejderrepræsentanter i bestyrelsen og suppleanter for disse vælges på  

 et personalemøde for alle fastansatte medarbejdere i institutionen, bortset  

 fra lederen.
Personalemødet afholdes (fx) inden udgangen af oktober kvartal,  

 dog skal medarbejderrepræsentanterne være valgt inden det forældremøde, hvor  

 forældrerepræsentanterne vælges.
Der vælges (fx) en medarbejderrepræsentant i  

 lige år og en medarbejderrepræsentant i ulige år.
Valgperioden påbegyndes  

 samtidig med de nyvalgte forældrerepræsentanter.
Suppleanter vælges for et år  

 ad gangen og indtræder i bestyrelsen i forhold til antallet af stemmer.
Evt.:   forening / organisation / menighedsråd   vælger   antal  

  repræsentanter til bestyrelsen.
Medlemmerne vælges for en 4- årig  

 periode.
§ 4 Forældre med børn i institutionen er valgbare og har valgret vedrørende  

 forældrerepræsentanter i bestyrelsen.
Ved afstemningen   kan der afgives  

 en stemme pr. indskrevet barn i institutionen / kan hver forældre med valgret  

 afgive en stemme  . Der vil i særlige situationer kunne tillægges andre  

 end de biologiske forældre valgbarhed og valgret.
Dette kræver dog  

 kommunalbestyrelsens godkendelse.
 Fastansatte medarbejdere i institutionen er valgbare og har valgret  

 vedrørende medarbejderrepræsentanter i bestyrelsen.
Valg til bestyrelsen sker ved simpelt stemmeflertal, d.v.s. valgt er  

 den/de personer med flest stemmer.
I tilfælde af stemmelighed, hvorved der  

 ikke kan træffes afgørelse om, hvem der er valgt til bestyrelsen, finder der  

 omvalg sted mellem de kandidater, der har fået lige mange stemmer.
§ 5 Et forældrevalgt bestyrelsesmedlem udtræder af bestyrelsen, når medlemmets  

 barn ophører i institutionen, hvorefter suppleanten indtræder.  

 Bestyrelsesmedlemmet kan dog undtagelsesvist fortsætte i bestyrelsen frem til  

 næste valg, såfremt der er enighed herom i den øvrige del af bestyrelsen.  

 Hvis blot et medlem ikke er enig, må det pågældende bestyrelsesmedlem  

 udtræde.
En medarbejderrepræsentant udtræder af bestyrelsen med øjeblikkelig  

 virkning fra det tidspunkt, hvor den pågældende har afleveret sin opsigelse  

 til bestyrelsen eller har modtaget sin opsigelse fra bestyrelsen.
Suppleanten  

 indtræder herefter i bestyrelsen.
§ 6 Formanden og næstformanden vælges af og blandt forældrerepræsentanterne i  

 forældrebestyrelsen.
§ 7 Forældrebestyrelsen udarbejder i samarbejde med lederen institutionens  

 virksomhedsplan.
 Virksomhedsplanen skal/kan indeholde følgende punkter:
* Overordnede pædagogiske mål * Pædagogiske principper * Handlingsplan for udmøntningen af de pædagogiske principper * Mål og handlingsplan for forældresamarbejdet * Principper for anvendelse af den afsatte budgetramme .
 Forældrebestyrelsen fastsætter virksomhedsplanens afsnit vedrørende:
 etc.
 Forældrebestyrelsen orienteres om virksomhedsplanens punkter vedrørende:
 etc.
 Forældrebestyrelsen har endvidere kompetence på følgende områder:
 etc.
Forældrebestyrelsen træffer beslutning om principper for anvendelse af det  

 af kommunalbestyrelsen udmeldte årlige rammebeløb.
Rammebeløbet omfatter:
 etc.
 Der kan overføres budgetmidler vedr.:    .
 Virksomhedsplanen udarbejdes i december / januar måned og gælder for et år  

 ad gangen.
§ 8 Forældrebestyrelsen afholder mindst   antal   møder årligt.  

 Formanden indkalder til og leder møderne.
 Forældrebestyrelsen er kun beslutningsdygtig, når mindst halvdelen af  

 medlemmerne, herunder formanden, er til stede.
 Forældrebestyrelsens afgørelser træffes ved almindelig flertalsbeslutning.  

 I tilfælde af stemmelighed er formandens stemme afgørende.
 Lederen deltager i bestyrelsens møder som bestyrelsens sekretær /  

 sagsbehandler.
§ 9 Der kan kun træffes beslutninger og handles på forældrebestyrelsens vegne  

 i møder.
§ 10 Forældrebestyrelsen kan beslutte at afholde et møde eller en del deraf for  

 lukkede døre.
 Forældrebestyrelsen kan indbyde andre til at deltage i møderne.
§ 11 Denne vedtægt er godkendt af     Kommune som tillæg til vedtægt af  

 19 for institutionsbestyrelsen.
Ændring kan kun foretages af institutionsbestyrelsen efter forudgående  

 indhentet udtalelse hos forældrebestyrelsen.
Evt. ændring skal godkendes af  

 kommunalbestyrelsen.
 Institutionsbestyrelsen kan ændre styrelsesvedtægten med 3 måneders  

 varsel. Ændring med kortere varsel kan ske, hvis forældrebestyrelse og  

 institutionsbestyrelse er enige herom.
 Vedtaget på bestyrelsesmødet den 19 .
 Vedtægterne træder i kraft pr. 19 .
Bestyrelsens formand / Institutionens leder Der skal tages stilling til indholdet i    .
