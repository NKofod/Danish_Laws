Nr LSF 135 Forslag til Lov om ændring af jordkøbsloven og lov om  

 planlægning(Regionale jordkøbsnævn) Fremsat af fødevareministeren (Henrik Dam Kristensen) den 15. januar 1997 Vedtaget ved tredjebehandling den 16. maj 1997 Lov nr. 400 af 10/06/1997 § 1 I lov om statens fremskaffelse af jord til jordbrugsmæssige formål m.m.  

 (jordkøbsloven), jf. lovbekendtgørelse nr. 754 af 18. august 1994, foretages  

 følgende ændringer:
 1. I lovens titel ændres »statens« til:  

 »offentlig«.
 2. I overskriften til kapitel II og i overskriften før § 18  

 ændres »Statens fremskaffelse« til: »Fremskaffelse«.
 3. I § 18 indsættes efter »Landbrugsministeren«:  

 »og den, ministeren bemyndiger dertil,».
 4. I § 18 ændres i nr. 2 »miljø, eller«  

 til: »miljø,», og efter nr. 2 indsættes som nyt nummer:
 »3) til brug for jordomlægninger for at afbøde de jordbrugsmæssige  

 gener ved ikkejordbrugsmæssige aktiviteter i landbrugsområder eller«.
 Nr. 3 bliver herefter nr. 4.
 5. I § 19 ændres »Erhvervelse« til: »Statens  

 erhvervelse«.
 6. Før § 20 indsættes som overskrift:
»B.
Forkøbsret«.
 7. I overskrifterne før § 27 ændres »B« til:  

»C«.
 8. Overskriften før § 28 affattes således:
»D.
Anvendelse af jord i offentligt eje«.
 9. I § 28, stk. 1, udgår »af  

 landbrugsministeren«, og efter »nr. 1« indsættes: »og  

 3«.
 10. I § 28, stk. 2, indsættes efter »nr. 1«:  

 »og 3«, og i nr. 1 ændres »staten« til: »den  

 offentlige myndighed«.
 11. I § 28, stk. 3, ændres »Landbrugsministeren«  

 til: »Den offentlige myndighed«.
 12. I § 30 udgår »statens«.
 13. I § 30 a, stk. 1, ændres »Den Sønderjyske  

 Jordfond« til: »regionale jordkøbsnævn« og  

 »Jordbrugsdirektoratet eller anden« til: »en«.
 14. § 30 a, stk. 2, affattes således:
»Stk. 2. Ministeren for fødevarer, landbrug og fiskeri kan  

 fastsætte nærmere bestemmelser for udøvelsen af bemyndigelse efter stk. 1.  

 Ministeren kan desuden fastsætte bestemmelser om regionale jordkøbsnævns  

 sammensætning, finansiering og administration, herunder om at en styrelse  

 under Ministeriet for Fødevarer, Landbrug og Fiskeri efter aftale med  

 amtsrådet kan udføre sekretariatsvirksomhed for det regionale  

 jordkøbsnævn.« 15. I § 30 a indsættes efter stk. 2 som nye stykker:
 »Stk. 3. Amtsrådet kan nedsætte et regionalt jordkøbsnævn til  

 at varetage opgaver efter ministerens bemyndigelse, jf. stk. 1 og 2.
Stk. 4. Amtsrådet afholder de udgifter, der er forbundet med et  

 regionalt jordkøbsnævns virksomhed, og yder det regionale jordkøbsnævn  

 sekretariatsbistand.
Kommunerne i amtet kan yde tilskud til nævnets  

 virksomhed.
 Stk. 5. Ministeren for fødevarer, landbrug og fiskeri kan efter  

 forhandling med indenrigsministeren fastsætte nærmere regler om  

 regnskabsaflæggelse vedrørende de regionale jordkøbsnævns aktiviteter.
Stk. 6. Reglerne om offentligt udbud i § 68, stk. 1, i lov om  

 kommunernes styrelse finder ikke anvendelse på det regionale jordkøbsnævns  

 salg af fast ejendom.« Stk. 3 og 4 bliver herefter stk. 7 og 8.
 16. I § 30 a, stk. 3, der bliver stk. 7, udgår i 1.  

 pkt. »m.v.«, og »stk. 4« ændres til: »stk.  

 8«.
§ 2 I lov om planlægning, jf. lovbekendtgørelse nr. 746 af 16. august 1994,  

 som ændret ved lov nr. 311 af 17. maj 1995, foretages følgende ændring:
 1. I § 36, stk. 1, indsættes som nr. 11:
»11) Udstykning, der foretages på grundlag af en erhvervelse efter  

 jordkøbsloven til et regionalt jordkøbsnævns formål.« § 3 Stk. 1. Loven træder i kraft den 1. juli 1997.
 Stk. 2. Reglerne for Den Sønderjyske Jordfond finder anvendelse,  

 indtil forsøget er ophørt efter reglerne herom.
Oprindeligt fremsat forslag § 1 I lov om statens fremskaffelse af jord til jordbrugsmæssige formål m.m. (Jordkøbsloven), jf. lovbekendtgørelse nr. 754 af 18. august 1994, foretages følgende ændringer:
 1. I lovens titel ændres »statens« til:  

 »offentlig«.
 2. I overskriften til kapitel II og i overskriften før § 18 ændres  

 »Statens fremskaffelse« til: »Fremskaffelse«.
 3. I § 18 indsættes efter »Landbrugsministeren«:  

 »og den, ministeren bemyndiger dertil,».
 4. I § 18 udgår sidst i nr. 2: »eller«, og efter  

 nr. 2 indsættes som nyt nummer:
 »3) til brug for jordomlægninger for at afbøde de jordbrugsmæssige  

 gener ved ikke-jordbrugsmæssige aktiviteter i landbrugsområder, eller«.
 Nr. 3 bliver herefter nr. 4.
 5. I § 19 ændres »Erhvervelse« til: »Statens  

 erhvervelse«.
 6. Før § 20 indsættes som overskrift:
»B.
Forkøbsret«. 7. I overskrifterne før § 27  

 ændres »B« til: »C«.
 8. Overskriften før § 28 affattes således:
»D.
Anvendelse af jord i offentlig eje«.
 9. I § 28, stk. 1, udgår: »af  

 landbrugsministeren«, og efter »nr. 1« indsættes: »og  

 3«.
 10. I § 28, stk. 2, indsættes efter »nr. 1«:  

 »og 3«, og i nr. 1 ændres »staten« til: »den  

 offentlige myndighed«.
 11. I § 28, stk. 3, ændres »Landbrugsministeren«  

 til: »Den offentlige myndighed«.
 12. I § 30 udgår: »statens«.
 13. I § 30 a, stk. 1, ændres »Den Sønderjyske  

 Jordfond« til: »regionale jordkøbsnævn« og  

 »Jordbrugsdirektoratet eller anden« til: »en«.
 14. § 30 a, stk. 2, affattes således:
»Stk. 2. Ministeren for fødevarer, landbrug og fiskeri kan  

 fastsætte nærmere bestemmelser for udøvelsen af bemyndigelse efter stk. 1.  

 Ministeren kan desuden fastsætte bestemmelser om regionale jordkøbsnævns  

 sammensætning, finansiering og administration, herunder om at en styrelse  

 under Ministeriet for Fødevarer, Landbrug og Fiskeri efter aftale med  

 amtsrådet kan udføre sekretariatsvirksomhed for det regionale  

 jordkøbsnævn.« 15. I § 30 a indsættes efter stk. 2 som nye stykker:
 »Stk. 3. Amtsrådet kan nedsætte et regionalt jordkøbsnævn til  

 at varetage opgaver efter ministerens bemyndigelse, jf. stk. 1 og 2.
Stk. 4. Amtsrådet afholder de udgifter, der er forbundet med et  

 regionalt jordkøbsnævns virksomhed, og yder det regionale jordkøbsnævn  

 sekretariatsbistand.
Kommunerne i amtet kan yde tilskud til nævnets  

 virksomhed.
 Stk. 5. Ministeren for fødevarer, landbrug og fiskeri kan efter  

 forhandling med indenrigsministeren fastsætte nærmere regler om  

 regnskabsaflæggelse vedrørende de regionale jordkøbsnævns aktiviteter.
Stk. 6. Reglerne om offentligt udbud i § 68, stk. 1, i lov om  

 kommunernes styrelse finder ikke anvendelse på det regionale jordkøbsnævns  

 salg af fast ejendom.« Stk. 3 og 4 bliver herefter stk. 7 og 8.
 16. I § 30 a, stk. 3, der bliver stk. 7, udgår i 1. pkt.:  

 »m.v.«, og »stk. 4« ændres til: »stk. 8«.
§ 2 I lov om planlægning, jf. lovbekendtgørelse nr. 746 af 16. august 1994,  

 som ændret ved lov nr. 311 af 17. maj 1995, foretages følgende ændring:
 1. I § 36, stk. 1, indsættes som nr. 11:
»11) Udstykning, der foretages på grundlag af en erhvervelse efter  

 jordkøbsloven til et regionalt jordkøbsnævns formål.« § 3 Stk. 1. Loven træder i kraft den 1. juli 1997.
 Stk. 2. Reglerne for Den Sønderjyske Jordfond finder anvendelse,  

 indtil forsøget er ophørt efter reglerne herom.
Bemærkninger til lovforslaget Almindelige bemærkninger A.
Formål og baggrund Formålet med lovforslaget er - at give mulighed for etablering af regionale jordkøbsnævn og - at lægge større vægt på lovens anvendelse til at afbøde de  

 jordbrugsmæssige gener ved offentlige myndigheders ikke-jordbrugsmæssige  

 aktiviteter i landbrugsområder.
Statens jordfond (Jordfonden), der blev oprettet i 1919, blev ophævet i  

 1990. Samtidig blev de statslige jordkøbsaktiviteter stærkt begrænset.  

 Bortfaldet af den statslige aktivitet med opkøb af jord til forbedring af  

 ejendomsstrukturen gennem jordfordeling mærkedes særligt i Sønderjyllands  

 Amt, hvor behovet for forbedring af ejendomsstrukturen af historiske grunde  

 er størst.
Landboreformerne, der blev gennemført i Kongeriget fra slutningen  

 af 1700-tallet, omfattede ikke Hertugdømmerne.
Sønderjyllands Amtsråd tog derfor initiativ til frikommuneforsøget Den  

 Sønderjyske Jordfond sammen med kommuner i amtet.
Forsøget, der er 10-årigt,  

 godkendtes d. 28. august 1992 og iværksattes d. 5. april 1993 ved amtsrådets  

 endelige tiltrædelse af vedtægterne.
Regelgrundlaget for Den Sønderjyske Jordfond var oprindeligt  

 frikommuneloven, jf. lovbekendtgørelse nr. 1224 af 18. december 1991, ændret  

 ved lov nr. l208 af 28. april 1993, samt landbrugsministerens godkendelse af  

 Sønderjyllands Amtskommunes friamtsregulativ nr. 19, jf. bekendtgørelse nr.  

 751 af 28. august 1992 om godkendelse af regulativet.
Efter  

 frikommuneprojektets ophør ved udgangen af 1993 fortsatte forsøget med  

 hjemmel i § 30 a i jordkøbsloven, jf. lovbekendtgørelse nr. 754 af 18. august  

 1994 om statens fremskaffelse af jord til jordbrugsmæssige formål m.m., samt  

 bekendtgørelse nr. 1178 af 23. december 1993 om Den Sønderjyske Jordfond.
 Angående frikommunelovforslaget henvises der til FT 1991-92: 8589-8604,  

 9663, 9748-49; A 6013, og angående jordkøbslovforslaget henvises til FT  

 1993-94: 91, 355, 3687, 4366; A 51.
 På baggrund af erfaringerne fra Den Sønderjyske Jordfond har andre amtsråd  

 i Jylland nu vist interesse for også at etablere regionale jordkøbsorganer.  

 Lovforslaget sigter derfor på at give de amtskommuner, der måtte ønske det,  

 mulighed for at etablere jordkøbsnævn.
Behovet for jordkøb for at fremme jordfordelinger viser sig i stigende  

 grad i forbindelse med offentlige myndigheders større ikke-jordbrugsmæssige  

 aktiviteter i landbrugsområder, f.eks. anlægsaktiviteter som  

 naturgenopretning, foranstaltninger for friluftslivet, skovrejsning, vejanlæg  

 og byudvikling.
Det mærkes ikke alene i Den Sønderjyske Jordfond, men også i  

 den statslige aktivitet.
Ved benyttelse af jordkøb og jordfordelinger i  

 forbindelse med anlægsaktiviteter kan der opnås fordele både for den  

 anlæggende myndighed og for jordbruget.
Kommuner og amtskommuner kan lovligt erhverve jord til varetagelse af  

 deres opgaver, men kan ikke efter gældende regler købe jord til jordfordeling  

 og magelæg.
Med lovforslaget sigtes på, at de enkelte amtsråd får mulighed  

 for at nedsætte regionale jordkøbsnævn med denne opgave.
 Nævnet kan efter forslaget erhverve jord til forbedring af landbrugets  

 arronderingsmæssige forhold, herunder for at afbøde jordbrugsmæssige gener i  

 forbindelse med andre myndigheders ikke-jordbrugsmæssige aktiviteter i  

 landbrugsområder, og i særlige tilfælde af hensyn til bevarelse af landskabet  

 eller det landbrugsmæssige miljø. Jordkøbsnævnet kan ikke være permanent  

 arealbesidder, men forudsættes at afhænde arealerne hurtigst muligt, normalt  

 inden for få år, fortrinsvis til landmænd og fortrinsvis i jordfordeling  

 eller jordomlægning.
 De forudsatte rammer for nævnets virksomhed er beskrevet under punkt B 3.  

 De svarer til praksis i Den Sønderjydske Jordfond, suppleret med krav om, at  

 det regionale jordkøbsnævns aktivitet skal være i overensstemmelse med  

 amtskommunens region- og landbrugsplanlægning.
Når det gælder den statslige aktivitet, blev det tilkendegivet i  

 bemærkningerne til lovforslag nr.
L 221 1989-90 om ændring af den daværende  

 udlånslov (nu jordkøbsloven) - uden at ændre lovens tekst - at lovforslaget  

 også tilsigtede »at begrænse opkøbsaktiviteterne væsentligt, således at  

 der som altovervejende hovedregel alene sker opkøb af frijorder samt opkøb i  

 forbindelse med samarbejdet med Miljøministeriet og andre myndigheder efter  

 særskilt bevilling.« I lov om ophørsstøtte til jordbrugere, jf. lovbekendtgørelse nr. 676 af 9.  

 august 1995, blev det fastsat, at frigjorte arealer kan afhændes til et  

 direktorat under landbrugs- og fiskeriministeren (nu ministeren for  

 fødevarer, landbrug og fiskeri) eller en af ministeren godkendt institution,  

 og bemærkningerne angav, at køb af jord efter jordkøbsloven vil kunne  

 omfattes af den pågældende bestemmelse.
Helt at begrænse den statslige jordkøbsaktivitet som forudsat ved  

 lovændringen i 1990 og til jord fra ophørs-landmænd har vist sig at være  

 uhensigtsmæssigt.
Fremover vil jordkøbsloven derfor inden for de  

 bevillingsmæssige rammer også kunne blive brugt til køb af jord, der  

 forventes at kunne afhændes inden for få år som kompensationsjord for  

 landmænd, der berøres af statslige myndigheders anlægsaktivitet eller af  

 projekter som f.eks. det aktuelle landbrugs-miljøprojekt i Varde Ådal.  

 Genafhændelse vil fortrinsvis ske i jordfordeling eller som led i andre  

 strukturforbedrende foranstaltninger.
 De begrænsninger i brugen af jordkøbsloven, der blev indført i 1990,  

 afløses med lovforslaget således af regionale jordkøbsnævns mulighed for  

 aktivitet, samt af en statslig aktivitet som ovenfor anført.
B.
Jordkøbsnævnet 1. Nævnets etablering, sammensætning og funktion Efter lovforslaget kan amtsrådet nedsætte et regionalt jordkøbsnævn efter  

 bemyndigelse af ministeren.
Amtsrådet kan inddrage kommuner i amtet i nævnets  

 arbejde.
Det er hensigten, at nævnet sammensættes efter de samme principper som Den  

 Sønderjyske Jordfond.
Nævnet vil således have 4 eller 5 medlemmer: 1 medlem  

 udpeget af amtsrådet, 1 medlem udpeget af De danske Landboforeninger i amtet,  

 1 medlem udpeget af Dansk Familielandbrug i amtet, 1 medlem udpeget af  

 amtsrådet efter indstilling fra miljø-, natur- og friluftsorganisationer i  

 amtet, og 1 medlem udpeget af eventuelle deltagende kommuner.
Der udpeges en  

 suppleant for hver af nævnets medlemmer.
Amtsrådet udpeger formanden blandt  

 nævnets medlemmer.
Jordkøbsnævnet vil - i modsætning til Den Sønderjyske Jordfond, som er en  

 privat fond - være en selvstændig forvaltningsmyndighed med selvstændig  

 kompetence til at købe og sælge jord til jordkøbslovens formål.
Den  

 erhvervede jord og eventuelle indtægter heraf samt tilskud givet til nævnets  

 virksomhed er således i amtskommunens eje, men nævnet har den fulde  

 kompetence til at råde over den erhvervede jord og de midler, som amtsrådet  

 har bevilget til nævnets virksomhed, inden for rammerne for nævnets  

 virksomhed.
Da det regionale jordkøbsnævn er en selvstændig myndighed, vil  

 nævnet ikke være undergivet amtsrådets instruktioner.
Som offentlig myndighed bliver nævnet underlagt de almindelige regler i  

 bl.a. forvaltningsloven og offentlighedsloven, herunder reglerne om habilitet  

 og aktindsigt.
Når det drejer sig om køb af jord, er der tavshedspligt for  

 nævnets medlemmer, og der vil efter reglerne i forvaltningsloven og  

 offentlighedsloven normalt ikke kunne gives aktindsigt forud for handelen.
 Ved nævnets sammensætning og placering søges opnået, at den lokale  

 jordbrugsmæssige ekspertise inddrages, at nævnet selvstændigt kan indgå  

 handler om jord meget hurtigt, og at aktiviteten foregår i overensstemmelse  

 med amtskommunens region- og landbrugsplanlægning.
2. Nævnets finansiering Det foreslås, at amtsrådet afholder de udgifter, der er forbundet med  

 nævnets virksomhed, og afsætter midler hertil på årsbudgettet.  

 Driftsbudgettet forudsættes at indeholde udgifterne til  

 sekretariatsbetjeningen samt eventuelle indtægter fra forpagtning af de  

 jorder, nævnet har købt.
I de vilkår, der vil blive fastsat for bemyndigelse til nævnene, jf. § 30  

 a, stk. 1 og 2, er det hensigten at sikre nævnet en minimumsbevilling i form  

 af en flerårig rammebevilling.
Størrelsen heraf vil blive fastsat af  

 ministeren for fødevarer, landbrug og fiskeri efter forhandling med  

 vedkommende amtsråd som et vilkår for bemyndigelsen.
Bevillingen forudsættes  

 afgivet som en flerårig rammeanlægsbevilling, som omfatter udgifter og  

 indtægter i forbindelse med jordsalg og -køb, herunder handels- og  

 udstykningsomkostninger.
Endvidere vil det blive forudsat, at amtsrådet  

 forpligter sig til at forhøje de årlige bevillingsbeløb med summen af  

 eventuelle tilskud fra andre bidragydere.
Det er hermed hensigten at sikre  

 det enkelte jordkøbsnævn en bevilling af en sådan størrelse, at nævnet kan  

 disponere langsigtet og selvstændigt.
Til nævnets virksomhed kan der ydes tilskud fra kommunalbestyrelser, jf.  

 forslagets § 30 a, stk. 4, fra andre offentlige myndigheder, EU, fonde og  

 private.
Dog skal gaver fra fonde og private være uden klausuler om  

 modydelser, aktivitet i særlige områder, til særlige formål eller lignende.
Det er samtidig hensigten i bemyndigelsen at begrænse de jordværdier og  

 bevilgede midler, som nævnet kan råde over, så disse tilsammen ikke kan  

 overstige et vist beløb, der fastsættes af ministeren for fødevarer, landbrug  

 og fiskeri svarende til ca. 20 mio. kr. med det nuværende prisniveau.  

 Beløbsrammen medfører en grænse for den samtidige arealbeholdning og  

 medvirker til at sikre den hurtigst mulige genafhændelse af arealerne til  

 forbedring af landbrugsstrukturen.
I særlige tilfælde kan beløbet  

 midlertidigt overskrides efter tilladelse fra ministeren.
 De finansielle aktiviteter, der er knyttet til de regionale jordkøbsnævn,  

 vil i øvrigt skulle følge de (amts)kommunale bevillingsregler, der er fastsat  

 med hjemmel i den kommunale styrelseslov samt reglerne for (amts)kommunernes  

 budget- og regnskabsvæsen, der er fastsat i »Budget- og  

 regnskabssystemet for kommuner og amtskommuner« ligeledes med hjemmel i  

 den kommunale styrelseslov.
3. Rammer for nævnets virksomhed Region- og landbrugsplanlægning Nævnets aktivitet forudsættes at være i overensstemmelse med amtskommunens  

 region- og landbrugsplanlægning.
Landbrugsplanlægningen kan blandt andet  

 indeholde udpegede områder, der i særlig grad har behov for forbedring af den  

 ejendomsmæssige struktur, eller områder, hvor planlagte ikke-jordbrugsmæssige  

 aktiviteter i landbrugsområder kan give arronderingsmæssige gener, jf.  

 Vejledning i landbrugsplanlægning fra 1982.
Jordkøbsloven Formålet med jordkøbsnævnets aktivitet vil først og fremmest være  

 jordbrugsmæssigt.
Nævnet kan alene opkøbe jord til de formål, der fremgår af  

 lovens § 18, nr. 1, 2 og det nye 3, hvilket vil sige til forbedring af  

 landbrugets arronderingsmæssige forhold, herunder for at afbøde  

 landbrugsmæssige gener i forbindelse med andre myndigheders  

 ikke-jordbrugsmæssige aktiviteter i landbrugsområder, og i særlige tilfælde  

 af hensyn til bevarelsen af landskabet eller det landbrugsmæssige miljø.  

 Arealerne skal så vidt muligt anvendes til supplering af bestående jordbrug,  

 medmindre der er grundlag for oprettelse af nye ejendomme eller for  

 afhændelse til en offentlig myndighed, jf. lovens § 28.
Nævnet vil således kunne købe landbrugs- og naturarealer, der kan udnyttes  

 jordbrugsmæssigt, herunder til ekstensiv drift.
Det kan være jord fra en  

 landbrugsejendom eller frijord, dvs. ikke landbrugsnoteret jord.
Køb af rene  

 naturarealer uden jordbrugsmæssig værdi ligger uden for nævnets formål, med  

 mindre de indgår som en mindre del af en ejendom eller et areal med  

 jordbrugsmæssig værdi.
 Opkøb af jord, der alene skal anvendes til skovrejsning eller til  

 ikke-jordbrugsmæssige formål, herunder naturgenopretning, falder ligeledes  

 uden for jordkøbsnævnets formål.
Den opkøbte jord forudsættes erhvervet til sædvanlig handelspris og  

 afhændet hurtigst muligt, normalt inden for få år, fortrinsvis i  

 jordfordeling eller jordomlægning og fortrinsvis til landmænd.
Det udelukker  

 dog ikke, at en mindre del af den erhvervede jord som led i jordfordelingen  

 eller jordomlægningen afhændes til anden myndighed til varetagelse af denne  

 myndigheds opgaver, f.eks. naturgenopretning, byudvikling eller veje.
 Hensynet til landskabet og det landbrugsmæssige miljø kan indgå i nævnets  

 eget virke, f.eks. kan nævnet i forbindelse med jordfordelinger samle  

 marginale jorder og områder beskyttet af naturbeskyttelsesloven under samme  

 ejendom med henblik på f.eks. at opnå græsning af disse arealer som led i den  

 jordbrugsmæssige drift.
Efter lovens § 27 har landbrugsministeren mulighed for at udføre  

 anlægsarbejder.
Det forudsættes, at nævnet kun udfører anlægsarbejder,  

 såfremt anlægsarbejdet sker til fremme af dyrkningsmulighederne, f.eks.  

 grundforbedringsarbejder, læplantning og vandingsanlæg, og når det er  

 hensigtsmæssigt af hensyn til forpagtning eller videreafhændelse.
Jordkøbsnævnet kan købe jord med rådighedsbegrænsninger (f.eks. i henhold  

 til naturbeskyttelsesloven) men har ikke adgang til at aftale eller pålægge  

 nye rådighedsbegrænsninger på den erhvervede jord, f.eks. af hensyn til  

 naturgenopretning, der forpligter den nye ejer.
Nævnet kan imidlertid fremme  

 en jordfordeling, hvor sådanne begrænsninger indgår, ved at afhænde jord i  

 jordfordelingen.
Hvis nævnets jord undtagelsesvis afhændes ved offentligt  

 udbud, kan helt nødvendige rådighedsbegrænsninger, f.eks. i forbindelse med  

 færdselsrettigheder, dog pålægges i forbindelse med salg.
Ved nævnets salg af jord i forbindelse med en jordfordeling sikres  

 handelsprisen på markedsniveau.
Salg af nævnets jord i øvrigt vil normalt  

 skulle ske for højeste bud over et fastsat minimumsbeløb afgivet af en  

 jordbruger, der opfylder landbrugslovens betingelser for erhvervelse i  

 overensstemmelse med principperne i Finansministeriets cirkulære af 6. januar  

 1995 om almindelige regler for salg af statens faste ejendomme.
Der vil  

 imidlertid være et vist spillerum, da formålet med virksomheden er at  

 forbedre de arronderingsmæssige forhold i jordbruget.
I forbindelse med  

 magelæg til forbedring af de arronderingsmæssige forhold vil der ikke blive  

 krævet offentligt udbud.
 Nævnet forudsættes at koordinere sin aktivitet med øvrig offentlig  

 opkøbsaktivitet i amtet.
Jordfordeling Afhændelse af nævnets jord forudsættes fortrinsvis at ske ved  

 jordfordeling til forbedring af de arronderingsmæssige forhold, herunder  

 jordfordelinger, der samtidig tjener ikke-jordbrugsmæssige formål, jf. § 1 i  

 jordfordelingsloven, lovbekendtgørelse nr. 318 af 25. april 1996.
Det forventes, at en del af nævnets aktivitet vil ske i forbindelse med  

 andre myndigheders ikke-jordbrugsmæssige aktivitet.
En myndighed kan f.eks.  

 have planer om at gennemføre rådighedsbegrænsninger på landbrugsarealer,  

 herunder på arealer, som fortsat ønskes drevet af landmænd.
Begrænsningerne  

 kan være fysiske, f.eks. hævning af vandstanden i en ådal, eller juridiske,  

 f.eks. vilkår om vejadgang eller ekstensivering af landbrugsdrift.
Sådanne begrænsninger kan gennemføres i forbindelse med planlægning af  

 jordfordeling efter jordfordelingsloven, som administreres af  

 Strukturdirektoratet.
Under planlægningen af en jordfordeling kan en  

 myndighed, der måtte have hjemmel dertil, foranledige rådighedsbegrænsninger  

 pålagt arealer, der indgår i jordfordelingen, såfremt jorden med  

 rådighedsbegrænsninger afhændes i jordfordelingen, og når myndigheden  

 erstatter tabet i jordværdi ved disse begrænsninger.
Eventuelle aftaler om rådighedsbegrænsninger på noget af den jord, nævnet  

 afhænder i jordfordelingen, angår myndigheden, jordfordelingens  

 lodsejerudvalg og de nye ejere samt jordfordelingsplanlæggeren, der formidler  

 jordomlægningerne.
Aftalerne er således ikke nævnets anliggende.
 Varetagelse af natur- og miljøhensyn m.v. er således fortsat amtsrådets  

 opgave, men disse hensyn indgår i nævnets virke ved fremskaffelse af jord til  

 sådanne jordfordelinger.
Landbrugsloven Bemyndigelsen efter loven indebærer, at nævnet kan købe hele  

 landbrugsejendomme og dele af landbrugsejendomme (landbrugsarealer) uden  

 tilladelse efter landbrugsloven, jf. lovbekendtgørelse nr. 769 af 24. august  

 1994. Indhentning af fornødne tilladelser efter landbrugsloven i øvrigt,  

 herunder ved salg, følger de almindelige regler.
Reglerne i landbrugsloven forudsætter, at der på hver landbrugsejendom  

 findes en beboelsesbygning.
Når to eller tre ejendomme ejes og drives sammen,  

 kan jordbrugskommissionen dog tillade, at bygningerne fraskilles den ene  

 ejendom samtidig med, at der lyses en deklaration på de berørte ejendomme om  

 fælles ejerskab og drift, jf. lovens § 8, stk. 4. Uanset en sådan deklaration  

 kan nævnet erhverve en hvilken som helst af ejendommene såvel som begge eller  

 alle uden tilladelse fra jordbrugskommissionen.
Jordbrugskommissionen skal  

 orienteres om den indgåede handel, dels for at kvittere deklarationen til  

 aflysning på det erhvervede, dels for at sikre, at deklarationens  

 bestemmelser i øvrigt opfyldes.
Jordkøbsnævnet kan erhverve dele af landbrugsejendomme - enten ved  

 arealoverførsel til allerede ejede arealer eller ved udstykning af arealet -  

 uanset landbrugslovens sammenlægnings- og erhvervelsesregler, og uden at der  

 skal søges tilladelse hos jordbrugskommissionen.
Arealoverførslen eller  

 udstykningen til nævnet skal dog forelægges jordbrugskommissionen, hvis der  

 for så vidt angår restejendommen (den del, nævnet ikke erhverver) kræves  

 tilladelse efter landbrugsloven.
 Erfaringerne fra Den Sønderjyske Jordfond viser, at det ofte er mest  

 hensigtsmæssigt alene at købe jorden fra en ejendom frem for hele ejendommen,  

 f.eks. når sælgeren ønsker at blive boende, men ikke ønsker at drive jorden.
Landbrugspligten forudsættes opretholdt på de erhvervede arealer, der skal  

 bortforpagtes i overensstemmelse med landbrugslovens regler, indtil de  

 afhændes.
I tilfælde, hvor videreafhændelse skal ske til  

 ikke-jordbrugsmæssige formål, jf. foran under Jordkøbsloven ,  

 forudsættes det, at nævnet har søgt at tilgodese nærliggende  

 landbrugsbedrifters eventuelle behov for jord til at skabe harmoni mellem  

 besætning og jordtilliggende.
Ovenstående indebærer, at fortrinsstilling efter landbrugsloven ikke kan  

 gøres gældende, når nævnet køber jord, men alene ved afhændelsen af jorden,  

 hvor landbrugslovens almindelige regler gælder.
Lovforslaget ændrer ikke ved  

 fortrinsstillingen i relation til jordfordelinger.
Ophørsstøtteloven Den Sønderjyske Jordfond er i medfør af § 5, stk. 2 i lovbekendtgørelse  

 nr. 676 af 9. august 1995 om ophørsstøtte til jordbrugere godkendt til at  

 købe jord fra ophørslandmænd.
Det er hensigten, at regionale jordkøbsnævn  

 efter ansøgning skal kunne få tilsvarende godkendelse.
C.
Kompetence efter planloven I tilknytning til forsøget Den Sønderjyske Jordfond har miljø- og  

 energiministeren godkendt forsøg efter planloven.
Jordfonden fritages dermed  

 for kravet om landzonetilladelse i forbindelse med udstykninger, som  

 foretages inden for nævnets formål.
Forsøgsbestemmelsen kan kun bruges til forsøg.
Derfor foreslås en ændring  

 af planloven for at fritage regionale jordkøbsnævn efter denne lov for kravet  

 om landzonetilladelse i forbindelse med udstykning, jf. lovforslagets § 2.
 Zonetilladelse kræves ikke i forbindelse med arealoverførsel.
D.
Sideløbende statslig kompetence Etablering af et regionalt jordkøbsnævn tilsidesætter eller begrænser ikke  

 den statslige kompetence til køb af jord i amtet.
Denne forudsættes som  

 hidtil udøvet af Strukturdirektoratet ved kontoret i Tønder.
Hovedvægten i den statslige aktivitet drejer sig om administration af  

 reglerne om statens forkøbsret efter lovens §§ 20-26, dvs. reglerne om  

 pålæggelse af forkøbsret til frijord og anvendelse af forkøbsretten.
Disse  

 beføjelser foreslås ikke udlagt til jordkøbsnævnet.
 Endvidere kan der være tale om statslig erhvervelse af jord fra landmænd,  

 som ønsker at benytte ophørsordningen, men som ikke ellers uden jordfordeling  

 i området kan afhænde jord på en måde, hvor kriterierne for at få tilskuddet  

 opfyldes.
Endelig kan den statslige aktivitet dreje sig om jordkøb og jordfordeling  

 i forbindelse med ikke-jordbrugsmæssig aktivitet i landbrugsområder, jf.  

 ovenfor under A.
Sådan aktivitet vil ikke omfatte opgaver af overvejende  

 regional interesse.
Ved jordfordeling i et område vil både jord i nævnets og statens  

 besiddelse kunne indgå i jordfordelingen.
Erfaringen fra Den Sønderjyske  

 Jordfond viser, at kompetence for både fonden og staten er nyttig.
E.
Administration Ministeren for fødevarer, landbrug og fiskeri forudsættes at fastsætte  

 nærmere bestemmelser for nævnet, herunder om nævnets beføjelser,  

 sammensætning, finansiering og administration efter høring af berørte  

 myndigheder og organisationer.
Det er hensigten at fastsætte bestemmelser om mulighederne for kommunernes  

 frivillige medvirken, herunder at ydede bidrag ikke kan trækkes tilbage under  

 nævnets virksomhed, og at det enkelte amtsråd kan fastsætte de nærmere  

 bestemmelser om kommunernes medvirken.
Det skal i den forbindelse fastlægges,  

 hvilke bidrag kommunerne i givet fald skal yde, og hvorledes det økonomiske  

 mellemværende med bidragydende kommuner gøres op ved nævnets eventuelle  

 nedlæggelse.
Det er hensigten, at amtsrådet desuden får mulighed for at  

 fastsætte yderligere vilkår for kommunal medvirken, herunder fastsætte  

 bestemmelse om et mindste antal medvirkende kommuner som betingelse for  

 kommunal medvirken i nævnets virksomhed.
 Det forudsættes, at nævnet efter regler fastsat af ministeren udarbejder  

 en årsberetning, som indsendes til ministeren, og at amtsrådet fører tilsyn  

 med, at nævnet overholder den bevilling, som amtsrådet har stillet til  

 rådighed for nævnet.
Amtsrådet kan beslutte at nedlægge nævnet, og ministeren kan fratage  

 nævnet bemyndigelsen efter loven, hvis betingelserne for bemyndigelsen ikke  

 overholdes.
I givet fald skal alle de jorder, nævnet råder over, afhændes  

 efter landbrugslovens regler.
Den gældende lovs § 30 a, stk. 3, hjemler klageadgang over afgørelser  

 truffet af de myndigheder, der har bemyndigelser efter loven, og  

 klageadgangen kan begrænses til klager over retlige spørgsmål.
Muligheden i  

 den gældende lovs § 30 a, stk. 4, for at fastsætte regler om, at en afgørelse  

 ikke kan påklages, gælder alene afgørelser truffet af Kongeriget Danmarks  

 Hypotekbank og Finansforvaltning eller en styrelse under Ministeriet for  

 Fødevarer, Landbrug og Fiskeri og dermed ikke jordkøbsnævnene.
 I forsøget Den Sønderjyske Jordfond har ministeren benyttet lovens adgang  

 til at begrænse klageadgangen for fondens afgørelser til retlige spørgsmål,  

 og dette agtes ligeledes gennemført for de regionale jordkøbsnævn.
F.
Sekretariatsbetjening For Den Sønderjyske Jordfond udfører Strukturdirektoratet ved kontoret i  

 Tønder sekretariatsvirksomheden som indtægtsdækket virksomhed, og  

 erfaringerne hermed er positive.
For de regionale jordkøbsnævn er det hensigten at fastsætte regler om, at  

 amtsrådet kan vælge, om sekretariatsbetjeningen af nævnet skal varetages i  

 amtskommunen, eller om Strukturdirektoratet skal udføre denne opgave for  

 amtsrådet som indtægtsdækket virksomhed.
Amtsrådet har det endelige ansvar  

 for sekretariatsbetjeningen af nævnet.
 Hvor Strukturdirektoratet vælges som sekretariat, forudsættes amtskommunen  

 at bistå nævnet med prioritering af indsatsområderne og opsøgning af  

 købsmulighederne, mens Strukturdirektoratet står for indsatsen ved køb og  

 salg, herunder forhandlinger med lodsejere, og for koordinering med  

 jordfordelingsaktiviteten.
Strukturdirektoratet varetager i forvejen statens opgaver efter  

 jordkøbsloven.
I det omfang, Strukturdirektoratet står for  

 sekretariatsbetjeningen af jordkøbsnævnene, sikres koordinering af de  

 regionale jordkøbsnævns aktivitet med den statslige aktivitet på området, jf.  

 foran under D, samt med jordfordelingsindsatsen, som Strukturdirektoratet  

 står for.
Såfremt amtskommunen selv står for sekretariatsopgaven, forudsættes  

 det, at koordinering sikres på anden måde ved løbende kontakt og  

 afrapportering.
 Efter erfaringerne med Den Sønderjyske Jordfond skønnes det, at  

 Strukturdirektoratets ressourcebehov til sekretariatsbistand i de enkelte  

 nævn vil være af et så relativt begrænset omfang, at det kan være  

 fordelagtigt for amtskommunen at udnytte direktoratets ekspertise inden for  

 dette specielle område.
G.
Den Sønderjyske Jordfond Forsøget Den Sønderjyske Jordfond kan fungere som hidtil forsøgsperioden  

 ud efter de regler, der gælder for forsøget.
Forsøget kan til hver en tid standses af amtsrådet.
Endvidere kan det  

 standses af ministeren for fødevarer, landbrug og fiskeri, hvis fonden ikke  

 arbejder i overensstemmelse med forsøgsregulativet.
Sønderjyllands  

 Amtskommune har således mulighed for at standse forsøget, før det udløber i  

 2002, og i stedet benytte den generelle ordning.
Ved afvikling af fonden skal formuen bruges inden for gældende lovgivning  

 til fremskaffelse af rekreative arealer i offentligt eje, til fremme af  

 Sønderjyllands landbrugserhverv eller almenvellet i øvrigt i Sønderjylland.  

 Afgørelsen træffes af bestyrelsen for Den Sønderjyske Jordfond efter  

 drøftelse med bl.a. amtsrådet og ministeren for fødevarer, landbrug og  

 fiskeri.
Civilretsdirektoratet skal godkende nedlæggelse af fonden.
H.
Bebudede overvejelser om uddelegering af beføjelser efter loven Ved ændringen af jordkøbsloven den 13. juni 1990 blev den statslige  

 jordfond ophævet.
Den daværende jordfonds væsentligste aktivitet og  

 hovedparten af de midlertidige arealbeholdninger var i Sønderjylland.
I loven  

 blev indføjet hjemmel til at uddelegere landbrugsministerens (nu ministeren  

 for fødevarer, landbrug og fiskeri) kompetence til bl.a.  

 jordbrugskommissionerne og de kommunale og amtskommunale myndigheder.
I bemærkningerne til lovforslaget anførtes: »Når den nye  

 jordlovsadministration i medfør af landbrugsloven er gennemført og har haft  

 en vis indkøringsperiode, vil det imidlertid blive taget op til overvejelse,  

 om der er mulighed for en uddelegering af jordkøbsordningen til  

 jordbrugskommissionen og amtskommunen, primært i Sønderjyllands Amt.« Ved ændringen af loven den 22. december 1993 anførtes tillige:  

 »Resultaterne af forsøget med Den Sønderjyske Jordfond vil indgå i disse  

 overvejelser.
Inden forsøgsperioden ophører, kan det i samarbejde med bl.a.  

 amtskommunen og jordbrugskommissionen vurderes, om Den Sønderjyske Jordfond  

 kunne være egnet som længerevarende løsning.
Spørgsmålet tages op inden  

 udgangen af 2002.« Disse overvejelser er fremskyndet af jyske amtsråds interesse for et  

 regionalt jordkøbsorgan og har nu resulteret i dette lovforslag.
I.
Lovforslagets statsfinansielle og administrative konsekvenser Det enkelte amtsråd kan vælge at lade Strukturdirektoratet udøve  

 sekretariatsvirksomheden for det regionale jordkøbsnævn som indtægtsdækket  

 virksomhed.
Der var ved etablering af Den Sønderjyske Jordfond regnet med  

 udgifter på op til 500.000 kr. årligt svarende til et årsværksforbrug efter  

 indkøringsfasen på 1,0 og en dækningsbidragsprocent på 40. Erfaringen tyder  

 på, det kan gøres væsentligt billigere, bl.a. på grund af direktoratets  

 koordinering med egen aktivitet og amtskommunens medvirken.
På baggrund af  

 erfaringerne fra Den Sønderjyske Jordfond skønnes det, at ovennævnte  

 årsværksforbrug, vil kunne betjene 2-4 nævn, bl.a. afhængigt af amtskommunens  

 egen medvirken i sekretariatet.
I perioder med lav aktivitet, f.eks. i en  

 indkøringsperiode, vil ressourceforbruget være mindre.
 Den Sønderjyske Jordfonds virksomhed har ikke givet anledning til  

 klagesager, og på grundlag heraf forventes lovforslagets konsekvenser for den  

 statslige administration at være ubetydelig.
J.
Lovforslagets finansielle og administrative konsekvenser for  

 primær- og amtskommuner Lovforslaget indebærer ikke generel uddelegering af statslig kompetence,  

 men giver alene mulighed for, at de amtsråd, der måtte ønske det, kan  

 nedsætte jordkøbsnævn.
Når et amtsråd nedsætter et jordkøbsnævn, er det også  

 frivilligt for den enkelte kommune, om den ønsker at medvirke.
Lovforslaget giver amtsrådet og de medvirkende kommuner adgang til at  

 afholde udgifter til jordkøbsnævnets virksomhed; dog må jordværdier samt  

 bevilgede midler tilsammen ikke uden tilladelse overstige et beløb fastsat af  

 ministeren for fødevarer, landbrug og fiskeri, svarende til ca. 20 mio. kr.  

 efter nuværende prisniveau.
Jordkøbsnævnets aktivitet i forbindelse med  

 kommunale myndigheders erhvervelse af jord til anlæg i landbrugsområder kan  

 lette opgaven for disse myndigheder.
K.
Lovforslagets erhvervsøkonomiske og miljømæssige konsekvenser Lovforslaget skønnes at have en gavnlig virkning for landbrugserhvervet  

 ved at medvirke til at forbedre de arronderingsmæssige forhold.
Endvidere forventes forbedring af landskabelige forhold, idet  

 landskabshensyn kan indgå i de jordfordelinger, der muliggøres gennem  

 lovforslaget.
Ved ikke-jordbrugsmæssig aktivitet i landskabet forventes  

 lovforslaget at kunne bidrage med jordfordelinger, der medfører mere  

 harmonisk udformning af landskabet.
Lovforslaget giver amtsrådene bedre  

 muligheder for at aftale natur- og miljøbeskyttelse i landbrugsområder gennem  

 de jordfordelinger, lovforslaget kan fremme.
L.
Forholdet til EU-retten Lovforslaget indeholder ikke EU-retlige aspekter.
M.
Høring Lovforslaget har været forelagt Amtsrådsforeningen i Danmark, Kommunernes  

 Landsforening, De danske Landboforeninger, Dansk Familielandbrug, Dansk  

 Erhvervsjordbrug, Dansk Erhvervsgartnerforening, Dansk Skovforening,  

 Landsforeningen Økologisk Jordbrug, Friluftsrådet, Danmarks  

 Naturfredningsforening samt Den Sønderjyske Jordfond.
Bemærkninger til de enkelte bestemmelser Til § 1 Til nr. 1-3 Ændringerne er en konsekvens af, at erhvervelse af jord til formålene i  

 lovens § 18, nr. 1 og 2 samt det nye nr. 3, efter forslaget ikke er  

 forbeholdt staten, men efter ministerens bemyndigelse, jf. nr. 13, også kan  

 foretages af regionale jordkøbsnævn.
Til nr. 4 Ved udvidelsen af lovens formålsbestemmelser lægges der større vægt end  

 førhen på anvendelsen af loven til at omfatte jordkøb med henblik på  

 forbedring af landbrugets ejendomsstruktur ved andre myndigheders  

 ikke-jordbrugsmæssige aktiviteter i landbrugsområder.
Denne anvendelse vil  

 ofte være et sigte for de regionale jordkøbsnævns aktivitet.
Til nr. 5 Se under 1-3.
Til nr. 6-7 Indføjelsen af overskriften er en afgrænsning af de bestemmelser, der  

 alene vedrører forkøbsret.
Disse bestemmelser udlægges ikke til de regionale  

 jordkøbsnævn.
Til nr. 8-12 Se under 1-3.
 I nr. 9 og 10 består ændringen tillige i en henvisning til det nye nr. 3 i  

 § 18. Det er hensigten, at reglerne i § 28 også skal gælde for jord erhvervet  

 i henhold til nr. 3.
Til nr. 13 Den række af myndigheder, der kan bemyndiges til at udøve beføjelser efter  

 loven, udvides med regionale jordkøbsnævn.
Hjemmelen til at bemyndige Den  

 Sønderjyske Jordfond udgår af lovbestemmelsen, idet denne hjemmel ikke skal  

 benyttes mere.
De gældende regler for fonden gælder fortsat, jf. § 3.
Til nr. 14 Ændringen er en konsekvens af, at hjemmelen til bemyndigelsen til Den  

 Sønderjyske Jordfond erstattes af hjemmelen til bemyndigelse til regionale  

 jordkøbsnævn.
Det er hensigten administrativt at fastsætte nærmere bestemmelser om  

 jordkøbsnævnene som anført under de almindelige bemærkninger, herunder regler  

 der gør det muligt for amtsrådet at benytte Strukturdirektoratet som  

 sekretariat for nævnet.
Strukturdirektoratet vil i så fald udføre opgaven som  

 indtægtsdækket virksomhed.
Til nr. 15 Det er det enkelte amtsråd, der afgør, om et regionalt jordkøbsnævn skal  

 nedsættes i amtskommunen, samt om et nævn skal nedlægges.
 Vedrørende nævnets finansiering og sekretariatsbetjening henvises til de  

 almindelige bemærkninger, punkt B 2 og F.
Ministeren for fødevarer, landbrug og fiskeri vil med hjemmel i § 30 a,  

 stk. 5, efter forhandling med indenrigsministeren kunne fastsætte regler for  

 de regionale jordkøbsnævns regnskabsaflæggelse, herunder om udarbejdelse af  

 en særskilt oversigt over nævnets aktiviteter i forbindelse med de konkrete  

 jordkøb og -salg samt om en regnskabsmæssig redegørelse for nævnets  

 dispositioner.
Endvidere vil indenrigsministeren med hjemmel i den kommunale  

 styrelseslov og efter behandling i Budget- og Regnskabsrådet kunne foretage  

 de eventuelle særlige tilpasninger i »Budget- og regnskabssystemet for  

 kommuner og amtskommuner«, der som følge af de regionale jordkøbsnævns  

 virke måtte vise sig nødvendige.
I bestemmelsen i § 30 a, stk. 6, er fastsat, at jordkøbsnævnenes salg af  

 den erhvervede jord er undtaget fra reglerne om, at al amtskommunal ejendom  

 (som udgangspunkt) skal udbydes offentligt, jf. § 68 i lov om kommunernes  

 styrelse.
Bestemmelsen indebærer, at jordkøbslovens regler, herunder regler  

 fastsat i medfør af jordkøbsloven, gælder for nævnets salg af jord.
Til nr. 16 Ændringerne er redaktionelle; »m.v.« udgår som konsekvens af, at  

 reglerne ikke længere omfatter Den Sønderjyske Jordfond, som ikke er en  

 myndighed.
 Til § 2 Der henvises til de almindelige bemærkninger under C.
 Til § 3 Med ikrafttrædelse den 1. juli 1997 vil amtskommuner og  

 kommuner have mulighed for at bevilge midler til jordkøbsnævn fra 1998.
Stk. 2 er overgangsbestemmelser for det 10-årige forsøg Den Sønderjyske  

 Jordfond.
Forsøget kan fortsætte forsøgsperioden ud og herefter afvikles i  

 overensstemmelse med reglerne herfor.
Efter disse regler kan amtskommunen  

 standse forsøget før forsøgsperiodens udløb.
Der henvises til de almindelige  

 bemærkninger under G.
Skriftlig fremsættelse Fødevareministeren (Henrik Dam Kristensen):
 Jeg skal herved tillade mig at fremsætte:
 Forslag til lov om ændring af jordkøbsloven og planloven. (Regionale  

 jordkøbsnævn).
(Lovforslag nr.
L 135).
 Hensigten med lovforslaget om ændring af jordkøbsloven er at give  

 amtsrådene mulighed for at nedsætte regionale jordkøbsnævn, hvis formål er at  

 købe jord og afhænde det i jordfordeling o.lign. til forbedring af  

 ejendomsstrukturen i jordbruget.
Baggrunden for lovforslaget er erfaringerne fra det 10-årige forsøg med  

 Den Sønderjyske Jordfond, der oprindeligt blev iværksat efter  

 frikommuneloven.
Erfaringerne herfra bevirkede, at andre amtskommuner og  

 landbrugsorganisationerne ønskede en ordning for resten af landet.
 Efter lovforslaget vil de regionale jordkøbsnævn få samme sammensætning og  

 kompetence og lignende selvstændighed, men adskille sig fra fonden ved at  

 være en offentlig myndighed på amtskommunens budget.
Lovforslaget indeholder hjemmel for ministeren til at bemyndige et  

 jordkøbsnævn til at udøve beføjelser efter loven og til at fastsætte rammer  

 for nævnets sammensætning og virksomhed, finansiering, regnskabsaflæggelse og  

 administration.
Amtskommunerne får mulighed for at nedsætte et regionalt  

 jordkøbsnævn og afholde udgifter hertil, og kommunerne får mulighed for at  

 yde tilskud til nævnet.
Forslaget indeholder tillige en udvidelse af lovens  

 formål med en bestemmelse om, at jordkøb kan ske til brug for jordomlægninger  

 for at afbøde de jordbrugsmæssige gener ved ikke-jordbrugsmæssige aktiviteter  

 i landbrugsområder.
 Det er hensigten, at amtsrådets og kommunernes adgang til at afholde  

 udgifter til et jordkøbsnævn begrænses ved, at hvert nævn ikke uden  

 ministerens tilladelse må råde over en større værdi end ca. 20 mill. kr. i  

 form af jordværdier og bevilgede midler.
Et jordkøbsnævns opgave vil først og fremmest være at købe jord til  

 indskud i jordfordeling, hvor der sker et bytte af jorder, så disse ligger  

 mere hensigtsmæssigt for den enkelte bedrift.
Hvis der på forhånd er overskud  

 af jord, er det lettere at få en jordfordelingsplan til at falde på plads.  

 Udsigten til mere jord er tillige et ekstra incitament for den enkelte  

 landmand til at deltage i jordfordelingen.
Efter jordfordelingsloven kan en jordfordelingssag rejses af lodsejere  

 eller offentlige myndigheder, herunder amtsrådet.
Jordfordelingen kan have  

 rent strukturforbedrende formål, men kan samtidig tjene andre formål, f.eks.  

 gennemførelse af et vejanlæg eller en naturgenopretning, hvor man på samme  

 tid opnår, at anlægget lettere kan etableres, og at jorderne til  

 landbrugsejendommene i området placeres bedre.
Hensynet til andre formål,  

 herunder natur og miljø, indgår således i nævnets virke ved køb af jord til  

 amtslige jordfordelinger med disse formål.
Jeg vil henlede opmærksomheden på, at lovforslaget bygger på frivillighed.  

 Det er frivilligt for amtskommunerne at nedsætte et regionalt jordkøbsnævn,  

 frivilligt for den enkelte kommune at medvirke og frivilligt for landmænd at  

 sælge jord til nævnet.
Nævnets jord indgår i jordfordelinger, der også bygger  

 på frivillighed.
Det er frivilligt for landmændene at deltage i  

 jordfordelingen og frivilligt for dem at aftale eventuelle  

 rådighedsbegrænsninger på jorder af hensyn til ikke-jordbrugsmæssige  

 interesser.
Ved lovbemærkninger i 1990 blev der forudsat en begrænsning i den  

 statslige brug af jordkøbsloven.
Ved bemærkningerne til dette lovforslag  

 åbnes der mulighed for udvidelse af den statslige aktivitet inden for de  

 bevillingsmæssige rammer med køb og salg af jord til strukturforbedring og  

 kompensationsjord for landmænd, der berøres af statslige myndigheders  

 anlægsaktiviteter i landbrugsområder.
 Efter forslaget ændres også planloven, således at et regionalt  

 jordkøbsnævn ikke skal søge tilladelse efter denne lov til udstykning på  

 grundlag af en erhvervelse efter jordkøbsloven.
 Med disse bemærkninger, og idet jeg i øvrigt henviser til lovforslaget  

 bemærkninger, skal jeg tillade mig at anbefale lovforslaget til Folketingets  

 velvillige behandling.
Bilag I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om statens fremskaffelse af jord til jordbrugsmæssige  

 formål m.m. (Jordkøbsloven), jf. lovbekendtgørelse nr. 754 af 18. august  

 1994, foretages følgende ændringer:
 1. I lovens titel ændres »statens« til:  

 »offentlig«.
 Bekendtgørelse af lov om statens fremskaffelse af jord til  

 jordbrugsmæssige formål m.m.
(Jordkøbsloven) - - - 2. I overskriften til kapitel II og i overskriften før § 18 ændres  

 »Statens fremskaffelse« til: »Fremskaffelse«.
Kapitel II Statens fremskaffelse og anvendelse af jord A.
Statens fremskaffelse af jord 3. I § 18 indsættes efter »Landbrugsministeren«:  

 »og den, ministeren bemyndiger dertil,».
 4. I § 18 udgår sidst i nr. 2: »eller«, og efter  

 nr. 2 indsættes som nyt nummer:
 »3) til brug for jordomlægninger for at afbøde de jordbrugsmæssige  

 gener ved ikke-jordbrugsmæssige aktiviteter i landbrugsområder, eller«.
 Nr. 3 bliver herefter nr. 4.
§ 18. Landbrugsministeren kan ved aftale med ejeren erhverve fast  

 ejendom 1) for som led i strukturudviklingen at fremskaffe jord til oprettelse  

 eller supplering af jordbrug eller at tilvejebringe en bedre jordfordeling  

 mellem jordbrug, 2) hvis det i særlige tilfælde skønnes hensigtsmæssigt af hensyn til  

 bevarelse af landskabet eller det landbrugsmæssige miljø, eller 3) for at fremskaffe jord til oprettelse af havekolonier.
 5. I § 19 ændres »Erhvervelse« til: »Statens  

 erhvervelse«.
 § 19. Erhvervelse af fast ejendom til de i § 18 nævnte formål samt  

 anlægsarbejder i medfør af § 27 sker inden for de beløb, der årligt afsættes  

 på finansloven.
 6. Før § 20 indsættes som overskrift:
»B.
Forkøbsret«. 7. I overskrifterne før § 27  

 ændres »B« til: »C«.
B.
Anlægsarbejder § 27. - - - 8. Overskriften før § 28 affattes således:
»D.
Anvendelse af jord i offentlig eje«.
 9. I § 28, stk. 1, udgår: »af  

 landbrugsministeren«, og efter »nr. 1« indsættes: »og  

 3«.
 10. I § 28, stk. 2, indsættes efter »nr. 1«:  

 »og 3«, og i nr. 1 ændres »staten« til: »den  

 offentlige myndighed«.
 11. I § 28, stk. 3, ændres »Landbrugsministeren«  

 til: »Den offentlige myndighed«.
C.
Anvendelse af jord i statens eje § 28. Ejendomme og arealer, der er erhvervet af  

 landbrugsministeren i medfør af § 18, nr. 1, skal så vidt muligt anvendes til  

 supplering af bestående jordbrug, medmindre der er grundlag for oprettelse af  

 nye landbrugsejendomme eller for afhændelse til anden offentlig myndighed.
Stk. 2. Udbudet af de i medfør af § 18, nr. 1, erhvervede arealer  

 sker især under hensyn til, 1) at afhændelsen sker på de for staten bedst mulige økonomiske vilkår.
2) at afhændelsen sker under hensyntagen til ejendoms- og  

 erhvervsstrukturen, og 3) at afhændelsen fremmer en jordfordeling, hvis en sådan gennemføres i  

 det pågældende område.
 Stk. 3. Landbrugsministeren kan bortforpagte uafhændede arealer.
 12. I § 30 udgår: »statens«.
 § 30. Landbrugsministeren kan fastsætte nærmere bestemmelser om  

 statens opkøb, anvendelse og videresalg af jord i medfør af denne lov.
 13. I § 30 a, stk. 1, ændres »Den Sønderjyske  

 Jordfond« til: »regionale jordkøbsnævn« og  

 »Jordbrugsdirektoratet eller anden« til: »en«.
 14. § 30 a, stk. 2, affattes således:
»Stk. 2. Ministeren for fødevarer, landbrug og fiskeri kan  

 fastsætte nærmere bestemmelser for udøvelsen af bemyndigelse efter stk. 1.  

 Ministeren kan desuden fastsætte bestemmelser om regionale jordkøbsnævns  

 sammensætning, finansiering og administration, herunder om at en styrelse  

 under Ministeriet for Fødevarer, Landbrug og Fiskeri kan udføre  

 sekretariatsvirksomhed for regionale jordkøbsnævn.« 15. I § 30 a indsættes efter stk. 2 som nye stykker:
 »Stk. 3. Amtsrådet kan nedsætte et regionalt jordkøbsnævn til  

 at varetage opgaver efter ministerens bemyndigelse, jf. stk. 1 og 2.
Stk. 4. Amtsrådet afholder de udgifter, der er forbundet med et  

 regionalt jordkøbsnævns virksomhed, og yder det regionale jordkøbsnævn  

 sekretariatsbistand.
Kommunerne i amtet kan yde tilskud til nævnets  

 virksomhed.
 Stk. 5. Ministeren for fødevarer, landbrug og fiskeri kan efter  

 forhandling med indenrigsministeren fastsætte nærmere regler om  

 regnskabsaflæggelse vedrørende de regionale jordkøbsnævns aktiviteter.
Stk. 6. Reglerne om offentligt udbud i § 68, stk. 1, i lov om  

 kommunernes styrelse finder ikke anvendelse på det regionale jordkøbsnævns  

 salg af fast ejendom.« Stk. 3 og 4 bliver herefter stk. 7 og 8.
 16. I § 30 a, stk. 3, der bliver stk. 7, udgår i 1. pkt.:  

 »m.v.«, og »stk. 4« ændres til: »stk. 8«.
§ 30 a.
Landbrugsministeren kan bemyndige jordbrugskommissionerne,  

 de kommunale og amtskommunale myndigheder, Den Sønderjyske Jordfond,  

 Kongeriget Danmarks Hypotekbank og Finansforvaltning (Hypotekbanken) samt  

 Jordbrugsdirektoratet eller anden styrelse under Landbrugsministeriet til at  

 udøve beføjelser efter denne lov eller efter bestemmelser fastsat efter  

 loven.
Stk. 2. Landbrugsministeren kan fastsætte nærmere bestemmelser for  

 udøvelsen af bemyndigelse efter stk. 1. Bestemmelser for Den Sønderjyske  

 Jordfond kan fastsættes ved bekendtgørelse af godkendelsen af et af  

 Sønderjyllands Amtsråd vedtaget regulativ.
Landbrugsministeren kan bemyndige  

 Jordbrugsdirektoratet til at forestå sekretariatsvirksomheden for Den  

 Sønderjyske Jordfond.
Sønderjyllands Amtskommune og kommunerne i amtet kan  

 yde bidrag til Den Sønderjyske Jordfond.
 Stk. 3. Klage over afgørelse truffet efter bemyndigelse af de i  

 stk. 1 nævnte myndigheder m.v. kan indgives til landbrugsministeren, jf. dog  

 stk. 4. Klagefristen er 4 uger fra den dag, afgørelsen er meddelt klageren.  

 Landbrugsministeren kan fastsætte regler, hvorefter der alene kan klages over  

 retlige spørgsmål.
 Stk. 4. Landbrugsministeren kan henlægge sin beføjelse til at  

 træffe afgørelse i klagesager til en styrelse under Landbrugsministeriet.  

 Landbrugsministeren kan fastsætte regler, hvorefter afgørelser truffet af  

 Hypotekbanken eller en styrelse under Landbrugsministeriet ikke kan påklages.
 § 2 I lov om planlægning, jf. lovbekendtgørelse nr. 746 af 16.  

 august 1994, som ændret ved lov nr. 311 af 17. maj 1995, foretages følgende  

 ændring:
 1. I § 36, stk. 1, indsættes som nr. 11:
»11) Udstykning, der foretages på grundlag af en erhvervelse efter  

 jordkøbsloven til et regionalt jordkøbsnævns formål.« § 35. I landzoner må der ikke uden tilladelse fra  

 landzonemyndigheden foretages udstykning, opføres ny bebyggelse eller ske  

 ændring i anvendelsen af bestående bebyggelse og ubebyggede arealer, jf. dog  

 §§ 36-38.
 § 36. Tilladelse efter § 35, stk. 1, kræves ikke til:
