Fremsat den 4. oktober 2000 af  

 justitsministeren (Frank Jensen) Forslag til lov om bevissikring ved krænkelse af  

 immaterialrettigheder mv.
 § 1. Såfremt det sandsynliggøres, at nogen som  

 led i erhvervsvirksomhed eller i øvrigt i ikke ubetydeligt omfang har  

 krænket en immaterialret eller begået en overtrædelse  

 nævnt i stk. 2, kan fogedretten efter anmodning fra  

 rettighedshaveren eller en anden, der er beføjet til at påtale  

 krænkelsen eller overtrædelsen (rekvirenten), træffe  

 bestemmelse om, at der hos den pågældende (rekvisitus) skal  

 foretages en undersøgelse med henblik på at sikre bevis for  

 krænkelsen eller overtrædelsen og dennes omfang.
Stk. 2. Loven finder anvendelse på bevissikring  

 vedrørende 1)	krænkelse af ophavsrettigheder eller beslægtede  

 rettigheder, jf. ophavsretslovens §§ 2, 3, 65, 66, 67, 69, 70, 71 og  

 77, 2)	overtrædelse af ophavsretslovens § 11, stk. 2,  

 § 73 og § 74, 3)	overtrædelser som nævnt i ophavsretslovens § 76,  

 stk. 1, nr. 4 og 5, og § 78, 4)	overtrædelser som nævnt i lov om radio- og  

 fjernsynsvirksomhed § 75 a, 5)	krænkelse af mønstre, 6)	krænkelse af varemærker, herunder EF-varemærker,  

 og fællesmærker, 7)	krænkelse af virksomhedernes navne, 8)	krænkelse af patenter, 9)	krænkelse af brugsmodeller, 10)	krænkelse af rettigheder til halvlederprodukters  

 udformning, 11)	krænkelse af rettigheder til plantenyheder, 12)	krænkelse af geografiske betegnelser mv., og 13)	overtrædelse af markedsføringslovens § 1 ved  

 ulovlig produktefterligning.
Stk. 3. Undersøgelsen kan omfatte alt materiale, som  

 må antages at være af betydning med henblik på at  

 konstatere, om og i hvilket omfang krænkelser eller overtrædelser  

 som nævnt i stk. 2 har fundet sted, herunder genstande bestemt for  

 salg, maskiner og andet produktionsudstyr, bogføringsmateriale,  

 fakturaer, ordresedler, reklamemateriale og andre dokumenter, oplysninger  

 på edb-anlæg, edb-programmer og elektroniske lagringsmidler.
Der  

 kan dog ikke foretages undersøgelse med henblik på at  

 konstatere, om produktionsprocesser eller maskiner og andet produktionsudstyr  

 krænker patenter, brugsmodeller eller rettigheder til  

 halvlederprodukters udformning.
 Stk. 4. Fogedretten kan helt eller delvis afslå en  

 anmodning om undersøgelse, såfremt det må antages, at  

 undersøgelsen vil påføre rekvisitus skade eller ulempe,  

 som står i misforhold til rettighedshaverens interesse i  

 undersøgelsens gennemførelse.
 Stk. 5. En undersøgelse må ikke omfatte  

 materiale, der indeholder oplysninger om forhold, som rekvisitus i  

 medfør af retsplejelovens § 169, § 170 eller § 172  

 ville være udelukket fra eller fritaget for at afgive forklaring om som  

 vidne.
§ 2. Anmodningen om undersøgelse indgives til  

 fogedretten i den retskreds, i hvilken rekvisitus har hjemting, jf.  

 retsplejelovens §§ 235-240, eller i hvilken de lokaler, der skal  

 være genstand for undersøgelse, er beliggende.
Anmodningen skal  

 være skriftlig og skal indeholde de oplysninger, som rekvirenten  

 påberåber sig til støtte for anmodningen samt de  

 oplysninger, der i øvrigt er nødvendige for sagens  

 behandling.
 Stk. 2. Fogedretten fastsætter tid og sted for  

 forretningen og giver meddelelse herom til rekvirenten og rekvisitus.  

 Forudgående underretning af rekvisitus kan undlades, såfremt  

 underretning må antages at medføre risiko for, at genstande,  

 dokumenter, oplysninger på edb-anlæg eller andet, som er omfattet  

 af anmodningen om undersøgelse, fjernes, tilintetgøres eller  

 ændres.
 Stk. 3. Rekvisitus skal, selv om denne ikke har modtaget  

 forudgående underretning om forretningen, have adgang til at udtale  

 sig, før fogedretten træffer afgørelse om, hvorvidt  

 anmodningen om undersøgelse skal tages til følge, jf. dog  

 stk. 4.
Stk. 4. Forretningen kan foretages, selv om rekvisitus ikke  

 giver møde eller ikke træffes.
I så fald opfordrer  

 fogedretten andre personer over 18 år, som er til stede, og som  

 må antages at have kendskab til rekvisiti forhold, til at varetage  

 dennes interesser under forretningen.
Stk. 5. Er rekvisitus ikke forud blevet underrettet om  

 forretningen, skal rekvisitus eller den, der varetager dennes interesser, jf.  

 stk. 4, have adgang til at tilkalde en advokat. Ønsker rekvisitus  

 eller dennes repræsentant at benytte sig af denne ret, udsættes  

 forretningen, indtil advokaten er kommet til stede.
Dette gælder dog  

 ikke, såfremt en udsættelse af forretningen i dette øjemed  

 vil medføre unødig forsinkelse eller en risiko som nævnt  

 i stk. 2, 2. pkt.
Stk. 6. En afgørelse om gennemførelse af  

 undersøgelse kan betinges af, at rekvirenten stiller sikkerhed for den  

 skade eller ulempe, som rekvisitus kan blive påført.
Fogedretten  

 bestemmer sikkerhedens art og størrelse.
Stk. 7. Har rekvisitus ikke været til stede under  

 forretningen, giver fogedretten uden unødigt ophold rekvisitus  

 underretning om, hvad der er passeret.
Rekvisitus kan i så fald inden 1  

 uge efter modtagelsen af underretningen kræve forretningen  

 genoptaget.
 Stk. 8. Fogedrettens afgørelser træffes ved  

 kendelse og kan kæres efter reglerne i retsplejelovens kapitel 53.
 Stk. 9. En bevisførelse, som findes uforenelig med  

 hensynet til forretningens fremme, kan afskæres.
§ 3. En undersøgelse gennemføres ved  

 fogedrettens foranstaltning.
I det omfang, det må anses for  

 nødvendigt med henblik på sikring af bevis, kan fogedretten  

 beslaglægge genstande eller dokumenter, ligesom fogedretten eller den,  

 retten bemyndiger hertil, kan tage fotografier, optage film samt fremstille  

 kopier af dokumenter, oplysninger på edb-anlæg, edb-programmer og  

 andet materiale.
 Stk. 2. Fogedretten kan udpege en eller flere uvildige  

 sagkyndige til at bistå sig ved undersøgelsens  

 gennemførelse.
 Stk. 3. Medmindre andet bestemmes af fogedretten, og på  

 de betingelser, retten måtte fastsætte, har rekvirenten eller  

 dennes repræsentant ret til at være til stede under  

 undersøgelsen med henblik på at bistå fogedretten med  

 oplysninger, identifikation af produkter og lignende.
Stk. 4. I retsbogen gengiver fogedretten i fornødent  

 omfang de iagttagelser, der er gjort under undersøgelsen, ligesom  

 fogedretten udfærdiger en fortegnelse over beslaglagte genstande eller  

 dokumenter og fremstillede kopier mv.
Materialet opbevares af fogedretten  

 eller den, retten bemyndiger hertil.
I det omfang, andet ikke bestemmes af  

 fogedretten, holdes materialet tilgængeligt for parterne, og  

 fogedretten kan i samme omfang udlevere materialet eller kopier heraf til  

 parterne.
Har en uvildig sagkyndig medvirket, skal denne inden for en af  

 fogedretten fastsat frist udfærdige en beskrivelse af  

 undersøgelsen og dennes resultater.
Fogedretten sender en kopi af  

 beskrivelsen til parterne.
Stk. 5. Udgifter ved sagkyndig bistand og opbevaring af  

 beslaglagte genstande mv. samt andre særlige udgifter ved forretningens  

 gennemførelse afholdes foreløbig af rekvirenten.
Fogedretten  

 kan bestemme, at rekvirenten skal stille sikkerhed for udgifternes  

 betaling.
Stk. 6. I det omfang, det må anses for nødvendigt  

 for at gennemføre undersøgelsen, kan fogedretten skaffe sig  

 adgang til rekvisiti lokaler og gemmer.
Fogedretten kan med henblik  

 herpå anvende den nødvendige magt.
Politiet yder efter anmodning  

 fogedretten bistand hertil.
§ 4. Medmindre rekvisitus frafalder forfølgning, skal  

 rekvirenten inden 4 uger efter modtagelsen af fogedrettens meddelelse om, at  

 undersøgelsen er afsluttet, anlægge retssag vedrørende de  

 krænkelser eller overtrædelser, som begrundede anmodningen om  

 undersøgelse.
Har rekvisitus ikke frafaldet forfølgning, og  

 anlægges retssag ikke rettidigt, skal fogedretten og rekvirenten  

 tilbagelevere beslaglagte genstande og dokumenter, fremstillede kopier og  

 andet bevismateriale hidrørende fra undersøgelsen, og det under  

 undersøgelsen fremkomne kan ikke anvendes som bevis for  

 krænkelser eller overtrædelser.
 Stk. 2. Ophæves en afgørelse om  

 undersøgelse, efter at undersøgelsen er gennemført,  

 gælder stk. 1, 2. pkt. tilsvarende.
Stk. 3. Viser det sig, at den af rekvirenten  

 påberåbte ret ikke består eller ikke kan gøres  

 gældende af rekvirenten, har rekvisitus krav på erstatning for  

 tab og tort.
Det samme gælder, såfremt det ikke godtgøres,  

 at rekvisitus har gjort sig skyldig i krænkelser eller  

 overtrædelser omfattet af anmodningen om undersøgelse.
Stk. 4. Krav om erstatning i medfør af stk. 3 kan  

 gøres gældende som modkrav under en retssag, anlagt af  

 rekvirenten, eller under et selvstændigt søgsmål.  

 Anlægger rekvirenten ikke retssag i overensstemmelse med stk. 1,  

 1. pkt., skal et selvstændigt søgsmål om erstatning  

 anlægges af rekvisitus inden 3 måneder efter, at fristen for  

 rekvirentens søgsmål er udløbet.
Ophæves en  

 afgørelse om undersøgelse efter sagens genoptagelse, jf.  

 § 2, stk. 7, 2. pkt., eller under kære, kan der ved  

 afgørelsen herom tillægges rekvisitus erstatning efter  

 stk. 3.
§ 5. I det omfang, andet ikke følger af bestemmelserne  

 i denne lov, finder retsplejelovens første bog, anden bog og tredje  

 bog, første afsnit (§§ 1-336c), tilsvarende anvendelse.
Endvidere  

 finder retsplejelovens § 344, § 349, § 487, stk. 2-4,  

 § 491, stk. 3, § 492, stk. 1, § 495, stk. 3,  

 § 499, § 500, § 502, stk. 1, nr. 2 og 3, samt § 647,  

 stk. 2, tilsvarende anvendelse.
 § 6. I lov om retsafgifter, jf. lovbekendtgørelse nr.  

 806 af 24. august 2000, foretages følgende ændringer:
 1. I § 17, stk. 1, indsættes efter nr. 3 som  

 nr. 4:
»4) forretninger vedrørende bevissikring ved  

 krænkelse af immaterialrettigheder mv.« 2. I § 17 a, stk. 2, indsættes som 3.  

 pkt.:
 »For forretninger vedrørende nedlæggelse af  

 forbud og forretninger vedrørende bevissikringsundersøgelse,  

 der begæres og foretages samtidig, betales kun én  

 tillægsafgift«.
 § 7. Loven træder i kraft den 1. april 2001.
 Stk. 2. Loven gælder ikke for Færøerne og  

 Grønland, men kan ved kongelig anordning sættes helt eller  

 delvis i kraft for Færøerne og Grønland med de  

 afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse Side 1.
Indledning 6 1.1.
Baggrunden for forslaget 6 1.2.
Lovforslagets formål 6 2.
Nærmere om baggrunden for lovforslaget 7 2.1.
Immaterialretslovene og deres sanktionssystem 7 2.1.1.
Generelt 7 2.1.2.
Særligt om ophavsretten 7 2.1.3.
Særligt om varemærkeretten 9 2.1.4.
Særligt om patentretten 9 2.2.
Krænkelsernes omfang og karakter 10 2.3.
Bevissikringsproblemerne 10 2.4.
TRIPS-aftalens artikel 50, stk. 1, litra b 11 2.5.
EU-kommissionens grønbog af 15. oktober 1998 12 3.
Gældende ret 12 3.1.
Ransagning 12 3.2.
Fremrykket bevisførelse og isoleret bevisoptagelse 13 3.3.
Fogedforbud 14 3.4.
EF-forordning 3295/94 som ændret ved forordning 241/99 om  

 foranstaltninger i forbindelse med indførsel til eller udførsel  

 fra Fællesskabet af varer, der krænker visse former for  

 intellektuel ejendomsret 16 4.
Fremmed ret 16 4.1.
Sverige 16 4.2.
Finland 17 4.3.
Norge 18 4.4.
England 18 4.5.
Frankrig 18 4.6.
Tyskland 19 5.
Lovforslagets udformning 19 5.1.
Behovet for lovgivning 19 5.2.
Den lovtekniske udformning 21 5.3.
Immaterialrettigheder mv. der omfattes af lovforslaget 22 5.4.
Hvilken myndighed bør være kompetent? 24 5.5.
Undersøgelsens genstand 24 5.6.
Stedet for undersøgelsen 26 5.7.
 Rekvirentens sandsynliggørelse af, at der foreligger en  

 krænkelse, samt krav til krænkelsens karakter mv.
26 5.8.
Behandlingen af en anmodning om undersøgelse 27 5.9.
Gennemførelsen af en undersøgelse 29 5.10.
 Frist for sagsanlæg m.m.
32 5.11.
Forholdet til retsplejeloven 33 6.
Forholdet til grundloven og den europæiske  

 menneskerettighedskonvention 33 7.
 Lovforslagets økonomiske og administrative konsekvenser  

 mv.
34 8.
 Hørte myndigheder mv.
35 1. Indledning 1.1. Baggrunden for forslaget Regeringen nedsatte i september 1998 et udvalg, der fik  

 til opgave på baggrund af en vurdering af krænkelsernes omfang at  

 undersøge de særlige omstændigheder, der gør sig  

 gældende ved bevissikring i sager om krænkelse af  

 immaterialrettigheder, navnlig på edb-området.
 Udvalget skulle endvidere vurdere de eksisterende  

 bevissikringsmuligheder i gældende dansk lovgivning i lyset af Danmarks  

 forpligtelser efter TRIPS-aftalen (Agreement on Trade-Related Intellectual  

 Property Rights), som Danmark ratificerede ved bekendtgørelse nr. 71  

 af 8. juni 1995 som led i det aftalekompleks, der knytter sig til  

 overenskomsten om oprettelse af Verdenshandelsorganisationen (WTO).  

 TRIPS-aftalen indeholder som noget nyt på immaterialretsområdet  

 forpligtelser vedrørende håndhævelsen, jf. nærmere  

 herom i bemærkningerne under pkt. 2.4. I den forbindelse skulle  

 udvalget belyse retsstillingen i andre lande vedrørende bevissikring i  

 immaterialretssager.
 Endelig fik udvalget til opgave at vurdere, om der er  

 behov for ændringer i lovgivningen, og i givet fald fremkomme med  

 konkrete forslag til lovændringer.
Udvalget var sammensat af repræsentanter fra Den  

 Danske Dommerforening, Dommerfuldmægtigforeningen, Advokatrådet,  

 IT-brancheforeningen, Patentagentforeningen, Ophavsretligt Forum,  

 Samrådet for Ophavsret, Dansk Industri, Erhvervsministeriet,  

 Justitsministeriet, Kulturministeriet og Udenrigsministeriet.
Udvalget blev  

 ledet af højesteretsdommer Peter Blok.
Baggrunden for nedsættelsen af udvalget var, at den  

 danske IT-branche har peget på, at retsplejelovens  

 fogedforbudsbestemmelser og bestemmelserne om isoleret bevisoptagelse efter  

 branchens opfattelse er utilstrækkelige, når det drejer sig om at  

 sikre beviset for ulovlig kopiering af edb-programmer, navnlig i sager, der  

 involverer et stort antal ulovlige programmer.
Optagelsen af bevis er  

 vanskelig i disse sager, fordi edb-programmer kan slettes meget hurtigt.
 Betænkning nr. 1385/2000 (»betænkningen«)  

 indeholder udvalgets overvejelser samt et udkast til en ny lov om  

 bevissikring ved krænkelse af immaterialrettigheder mv.
1.2. Lovforslagets formål Formålet med lovforslaget er at etablere en mulighed  

 for ved fogedrettens hjælp at foretage undersøgelser med henblik  

 på at sikre bevis for krænkelse af immaterialrettigheder mv.
Krænkelser af immaterialrettigheder mv. har  

 efterhånden taget et meget betydeligt omfang, og der er  

 væsentlige bevismæssige problemer i forbindelse med  

 forfølgelsen af krænkelserne.
I tilfælde af ulovlig  

 produktion/import og forhandling af krænkende produkter er det  

 væsentligste problem at føre bevis for krænkelsernes  

 omfang.
Et sådant bevis kan i reglen kun føres, hvis der er  

 adgang til den formodede krænkers bogføringsmateriale,  

 ordresedler og lignende.
Disse oplysninger kan fremskaffes  

 tvangsmæssigt ved ransagning, men denne mulighed eksisterer i praksis  

 kun i begrænset omfang jf. bemærkningerne i pkt. 2.3. Uden for  

 strafferetsplejen kan bevismateriale i et vist omfang fremskaffes  

 tvangsmæssigt i forbindelse med en fogedforbudsforretning, men dette  

 gælder som udgangspunkt ikke bogføringsmateriale og lignende,  

 der indeholder oplysninger om omfanget af tidligere krænkelser, da  

 fogedforbudsinstituttet alene tager sigte på at hindre fremtidige  

 krænkelser jf. bemærkningerne i pkt. 3.3.
Hvis krænkelserne består i ulovlig intern  

 anvendelse af edb-programmer eller andet digitalt lagret materiale, er de i  

 reglen meget vanskelige at bevise, medmindre der er adgang til  

 tvangsmæssig undersøgelse af den eller de computere, der  

 benyttes i forbindelse med den ulovlige anvendelse.
Endvidere gør der  

 sig det særlige forhold gældende, at ulovlige edb-programmer  

 eller andet digitalt materiale installeret på computere kan slettes i  

 løbet af ganske kort tid, således at beviset for  

 krænkelserne herved tilintetgøres.
Det er derfor  

 påkrævet, at en bevissikringsundersøgelse i givet fald kan  

 foretages uanmeldt.
Reglerne om ransagning og om fogedforbud giver kun i  

 begrænset omfang mulighed for uanmeldt tvangsmæssig  

 undersøgelse af computere med henblik på at konstatere arten og  

 omfanget af formodede krænkelser.
På denne baggrund foreslås det, at der i  

 tilfælde, hvor det uden omfattende bevisførelse kan  

 sandsynliggøres, at der foregår væsentlige  

 krænkelser af immaterialrettigheder mv., gives rettighedshaverne  

 mulighed for i den civile retsplejes former at få gennemført en  

 uanmeldt og tvangsmæssig undersøgelse af en formodet  

 krænkers lokaler og genstande, herunder navnlig også af  

 bogføringsmateriale mv. og af computere, med henblik på at sikre  

 bevis for krænkelser og omfanget heraf.
Lovforslaget svarer i det  

 væsentlige til det udkast, som er udarbejdet af udvalgets flertal i  

 betænkningen.
Det er endvidere fra blandt andet IT-branchens side blevet  

 gjort gældende, at Danmark ikke opfylder de krav til nationale regler  

 om bevissikring ved immaterialretskrænkelser, som følger af  

 TRIPS-aftalens artikel 50, stk. 1, litra b, hvorefter de retlige  

 myndigheder skal være beføjet til at træffe hurtige og  

 effektive foreløbige foranstaltninger for at bevare relevant  

 bevismateriale vedrørende den påståede krænkelse.  

 Efter Justitsministeriets opfattelse opfylder de gældende danske regler  

 om fogedforbud suppleret med reglerne om isoleret bevisoptagelse og  

 ransagning TRIPS-aftalens krav med hensyn til foreløbige  

 foranstaltninger, men det vil dog være hensigtsmæssigt at fjerne  

 enhver tvivl om, hvorvidt Danmark lever op til TRIPS-aftalens krav.
Dette er  

 således også et mål med lovforslaget, jf. nærmere  

 herom i bemærkningerne under pkt. 2.4.
2. Nærmere om baggrunden for lovforslaget 2.1. Immaterialretslovene og deres sanktionssystem 2.1.1. Generelt Immaterialretten er den del af formueretten, der handler  

 om beskyttelsen af åndens skabende arbejde og kendetegn.  

 Immaterialretslovene   hvoraf de vigtigste er ophavsretsloven  

 (lovbekendtgørelse nr. 706 af 29. september 1998), mønsterloven  

 (lovbekendtgørelse nr. 251 af 17. april 1989 med senere  

 ændringer), patentloven (lovbekendtgørelse nr. 366 af 6.  

 september 1998 som ændret ved lov nr. 412 af 31. maj 2000),  

 brugsmodelloven (lovbekendtgørelse nr. 367 af 6. september 1998 som  

 ændret ved lov nr. 412 af 31. maj 2000) og varemærkeloven  

 (lovbekendtgørelse nr. 162 af 21. februar 1997 som ændret ved  

 lov nr. 412 af 31. maj 2000)   bygger på en såkaldt  

 eneretskonstruktion, hvorefter retten til at anvende de beskyttede  

 fænomener i kommerciel sammenhæng forbeholdes en enkelt  

 nærmere angiven person.
Således har ophavsmanden ifølge  

 ophavsretsloven eneret til at fremstille eksemplarer af sit værk og til  

 at gøre det tilgængeligt for almenheden, for eksempel ved salg,  

 ligesom opfinderen i henhold til patentloven har eneret til at udnytte sin  

 opfindelse erhvervsmæssigt.
I henhold til varemærkeloven har  

 varemærkeindehaveren eneret til at bruge sit varemærke  

 erhvervsmæssigt.
Krænkelser af de immaterielle rettigheder  

 foreligger, hvor andre end den efter loven berettigede person på  

 ulovlig måde anvender det beskyttede fænomen uden  

 rettighedshaverens accept.
Som typiske eksempler kan nævnes  

 piratkopiering og efterfølgende distribution af musik, film og  

 edb-programmer samt uretmæssig mærkning af tekstiler og  

 lægemidler med beskyttede varemærker.
Som anført i  

 EU-kommissionens grønbog om bekæmpelse af  

 varemærkeforfalskning og piratkopiering, jf. nærmere herom i  

 bemærkningerne under pkt. 2.5., hører edb-industrien, den  

 audiovisuelle industri, den fonografiske industri, tekstilindustrien,  

 parfumeindustrien, urmagerindustrien, lægemiddelindustrien,  

 legetøjsindustrien og bilindustrien til de mest udsatte brancher.
Overtrædelse af immaterialretslovene kan  

 medføre straf, erstatning og godtgørelse.
Hertil kommer  

 inddragelse eller tilintetgørelse mv., som er særlige  

 immaterialretlige sanktioner til imødegåelse af den fare for  

 krænkelser, som ulovlige eksemplarer mv. repræsenterer.
Af stor  

 praktisk betydning er endvidere muligheden for nedlæggelse af  

 fogedforbud efter retsplejelovens regler, jf. bemærkningerne i pkt.  

 3.3.
Bevissikringsproblematikken må antages at være  

 mest aktuel i relation til ophavs- og varemærkeretten.
Disse  

 områder beskrives derfor nærmere nedenfor.
Desuden behandles  

 patentretten, idet denne rummer visse særlige aspekter i relation til  

 bevissikringsproblematikken.
2.1.2. Særligt om ophavsretten På det ophavsretlige område er specielt  

 edb-industrien, den audiovisuelle industri og den fonografiske industri udsat  

 for krænkelser.
Heriblandt er edb-industrien hårdest ramt.  

 Krænkelserne sker dels ved ulovlig kopiering og efterfølgende  

 salg af fysiske eksemplarer af edb-programmer, dels ved ulovlig intern  

 anvendelse (kopiering) af edb-programmer, for eksempel i  

 erhvervsvirksomheder.
Førstnævnte krænkelsesform kan som  

 regel bevises, hvis de ulovligt fremstillede programmer er bragt på  

 markedet.
Beviset for ulovlig intern anvendelse kan derimod i reglen kun  

 føres, hvis der er adgang til at undersøge krænkerens  

 computere, og hvis krænkeren ikke inden undersøgelsen har haft  

 lejlighed til at slette de ulovlige kopier, hvilket kan ske på meget  

 kort tid.
Ifølge ophavsretslovens § 2 har ophavsmanden  

 som udgangspunkt eneret til at fremstille eksemplarer af sit værk og  

 til at gøre det tilgængeligt for almenheden, for eksempel ved  

 salg.
Dette udgangspunkt modificeres dog i henhold til lovens kapitel 2  

 (§§ 11-52), som indeholder regler, der indskrænker ophavsmandens  

 ophavsret.
Efter ophavsretslovens § 12, stk. 1, må enhver  

 således fremstille enkelte eksemplarer til sin private brug.
I henhold  

 til § 12, stk. 2, nr. 3 og 4, gælder dette dog ikke  

 fremstilling af eksemplarer af edb-programmer i digitaliseret form eller  

 fremstilling af eksemplarer af andre værker fra digital til digital  

 form.
Det vil således f.eks. ikke være tilladt at kopiere  

 indholdet af en cd-rom over på en anden cd-rom, hellere ikke selv om  

 det alene sker med henblik på eget brug.
Baggrunden for disse  

 indskrænkninger i privatkopieringsretten er de betydelige muligheder  

 for hurtig reproduktion af høj kvalitet, som den digitale teknologi  

 indebærer.
Ved eksemplarfremstilling af edb-programmer forstås  

 ikke alene kopiering, der resulterer i nye eksemplarer, men også den  

 blotte indlæsning af programmer i en computer eller database.
Selve  

 kørslen af et edb-program betragtes ligeledes som en  

 eksemplarfremstilling.
Dette betyder i praksis, at hver gang et program  

 anvendes i en computer, er der teknisk tale om en eller flere  

 eksemplarfremstillinger.
Hvis reglerne i ophavsretslovens § 12,  

 stk. 2, nr. 3 og 4, stod alene, ville det ikke være tilladt at  

 benytte et lovligt indkøbt edb-program i en computer.
De nævnte regler suppleres imidlertid af  

 ophavsretslovens § 36, der i stk. 1, nr. 1, fastslår, at den,  

 der har ret til at benytte et edb-program, også har adgang til at  

 kopiere og ændre programmet i den udstrækning, det er  

 nødvendigt, for at programmet kan benyttes efter sit formål.  

 Bestemmelsen giver ikke adgang til samtidig kørsel af programmet  

 på flere computere, end ophavsmanden har givet tilladelse til.
Hvis et  

 firma har licens til at anvende 10 eksemplarer af et bestemt program, men i  

 strid med licensaftalen anvender flere end disse 10 eksemplarer, er der  

 således tale om en ophavsretlig krænkelse.
 Sanktionsmulighederne i forhold til krænkelser af  

 ophavsretten og de dermed beslægtede rettigheder fremgår af  

 lovens 7. kapitel (§§ 76-84). De beslægtede rettigheder er de  

 rettigheder, der tilkommer de udøvende kunstnere, fremstillere af lyd-  

 og billedoptagelser, radio- og fjernsynsforetagender, fremstillere af  

 fotografiske billeder og kataloger mv. samt modtagere af visse  

 pressemeddelelser, jf. ophavsretslovens §§ 65-72.
Ifølge ophavsretslovens § 76, stk. 1, nr.  

 1 og 2, straffes forsætlige og groft uagtsomme krænkelser af  

 ophavsretten og de dermed beslægtede rettigheder med bøde.
Det  

 samme gælder i henhold til § 76, stk. 1, nr. 3-6,  

 forsætlige og groft uagtsomme overtrædelser af en række  

 andre bestemmelser i ophavsretsloven.
Efter § 77, stk. 1, straffes  

 også forsætlig eller grov uagtsom import af visse eksemplarer af  

 beskyttede værker mv. med bøde.
Endelig følger det af  

 § 78, at den, som forsætligt eller groft uagtsomt omsætter  

 eller i kommercielt øjemed besidder midler, hvis eneste formål  

 er at lette ulovlig fjernelse eller omgåelse af kopispærringer i  

 edb-programmer eller andre digitale værker, straffes med  

 bøde.
Såfremt en overtrædelse i henhold til  

 § 76, stk. 1, nr. 1 eller 2, eller § 77, stk. 1, er  

 forsætlig og erhvervsmæssig, kan straffen under særlig  

 skærpende omstændigheder stige til hæfte eller  

 fængsel i op til 1 år, jf. § 76, stk. 2, og § 77,  

 stk. 2. Særlig skærpende omstændigheder anses  

 ifølge bestemmelsen navnlig at foreligge, hvis overtrædelsen  

 vedrører et betydeligt antal eksemplarer, eller hvis der ved  

 overtrædelsen tilsigtes en betydelig vinding.
Den forhøjede  

 strafferamme finder f.eks. anvendelse ved grov professionel kriminalitet  

 på edb-programmel-området.
Den forhøjede strafferamme  

 medfører, at også forsøgshandlinger kan straffes, jf.  

 straffelovens § 21, stk. 3.
Ophavsretslovens hovedregel er, at overtrædelser  

 påtales af den forurettede (privat påtale), jf. § 81,  

 stk. 1. Denne hovedregel fraviges i de nævnte grove piratsager,  

 hvor overtrædelser påtales af det offentlige, når den  

 forurettede begærer det (betinget offentlig påtale), jf.  

 § 82, stk. 1. Begrundelsen herfor er, at privat påtale anses  

 for utilstrækkeligt over for grov professionel piratvirksomhed, bl.a.  

 fordi det ofte ikke er muligt for private at efterforske sagerne i  

 tilstrækkelig grad.
I henhold til retsplejelovens § 794,  

 stk. 1, nr. 1, jf. ophavsretslovens § 82, stk. 2, kan der kun  

 foretages ransagning i sager, der er undergivet offentlig påtale, jf.  

 nærmere bemærkningerne i pkt. 3.1.
Ophavsretsloven indeholder også regler om erstatning  

 og godtgørelse.
Disse regler, som findes i § 83, anvendes i  

 praksis langt hyppigere end de nævnte straffebestemmelser.  

 Ifølge § 83, stk. 1, skal den, som forsætligt eller  

 uagtsomt overtræder en af de i §§ 76 og 77 nævnte  

 bestemmelser, udrede et rimeligt vederlag for udnyttelsen samt erstatning for  

 den yderligere skade, som overtrædelsen måtte have  

 medført.
Ved udtrykket rimeligt vederlag forstås det vederlag  

 eller honorar, som rettighedshaveren ville have haft krav på,  

 såfremt den pågældende udnyttelse var sket  

 retmæssigt, det vil sige efter aftale med rettighedshaveren.
Udtrykket  

 anvendes, fordi det i sager om piratkopiering har vist sig at være  

 vanskeligt at dokumentere det tab, som rettighedshaveren har lidt ved  

 overtrædelsen.
Selv om overtrædelsen er begået i god tro,  

 kan der efter § 83, stk. 2, i visse tilfælde tilkendes den  

 forurettede vederlag og erstatning.
Hvis overtrædelsen er  

 forsætlig eller uagtsom, skal krænkeren desuden godtgøre  

 ikke-økonomisk skade, jf. § 83, stk. 3.
Ophavsretslovens § 84 indeholder regler om  

 sanktioner, der har til formål at imødegå den fare for  

 fremtidige krænkelser, som ulovlige eksemplarer mv. og midler til  

 fremstilling heraf repræsenterer.
Ifølge § 84, stk. 1  

 og 2, kan det ved dom bestemmes, at ulovligt fremstillede eksemplarer mv.  

 skal inddrages eller tilintetgøres.
Efter § 84, stk. 3,  

 gælder dette også midler til fremstilling af ulovlige eksemplarer  

 mv.
Bestemmelserne finder anvendelse, uanset om de subjektive betingelser for  

 straf i henhold til §§ 76 og 77 eller erstatning efter § 83 er  

 opfyldt.
De kan dog ikke bruges i forhold til personer, som i god tro har  

 erhvervet eksemplarer til privat brug, jf. § 84, stk. 4.
2.1.3. Særligt om varemærkeretten Ifølge varemærkelovens § 4 har  

 varemærkeindehaveren eneret til at bruge sit varemærke  

 erhvervsmæssigt, herunder ved mærkning af varer og  

 efterfølgende markedsføring heraf samt ved import eller eksport  

 af varer under det pågældende mærke.
Krænkelse af  

 varemærker kan forekomme ved alle typer af produkter, f.eks. tekstiler,  

 parfumer, ure, lægemidler, legetøj og reservedele til biler.  

 Beviset for varemærkeretlige krænkelser kan som regel sikres,  

 når produkterne er bragt i handelen.
Varemærkelovens sanktioner svarer stort set til  

 ophavsretslovens.
I tilfælde af krænkelser kan der således  

 både blive tale om straf, jf. varemærkelovens § 42,  

 erstatning, jf. § 43, og foranstaltninger til forebyggelse af misbrug,  

 jf. § 44.
I henhold til § 42, stk. 1, 1. pkt., straffes  

 forsætlige varemærkeretskrænkelser med bøde.
Under  

 særlig skærpende omstændigheder, herunder navnlig hvis der  

 ved overtrædelsen tilsigtes en betydelig og åbenbar retsstridig  

 vinding, kan straffen stige til hæfte eller fængsel i indtil 1  

 år, jf. § 42, stk. 1, 2. pkt.
Også på det  

 varemærkeretlige område er der således en forhøjet  

 strafferamme til imødegåelse af grove professionelle  

 krænkelser.
 De overtrædelser, der omfattes af  

 varemærkelovens § 42, stk. 1, 1. pkt., påtales af den  

 forurettede, mens øvrige overtrædelser   de grove  

 påtales af det offentlige, når den forurettede begærer det,  

 jf. § 42, stk. 2. Der kan foretages ransagning i overensstemmelse  

 med retsplejelovens regler i de nævnte grove sager, jf.  

 varemærkelovens § 42, stk. 2, sidste pkt., se nærmere  

 herom nedenfor i bemærkningerne under pkt. 3.1.
 Som ved ophavsretslovens erstatningsregler skal den, som  

 forsætligt eller uagtsomt krænker en andens varemærkeret,  

 udrede rimeligt vederlag for udnyttelsen samt erstatning for den yderligere  

 skade, som krænkelsen måtte have medført, jf.  

 varemærkelovens § 43, stk. 1. Selv om overtrædelsen er  

 begået i god tro, kan der efter § 43, stk. 2, i visse  

 tilfælde tilkendes den forurettede vederlag og erstatning.
Endelig kan retten i sager om krænkelse af en  

 varemærkeret i henhold til varemærkelovens § 44 bestemme, at  

 der skal træffes foranstaltninger til forebyggelse af misbrug af  

 varemærket.
I så henseende kan det blandt andet bestemmes, at de  

 ulovligt anbragte varemærker skal fjernes, eller om fornødent at  

 de ulovligt mærkede varer skal tilintetgøres eller udleveres til  

 den forurettede.
Bestemmelsen kan dog ikke bruges i forhold til personer, som  

 i god tro har erhvervet de pågældende varer.
2.1.4. Særligt om patentretten Det fremgår af patentlovens § 1, at  

 patentbeskyttelsens indhold er en eneret til erhvervsmæssig udnyttelse  

 af en opfindelse.
Eneretten indebærer, at andre end patenthaveren ikke  

 uden dennes samtykke må udnytte opfindelsen, f.eks. ved anvendelse,  

 fremstilling, import og markedsføring, jf. herved patentlovens  

 § 3. Både produkter og fremgangsmåder kan være  

 beskyttelsesværdige opfindelser.
 Krænkelser af patentbeskyttede produkter kan som  

 regel bevises, hvis der er adgang til de ulovlige produkter, hvad enten de  

 fremstilles og markedsføres her i landet, eller de er importeret  

 hertil med markedsføring for øje.
Ved anvendelse i produktionsprocessen af patentbeskyttede  

 apparater mv. eller fremgangsmåder er krænkelser derimod ikke  

 så åbenlyse.
Hvis der er mistanke om, at et  

 fremgangsmådepatent krænkes, er det i bevismæssig henseende  

 som udgangspunkt ikke tilstrækkeligt blot at have adgang til de  

 produkter, der formodes at være fremstillet ved den patenterede  

 fremgangsmåde.
Det vil i mange situationer også være  

 nødvendigt at have indblik i de produktionsmetoder og -processer, som  

 den formodede krænker har anvendt.
Til imødegåelse af  

 disse bevismæssige problemer indførtes ved lov nr. 1057 af 23.  

 december 1992 som § 64 a i patentloven en bestemmelse, hvorefter der er  

 omvendt bevisbyrde i visse sager om formodede overtrædelser af  

 fremgangsmådepatenter.
I disse tilfælde skal den formodede  

 krænker bevise, at hans produkt ikke er fremstillet ved den patenterede  

 fremgangsmåde.
I forbindelse med bevisførelsen i sådanne  

 sager skal sagsøgtes berettigede interesse i at beskytte sine  

 fabrikations- og forretningshemmeligheder tilgodeses, jf. § 64 a,  

 stk. 2.
Også ved patentkrænkelser kan der blive tale  

 om både straf, jf. patentlovens § 57, stk. 1, erstatning, jf.  

 § 58, og foranstaltninger til forebyggelse af misbrug, jf. § 59,  

 stk. 1. Reglerne om straf, påtale, ransagning og erstatning svarer  

 til varemærkelovens regler herom.
De foranstaltninger, der i  

 tilfælde af patentindgreb kan træffes til forebyggelse af  

 misbrug, er derimod særligt tilpasset patentrettens natur.
I henhold til patentlovens § 59, stk. 1, 1.  

 pkt., kan retten således bestemme, at produkter, der uretmæssigt  

 er fremstillet i henhold til en patenteret fremgangsmåde, samt  

 produktionsudstyr, hvis anvendelse vil indebære et patentindgreb, skal  

 ændres, tilintetgøres eller   for så vidt angår  

 patentbeskyttede produkter   udleveres til den forurettede.
Disse  

 forebyggelsesforanstaltninger kan dog ikke anvendes over for den, som i god  

 tro har erhvervet den pågældende genstand eller rettigheder  

 herover, og som ikke selv har begået patentindgreb.
2.2. Krænkelsernes omfang og karakter EU-kommissionen anfører i sin grønbog af 15.  

 oktober 1998 om bekæmpelse af varemærkeforfalskning og  

 piratkopier i det indre marked, jf. nærmere i bemærkningerne  

 under pkt. 2.5., at varemærkeforfalskning og piratkopiering i dag er et  

 internationalt fænomen, der udgør mellem 5 og 7 % af  

 verdenshandelen.
Tilsvarende skønner fonogramindustrien (International  

 Federation of the Phonographic Industry - IFPI), at 25   35 % af alle  

 fonogrammer (cd er mv.), som fremstilles og sælges på  

 verdensplan, er ulovlige kopier.
Inden for softwarebranchen antages det, at  

 knap halvdelen af alle programmer, der anvendes på verdensplan, er  

 piratkopier.
For så vidt angår krænkelsernes omfang i  

 Danmark skønnes det, at 32 % af alle edb-programmer, som blev anvendt  

 kommercielt i 1997, var ulovlige kopier.
Dette svarer til et anslået  

 årligt tab for den danske softwarebranche i 1997 på ca. 300 mio.  

 kr.
Med hensyn til de programmer, som anvendes i private husstande,  

 anslås det, at mere end 50 % er ulovlige kopier.
Multi Medie Foreningen  

 har skønnet, at ca. to tredjedele af alle multimedieprodukter, dvs.  

 computerspil, leksika og lignende, som anvendes i Danmark, er ulovlige  

 kopier.
Dette svarer til en årlig mistet omsætning for  

 rettighedshaverne på over 400 mio. kr.
På filmområdet  

 antager Foreningen af Danske Videogramdistributører, at ca. 5 % af  

 markedet udgøres af ulovlige kopier eller ulovligt distribuerede  

 videogrammer med et årligt omsætningstab på ca. 60 mio. kr.  

 til følge.
Inden for musikbranchen har den danske afdeling af IFPI  

 skønnet, at 10 % af de fonogrammer, der forefindes i Danmark, er  

 piratkopier, hvilket svarer til en tabt årlig omsætning på  

 100 mio. kr.
Misbrugsformerne er mangeartede.
På det  

 varemærkeretlige område består den ulovlige virksomhed  

 hovedsagelig i import og forhandling af forfalskede produkter samt i  

 forhandling af produkter, som i Danmark er påført forfalskede  

 varemærker.
De »falske« varer forhandles i detailforretninger, på  

 kræmmermarkeder og ved andre salg direkte til private.
På det ophavsretlige område sker  

 krænkelserne både i kommercielt og i privat regi.
Den digitale  

 teknologi har medført betydelige muligheder for hurtig og relativt  

 billig reproduktion af høj kvalitet.
Mod en investering på under  

 5.000 kr. kan alle komme i besiddelse af det udstyr, som kræves til  

 fremstilling af piratkopier i fast form, dvs. på cd er eller lignende.  

 Endvidere sker der krænkelser i forbindelse med import af ulovligt  

 fremstillede edb-programmer og cd er mv.
Endelig foregår der  

 såvel i erhvervsvirksomheder mv. som hos private et omfattende misbrug  

 i form af ulovlig anvendelse af edb-programmer.
Udbredelsen af Internettet  

 har forøget krænkelsernes omfang.
Dels udbydes ulovligt  

 fremstillede cd-rom er og cd er mv. i vidt omfang over Internettet, dels  

 findes der et stort antal hjemmesider, hvorfra ulovlige kopier af  

 edb-programmer eller beskyttet musik kan downloades direkte til  

 internetbrugerens pc.
2.3. Bevissikringsproblemerne Foreligger der ulovlig forhandling af krænkende  

 produkter   hvad enten denne forhandling er baseret på ulovlig  

 produktion i Danmark eller på ulovlig indførsel   vil bevis for  

 krænkelsen i reglen kunne føres gennem prøvekøb i  

 detailforretninger mv.
Ved henvendelse til detailhandlere eller i forbindelse  

 med gennemførelse af en fogedforbudsforretning hos disse vil  

 rettighedshaveren eventuelt kunne opspore den danske producent eller  

 importør, således at der herefter kan rettes henvendelse til  

 denne eller gennemføres en fogedforbudsforretning mod denne.
Der er  

 således, når krænkelsen umiddelbart kan konstateres,  

 relativt gode muligheder for at standse det ulovlige salg.
I forbindelse hermed vil der i reglen også  

 være etableret et grundlag for at rejse krav om erstatning mod  

 detailhandlere, producent eller importør, eventuelt i forbindelse med  

 en justifikationssag vedrørende et nedlagt fogedforbud eller under en  

 selvstændig retssag.
Det væsentligste problem for  

 rettighedshaverne i forbindelse med erstatningskravet er at føre bevis  

 for omfanget af de hidtidige krænkelser og dermed for tabets  

 størrelse.
Under en retssag kan rettighedshaveren opfordre  

 krænkeren til at fremlægge regnskaber og andre dokumenter, som  

 kan belyse omfanget af det ulovlige salg, og i medfør af  

 retsplejelovens regler om edition kan retten på anmodning af  

 rettighedshaveren pålægge krænkeren at fremlægge  

 sådanne dokumenter.
Et editionspålæg kan imidlertid ikke  

 gennemtvinges, og krænkerens undladelse af at opfylde en provokation  

 eller at efterkomme et editionspålæg har alene den virkning, at  

 undladelsen kan tages i betragtning til skade for krænkeren ved rettens  

 erstatningsudmåling, såkaldt processuel skadevirkning, jf.  

 retsplejelovens § 344, stk. 2.
I særlig grove tilfælde vil en  

 undersøgelse kunne gennemtvinges i medfør af de  

 straffeprocessuelle regler om ransagning.
Denne mulighed står  

 imidlertid kun åben i de groveste tilfælde, som er undergivet  

 (betinget) offentlig påtale og mulighed for frihedsstraf, jf.  

 bemærkningerne i pkt. 3.1. I øvrigt vil en ransagning tage sigte  

 på at tilvejebringe grundlag for en straffesag, ikke på at  

 fremskaffe bevis til brug for rettighedshaverens opgørelse af sit  

 erstatningskrav.
Retsplejelovens regler om fogedforbud er centrale i  

 forbindelse med sager om krænkelse af immaterialrettigheder, idet de  

 skaber mulighed for hurtig indgriben med henblik på at hindre  

 fremtidige krænkelser.
Disse regler kan derimod kun i begrænset  

 omfang tjene til sikring af bevis for (omfanget af) hidtidige  

 krænkelser.
Navnlig indeholder de ikke hjemmel til tvangsmæssig  

 undersøgelse af regnskaber, bogføringsmateriale og lignende,  

 jf. bemærkningerne i pkt. 3.3.
 I de tilfælde, hvor en immaterialret krænkes  

 ved ulovlig intern anvendelse hos slutbrugeren, således som det navnlig  

 forekommer ved ulovlig anvendelse af edb-programmer, består der  

 særlige bevisproblemer for rettighedshaveren, navnlig fordi ulovlige  

 edb-programmer, installeret på en computer, kan slettes i løbet  

 af ganske kort tid, således at det definitive bevis for  

 krænkelsen herved   i hvert fald umiddelbart  

 tilintetgøres.
Reglerne om ransagning giver i visse situationer adgang  

 til at foretage tvangsmæssige undersøgelser uden  

 forudgående underretning af ejeren.
Disse regler kan imidlertid som  

 nævnt oven for kun anvendes i de groveste tilfælde.
En  

 fogedforretning med henblik på nedlæggelse af forbud kan i mange  

 tilfælde gennemføres uden forudgående underretning af  

 modparten, og der er, når forbud er nedlagt, formentlig hjemmel til  

 tvangsmæssigt at gennemføre en undersøgelse af computere  

 med henblik på at slette ulovlige programmer.
Sletning af programmer  

 vil imidlertid i mange tilfælde være et uforholdsmæssigt  

 indgreb, som af denne grund vil blive afvist af fogedretten eller ikke  

 ønskes af rettighedshaveren.
Der henvises til bemærkningerne  

 under pkt. 5.1.
Set ud fra rettighedshaverens synsvinkel er der derfor  

 behov for en adgang til tvangsmæssig undersøgelse af computere  

 med henblik på at konstatere arten og omfanget af krænkelserne  

 for derigennem at skabe grundlag for indgåelse af licensaftale og  

 fremsættelse af erstatningskrav for de hidtidige krænkelser, men  

 uden at slette programmerne.
En sådan tvangsmæssig  

 undersøgelse giver reglerne om fogedforbud ikke mulighed for.
2.4. TRIPS-aftalens artikel 50, stk. 1, litra b Ved bekendtgørelse nr. 71 af 8. juni 1995  

 ratificerede Danmark overenskomsten om oprettelsen af  

 Verdenshandelsorganisationen (WTO) og det til overenskomsten knyttede  

 aftalekompleks, herunder TRIPS-aftalen (Agreement on Trade-Related  

 Intellectual Property Rights), til ikrafttræden den 1. januar 1995.
Det overordnede formål med TRIPS-aftalen er at  

 effektivisere den globale beskyttelse af immaterielle rettigheder.
Til  

 opfyldelse af dette mål foreskrives dels krav til indholdet af den  

 materielle nationale lovgivning, jf. del II, dels en række krav til  

 medlemsstaternes håndhævelse af rettighederne, jf. del III.
De  

 omfattede immaterialrettigheder (»intellektuel ejendomsret«) er ophavsret og  

 dermed beslægtede rettigheder, varemærker, geografiske  

 betegnelser, mønstre, patenter, topografier for integrerede  

 kredsløb (»chips«) samt erhvervshemmeligheder, jf. artikel 1,  

 stk. 2, sammenholdt med del II, afsnit 1 til 7. Del III består af  

 5 afsnit om henholdsvis generelle forpligtelser (artikel 41), civilretlige og  

 administrative procedurer og foranstaltninger (artikel 42   49),  

 foreløbige foranstaltninger (artikel 50), særlige krav i  

 forbindelse med foranstaltninger ved grænseovergangene (artikel 51  

 60) og strafferetlige procedurer (artikel 61).
 Ud over artikel 1, stk. 2, om  

 anvendelsesområdet, er særlig artikel 41 om generelle  

 forpligtelser og artikel 50 om foreløbige foranstaltninger relevante i  

 forbindelse med spørgsmålet om bevissikring.
Efter artikel 41, stk. 1, skal medlemsstaterne stille  

 effektive og hurtige håndhævelsesprocedurer til rådighed,  

 således at immaterialretlige krænkelser kan hindres og  

 forebygges.
I artikel 41, stk. 2-4, er de generelle  

 retssikkerhedsmæssige krav til håndhævelsesprocedurerne  

 opstillet.
Ifølge stk. 5 er de aftalesluttende stater enige om,  

 at bestemmelserne i aftalens del III ikke indebærer nogen forpligtelse  

 til at indføre et retligt system til håndhævelse af  

 intellektuelle ejendomsrettigheder, der adskiller sig fra  

 håndhævelsessystemet i almindelighed.
Desuden er der ingen  

 forpligtelse til at omfordele de ressourcer, der afsættes til  

 håndhævelse af intellektuelle ejendomsrettigheder, og de  

 ressourcer, der afsættes til håndhævelse af lovgivningen i  

 almindelighed.
 I henhold til artikel 50, stk. 1, skal de retlige  

 myndigheder være beføjet til at træffe hurtige og  

 effektive foreløbige foranstaltninger for at hindre immaterialretlige  

 krænkelser (litra a) og »for at bevare relevant bevismateriale  

 vedrørende den påståede krænkelse« (litra b).
 Ifølge artikel 50, stk. 2, skal de  

 foreløbige foranstaltninger kunne træffes »inaudita altera  

 parte« (uden at høre den anden part), hvor dette er  

 hensigtsmæssigt, især i de tilfælde, hvor en forsinkelse  

 efter al sandsynlighed vil forvolde uoprettelig skade for rettighedshaveren,  

 eller hvor der er en påviselig risiko for, at bevismateriale ellers vil  

 blive tilintetgjort.
I artikel 50, stk. 3   7, er foreskrevet en  

 række nærmere regler, som skal være opfyldt i forbindelse  

 med de retlige myndigheders beslutning om at iværksætte  

 foreløbige foranstaltninger.
Efter stk. 3 skal det kunne  

 kræves, at sagsøgeren med tilstrækkelig stor sikkerhed  

 godtgør at være rettighedshaveren, og at der foreligger - eller  

 består en umiddelbar risiko for, at der vil ske   en krænkelse af  

 sagsøgerens rettigheder.
Sagsøgeren skal desuden kunne  

 pålægges at stille sikkerhed, således at modpartens  

 interesser er varetaget og misbrug forhindret.
Efter stk. 5 skal det  

 endvidere være muligt at afkræve sagsøgeren oplysninger,  

 der er nødvendige, for at de varer, som sagen vedrører, kan  

 identificeres.
Hvis der træffes foranstaltninger uden at høre  

 den anden part, skal denne i henhold til stk. 4 underrettes umiddelbart  

 herefter.
Den pågældende skal desuden efterfølgende have  

 mulighed for at få foranstaltningerne prøvet.
Ifølge  

 stk. 6 skal de foreløbige foranstaltninger ophøre med at  

 have virkning, hvis retssag vedrørende sagens realitet ikke  

 anlægges inden for en vis frist.
Efter stk. 7 skal den  

 berørte part kunne tilkendes erstatning for skader forvoldt af  

 ugyldige, bortfaldne eller uretmæssige foranstaltninger.
IT-branchen og myndighederne i USA har ved flere  

 lejligheder gjort gældende, at Danmark ikke opfylder TRIPS-aftalens  

 krav om foreløbige foranstaltninger til bevissikring, jf. artikel 50,  

 stk. 1, litra b.
Siden 1997 har der inden for rammerne af WTO-proceduren  

 været drøftelser mellem USA og Danmark om  

 spørgsmålet.
 Efter regeringens opfattelse opfylder Danmark kravene i  

 TRIPS-aftalens artikel 50, stk. 1, litra b, gennem retsplejelovens  

 regler om ransagning, isoleret bevisoptagelse og fogedforbud, jf.  

 nærmere om disse regler i bemærkningerne under pkt. 3. Med  

 lovforslaget fjernes imidlertid enhver tvivl om, hvorvidt Danmark lever op  

 til TRIPS-aftalens krav.
2.5. EU-kommissionens grønbog af 15. oktober 1998 Den 15. oktober 1998 fremlagde Kommissionen en  

 grønbog om bekæmpelse af varemærkeforfalskning og  

 piratkopiering i det indre marked.
Om baggrunden herfor hedder det i  

 resumeet, at »varemærkeforfalskning og piratkopiering er i dag et  

 internationalt fænomen, der udgør mellem 5 og 7 % af  

 verdenshandelen.
Det truer det indre markeds funktion, da det ud over  

 handelsomlægninger og konkurrenceforvridning fører til mistillid  

 i virksomhederne og faldende investeringer.
Fænomenet har store  

 følger, ikke blot på det økonomiske og sociale plan (tab  

 af 100.000 arbejdspladser om året i EU), men også for  

 forbrugerne, bl.a. hvad angår sundhed og sikkerhed.
Bekæmpelsen  

 af dette fænomen er derfor af største betydning for at sikre  

 åbenhed og ensartede konkurrenceforhold i det indre marked.« I grønbogen stilles en række  

 spørgsmål vedrørende immaterialretlige krænkelser.  

 Spørgsmålene vedrører 1) beskrivelse af fænomenet  

 (hvilke sektorer, medlemsstater og rettigheder er ramt?), 2) økonomisk  

 analyse (fænomenets omfang og følger), 3) retlig analyse (er de  

 materielle og/eller processuelle regler på nationalt, europæisk  

 og internationalt plan egnede til at forhindre, forebygge og sanktionere  

 krænkelser, og fungerer de i praksis?) og 4) løsningsmodeller.
I  

 sidstnævnte afsnit omtales bl.a. spørgsmålet om  

 bevissikring.
Kommissionen har opfordret alle berørte kredse til  

 aktivt at deltage i høringen ved at svare på  

 spørgsmålene.
Besvarelserne skal give Kommissionen mulighed for  

 at vurdere de økonomiske følger af varemærkeforfalskning  

 og piratkopiering i det indre marked og lovgivningens effektivitet, ligesom  

 Kommissionen skal vurdere, om det er nødvendigt at tage nye  

 initiativer på EU-niveau.
 Den danske regering har afgivet høringssvar til  

 Kommissionen den 5. marts 2000.
 Det kan ikke forventes, at et eventuelt EU-initiativ  

 på området vil blive gennemført inden for den  

 nærmeste fremtid, ligesom det er uafklaret, om et eventuelt kommende  

 tiltag vil omfatte regulering af processuelle spørgsmål,  

 herunder spørgsmålet om adgangen til bevissikring.
3. Gældende ret Mulighederne for at sikre bevis for  

 immaterialretskrænkelser skal efter de gældende regler  

 søges i retsplejelovens regler om ransagning, reglerne om isoleret  

 bevisoptagelse og reglerne om fogedforbud.
En vis interesse i denne  

 sammenhæng har også EF-forordning nr. 3295/94 som ændret  

 ved forordning nr. 241/99 om foranstaltninger med henblik på at forbyde  

 overgang til fri omsætning af varer, der krænker visse former for  

 intellektuel ejendomsret.
3.1. Ransagning Reglerne om ransagning, der er et straffeprocessuelt  

 tvangsindgreb, findes i retsplejelovens kapitel 73 (§§ 793-800).
Ifølge § 793, stk. 1, kan politiet under  

 visse betingelser foretage ransagning af 1) boliger og andre husrum,  

 dokumenter, papirer og lignende samt indholdet af aflåste genstande og  

 2) andre genstande samt lokaliteter uden for husrum.
Det fremgår af de  

 almindelige bemærkninger til bestemmelsen, at udtrykket »boliger og  

 andre husrum« også omfatter f.eks. kontorer og værksteder, og at  

 udtrykket »dokumenter, papirer og lignende« også omfatter elektroniske  

 medier, jf.
Folketingstidende 1996-97, tillæg A, side 2488 f.
Det vil  

 sige, at der både kan foretages ransagning af husrum   i begrebets  

 bredeste forstand   og af elektroniske rum.
Det er således muligt ved  

 ransagning at afsløre piratkopierede og varemærkeforfalskede  

 varer, uanset om de foreligger i håndgribelig form i husrum (f.eks.  

 edb-programmer på cd-rom i et lagerlokale) eller i elektronisk form i  

 elektroniske rum (f.eks. edb-programmer på en server).
Betingelserne for at foretage ransagning hos en  

 mistænkt er i henhold til § 794, stk. 1, at den  

 pågældende med rimelig grund er mistænkt for en  

 lovovertrædelse, der er undergivet offentlig påtale, og at  

 ransagningen må antages at være af væsentlig betydning for  

 efterforskningen.
Ved ransagning af de i § 793, stk. 1, nr. 1,  

 nævnte arter kræves tillige, enten at sagen angår en  

 lovovertrædelse, der efter loven kan medføre frihedsstraf, eller  

 at der er bestemte grunde til at antage, at bevis i sagen eller genstande,  

 der kan beslaglægges, kan findes ved ransagningen, jf. § 794,  

 stk. 2.
 Ransagning hos en person, der ikke er mistænkt, kan  

 kun foretages uden dennes samtykke, såfremt efterforskningen  

 vedrører en lovovertrædelse, der efter loven kan medføre  

 frihedsstraf, og såfremt der er bestemte grunde til at antage, at bevis  

 i sagen eller genstande, der kan beslaglægges, kan findes ved  

 ransagningen, jf. § 795, stk. 1.
 De absolutte krav i § 794, stk. 1, og  

 § 795, stk. 1, om henholdsvis offentlig påtale og mulighed  

 for frihedsstraf, medfører, at der kun kan foretages ransagning i  

 særlig grove sager vedrørende krænkelse af visse  

 immaterielle rettigheder, jf. eksempelvis ophavsretslovens § 82,  

 stk. 1, jf. § 76, stk. 2, varemærkelovens § 42,  

 stk. 2, 2. pkt., jf. stk. 1, 2. pkt., og patentlovens § 57,  

 stk. 3, 2. pkt., jf. stk. 1, 2. pkt., jf. herom nærmere i  

 bemærkningerne under pkt. 2.1. I sager vedrørende  

 krænkelse af mønstre kan der aldrig foretages ransagning, idet  

 påtale i disse tilfælde altid sker ved den forurettede, jf.  

 mønsterlovens § 35, stk. 3, og fordi  

 mønsterretsindgreb kun kan straffes med bøde, jf. § 35,  

 stk. 1.
 Både ved ransagning hos mistænkte og  

 ikke-mistænkte skal reglerne i retsplejelovens § 170 og § 172  

 om henholdsvis vidneudelukkelse af præster, læger og advokater og  

 vidnefritagelse for redaktører og redaktionelle medarbejdere  

 respekteres, jf. herved § 794, stk. 3, og § 795,  

 stk. 2.
 I øvrigt gælder der ifølge § 797  

 en proportionalitetsgrundsætning, således at ransagning   uanset  

 at ovennævnte betingelser måtte være opfyldt   ikke  

 må foretages, såfremt det efter undersøgelsens  

 formål, sagens betydning og den krænkelse og ulempe, som  

 undersøgelsen må antages at forvolde, vil være et  

 uforholdsmæssigt indgreb.
Kompetencen til at træffe afgørelse om,  

 hvorvidt ransagning kan finde sted, ligger som hovedregel hos retten, jf.  

 § 796, stk. 2. Politiet kan dog i medfør af § 796,  

 stk. 1, træffe afgørelse om ransagning vedrørende de  

 i § 793, stk. 1, nr. 2, nævnte genstande eller lokaliteter,  

 det vil sige vedrørende andre genstande end dokumenter, papirer og  

 lignende samt indholdet af aflåste genstande og vedrørende  

 lokaliteter uden for husrum.
Politiet kan endvidere træffe beslutning  

 om ransagning, såfremt undersøgelsens øjemed ville  

 forspildes, dersom retskendelse skulle afventes, jf. § 796, stk. 3.  

 I så fald skal politiet, hvis der fremsættes anmodning herom,  

 inden 24 timer forelægge sagen for retten.
Endelig kan politiet  

 træffe beslutning om ransagning, såfremt ransagningen er rettet  

 imod husrum, lokaliteter eller genstande, som en mistænkt har  

 rådighed over, og denne meddeler skriftligt samtykke til ransagningen,  

 jf. § 796, stk. 5.
 Afsigelse af kendelse om ransagning sker uden at  

 underrette den, som kendelsen retter sig mod, jf. § 748, stk.1, 2. pkt.  

 I forbindelse med ransagningens gennemførelse skal der oplyses mv. i  

 overensstemmelse med reglerne i § 798, stk. 2 og 3. Der skal  

 således bl.a. gives oplysninger om ransagningens foretagelse og om  

 grundlaget herfor.
3.2. Fremrykket bevisførelse og isoleret bevisoptagelse Reglerne om fremrykket bevisførelse og isoleret  

 bevisoptagelse i civile sager findes i § 340 og § 343 i  

 retsplejelovens kapitel 32 vedrørende de almindelige bestemmelser om  

 rettergangsmåden i den borgerlige retspleje.
Der er tale om undtagelser  

 fra dansk rets hovedregel om bevisumiddelbarhed, hvorefter  

 bevisførelsen skal ske under selve domsforhandlingen, jf. § 340,  

 stk. 1, 1. pkt.
Umiddelbar bevisførelse sikrer, at retten  

 umiddelbart kan vurdere vægten af de beviser, der fremlægges, og  

 samtidig ved at stille spørgsmål kan søge at fjerne  

 uklarheder og foranledige supplerende oplysninger tilvejebragt.
Ifølge § 340, stk. 1, 2. pkt., kan  

 retten, når en sag er anlagt, undtagelsesvis bestemme, at  

 bevisførelsen eller en del af denne skal ske inden domsforhandlingen.  

 Det er antaget i teorien, at sådanne beslutninger kan træffes,  

 såfremt bevis står i fare for at gå tabt   f.eks. et parti  

 letfordærvelige madvarer   eller såfremt fjerntboende skal afgive  

 forklaring, og udgiften og besværet ved at kræve, at de  

 møder for den dømmende ret, ikke på rimelig måde  

 opvejes af fordelen ved at kræve princippet om bevisumiddelbarhed  

 fastholdt.
Bestemmelsens anvendelsesområde er ikke begrænset til  

 særlige bevismidler, og alle former for bevisførelse kan derfor  

 fremrykkes, når en sag er anlagt.
Af større interesse i nærværende  

 sammenhæng er, at retten i henhold til § 343, stk. 1, 1.  

 pkt., kan tillade, at der optages bevis, selvom dette ikke sker til brug for  

 en verserende retssag.
Der er ikke i loven opstillet nærmere  

 betingelser for en sådan isoleret bevisoptagelse, der ifølge  

 forarbejderne kan finde sted, når retten finder det  

 hensigtsmæssigt.
I § 343, stk. 1, nævnes bevismidlerne  

 vidneforklaring og syn og skøn.
Det er dog næppe udelukket, at  

 også andre bevisformer, f.eks. partsforklaring og besigtigelse, kan  

 optages isoleret.
Både for fremrykket bevisførelse og for  

 isoleret bevisoptagelse gælder, at den part, der har begæret  

 bevisførelsen, som hovedregel skal underrette modparten herom med en  

 uges varsel, jf. § 340, stk. 2, 1. pkt., og § 343,  

 stk. 4. I henhold til § 340, stk. 2, 2. pkt., jf. § 343,  

 stk. 4, kan retten dog i påtrængende tilfælde  

 gøre undtagelse herfra.
I så fald kan retten beskikke en advokat  

 til at varetage modpartens interesser.
Der findes ikke trykt retspraksis, som  

 kan belyse, hvilke tilfælde der er påtrængende.
Reglen i  

 § 340, stk. 2, 2. pkt., må dog antages at have et relativt  

 snævert anvendelsesområde, og det er   da der ikke er taget  

 stilling hertil i retspraksis   uafklaret, om der er hjemmel til at undlade  

 forudgående underretning med den begrundelse, at der ellers vil  

 være risiko for, at beviser fjernes.
 For så vidt angår syn og skøn  

 bemærkes, at parterne i henhold til retsplejelovens § 200,  

 stk. 1, 2. pkt., bør have adgang til at udtale sig om valget af  

 syns- og skønsmand, og at denne skal underrette parterne om,  

 hvornår og hvor forretningen foregår, jf. retsplejelovens  

 § 203, stk. 2. Syn og skøn kan således ikke  

 formentlig heller ikke med hjemmel i § 340, stk. 2, 2. pkt.  

 gennemføres uden forudgående underretning af parterne.
Parternes rettigheder og pligter i forbindelse med  

 fremrykket bevisførelse og isoleret bevisoptagelse er som udgangspunkt  

 de samme som under en egentlig civil retssag.
Det vil sige, at parternes  

 medvirken til sagens oplysning udelukkende sker på frivillig basis med  

 reglen i retsplejelovens § 344 om processuel skadevirkning som eneste  

 sanktion.
En part har således ikke pligt til at afgive forklaring,  

 ligesom der ikke er hjemmel til at gennemtvinge en besigtigelse hos en  

 part.
 Som fremhævet i betænkningen, side 33, har  

 reglerne om fremrykket bevisførelse og isoleret bevisoptagelse ikke  

 større praktisk betydning i relation til den form for bevissikring,  

 der omfattes af lovforslaget, dels fordi der ikke i disse regler er hjemmel  

 til at undersøge lokaler og dokumenter mv. mod ejerens protest, dels  

 fordi det er tvivlsomt, om reglerne giver hjemmel til at undlade  

 forudgående underretning med den begrundelse, at der ellers er risiko  

 for, at beviser fjernes.
3.3. Fogedforbud Fogedforbud er et foreløbigt retsmiddel i den  

 borgerlige retspleje.
Reglerne herom findes i retsplejelovens kapitel 57  

 (§§ 641-653).
Ifølge § 641, stk. 1, kan fogedretten ved  

 forbud pålægge parter i private retsforhold at undlade  

 handlinger, som strider mod rekvirentens ret.
Det følger af  

 bestemmelsen, at forbudsinstituttet kun kan anvendes med henblik på at  

 hindre fremtidige ulovlige handlinger.
Rekvisitus kan således ikke  

 pålægges at omgøre en allerede foretagen ulovlig handling,  

 og der kan heller ikke nedlægges forbud mod opretholdelse af en  

 allerede etableret retsstridig tilstand.
Eksempelvis vil der kunne  

 nedlægges forbud mod fremtidig ulovlig kopiering af edb-programmer, men  

 rekvisitus vil ikke med hjemmel i § 641, stk. 1, kunne  

 pålægges at tilintetgøre allerede fremstillede  

 piratkopier.
Beslaglæggelse af disse med henblik på at hindre  

 fremtidige krænkelser vil derimod kunne komme på tale, jf.  

 nedenfor om § 645.
Fogedretten kan i forbindelse med et forbud  

 pålægge rekvisitus at foretage enkeltstående handlinger for  

 at sikre den ved forbudet pålagte undladelsespligt, jf. § 641,  

 stk. 2. Det fremgår af forarbejderne til bestemmelsen, at der  

 må være tale om accessoriske og klart angivne handlepligter af  

 forholdsvis underordnet karakter.
Det vil således i forbindelse med  

 nedlæggelse af et fogedforbud mod salg af piratkopierede edb-programmer  

 formentlig kunne pålægges rekvisitus at tilbagekalde eller slette  

 sine salgsannoncer.
 Betingelserne for nedlæggelse af fogedforbud  

 fremgår af § 642. Forbud kan nedlægges, såfremt det  

 godtgøres eller sandsynliggøres, 1) at de handlinger, der  

 søges forbudt, strider mod rekvirentens ret, 2) at rekvisitus vil  

 foretage de handlinger, som søges forbudt, og 3) at formålet vil  

 forspildes, såfremt rekvirenten henvises til at gøre sin ret  

 gældende ved almindelig rettergang.
 Ifølge § 644 kan fogedretten bestemme, at  

 rekvirenten som betingelse for forbudets nedlæggelse skal stille  

 sikkerhed for den skade og ulempe, som kan påføres rekvisitus  

 ved forbudet.
Herudover gælder der et proportionalitetsprincip i  

 forbindelse med nedlæggelse af fogedforbud.
Det fremgår  

 således af § 643, stk. 1, at forbud ikke kan nedlægges,  

 når det skønnes, at lovens almindelige regler om straf og  

 erstatning og eventuelt en sikkerhed tilbudt af rekvisitus yder rekvirenten  

 tilstrækkeligt værn.
Ifølge § 643, stk. 2, kan  

 fogedretten desuden nægte at nedlægge forbud, såfremt det  

 vil påføre rekvisitus skade eller ulempe, der står i  

 åbenbart misforhold til rekvirentens interesse i forbudets  

 nedlæggelse.
Det er forudsat i forarbejderne til § 642, at  

 rekvirenten har en temmelig vid adgang til at føre bevis for, at  

 betingelserne for nedlæggelse af fogedforbud er opfyldt.
Således  

 kan der føres bevis såvel i form af parts- og vidneforklaringer  

 som i form af dokumentbevis.
Ensidigt indhentede erklæringer tillades  

 også i et vist omfang, hvorimod foretagelse af syn og skøn kun  

 sjældent kommer på tale.
Omvendt er det kun de beviser, der kan  

 tjene til bedømmelsen af, om de i § 642 opstillede betingelser er  

 opfyldt, der kan tillades ført.
Dette følger af reglen i  

 § 647, stk. 1, hvorefter fogedretten kan afskære en  

 bevisførelse, som findes uforenelig med forretningens fremme, og af  

 den almindelige regel i retsplejelovens § 341, hvorefter  

 bevisførelse, der skønnes at være uden betydning for  

 sagen, ikke kan finde sted.
I tilfælde, hvor en rettighedshaver forsøger  

 at stoppe en pirats ulovlige kopiering eller salg af edb-programmer, vil det  

 være naturligt, at rettighedshaveren (rekvirenten) ved sin  

 bevisførelse for at piraten (rekvisitus) vil foretage de handlinger,  

 som søges forbudt, jf. § 642, nr. 2, søger at belyse  

 omfanget af tidligere lignende krænkelser fra rekvisiti side.
Erkender  

 rekvisitus tidligere at have foretaget ulovlig kopiering, er der ikke  

 grundlag for at søge det nærmere omfang fastlagt under  

 fogedforbudssagen, idet en sådan bevisførelse ikke er  

 nødvendig for at bedømme, om betingelsen i § 642, nr. 2,  

 er opfyldt.
 Udvalget fremhæver i betænkningen, side 35, at  

 rekvisitus i langt de fleste sager om ulovlig fremstilling og salg af  

 edb-programmer eller cd er erkender at have foretaget de krænkelser,  

 der danner baggrund for fogedforbudssagen, hvorefter fogeden kan  

 fastslå, at betingelserne i § 642 er opfyldt uden at foretage  

 yderligere undersøgelser.
Selvom der er grundlag for at tillade nærmere  

 bevisførelse for krænkelser, der er foretaget forud for  

 forbudsforretningen, kan rekvisitus ikke tvinges til at medvirke hertil.  

 Rekvisitus har hverken pligt til at afgive forklaring eller til at  

 fremlægge regnskaber eller andre dokumenter.
Efter § 646,  

 stk. 2, 1. pkt., jf. § 344, kan rekvisiti undladelse af at medvirke  

 til sagens oplysning dog tillægges processuel skadevirkning i relation  

 til beviset for, om betingelserne for at nedlægge fogedforbud er  

 opfyldt.
I henhold til § 646, stk. 2, 1. pkt., jf. 493,  

 stk. 1, 1. pkt., skal fogedretten så vidt muligt underrette  

 rekvisitus om tid og sted for forretningen.
Underretning kan dog undlades,  

 hvis fogedretten finder dette ubetænkeligt, eller hvis det må  

 antages, at muligheden for at gennemføre et fogedforbud ellers vil  

 blive væsentligt forringet, jf. § 646, stk. 2, 1 pkt.
I  

 praksis anvendes denne mulighed ofte af fogedretten.
Når et forbud er nedlagt, yder fogedretten i henhold  

 til § 645, stk. 1, efter anmodning rekvirenten bistand til  

 forbudets opretholdelse, herunder ved at hindre, at et forbud  

 overtrædes, og ved at tilintetgøre, hvad der er foretaget i  

 strid med forbudet.
Fogedretten kan også foretage beslaglæggelse  

 af rørligt gods, såfremt det anvendes eller har været  

 anvendt ved overtrædelse af forbudet, eller såfremt der er  

 bestemte grunde til at antage, at det vil blive anvendt til sådant  

 formål, jf. § 645, stk. 2. Det følger af forarbejderne  

 til § 645, at de retsskridt, som kan iværksættes for at  

 hindre overtrædelseshandlinger, må være hjemlet i det  

 nedlagte forbud, idet fogedrettens bistand i modsat fald vil få  

 karakter af en genoptagelse af fogedforbudssagen.
I øvrigt  

 gælder proportionalitetsprincippet også for så vidt  

 angår fogedens bistand til forbudets opretholdelse.
 Udvalget anfører i betænkningen, side 36, at  

 beslaglæggelsen i praksis ofte sker således, at rekvisitus  

 frivilligt udleverer ulovlige disketter, cd-rom er eller cd er til  

 rekvirenten.
I henhold til § 646, stk. 2, 2. pkt., jf.  

 § 497 og § 498, kan fogedretten i forbindelse med bistanden til  

 forbudets opretholdelse pålægge rekvisitus at afgive forklaring  

 og undersøge hans husrum, gemmer og person.
Politiet yder efter  

 anmodning fogedretten bistand hertil.
Som nævnt tager reglerne om fogedforbud alene sigte  

 på at hindre fremtidige krænkelser.
Reglerne kan dog i et vist  

 omfang også tjene til sikring af bevis for omfanget af de aktuelle  

 krænkelser.
I forbindelse med fogedforbud mod salg af ulovlige  

 edb-programmer, ulovlige cd er eller ulovligt mærkede produkter mv. vil  

 der i reglen være grundlag for, at fogeden i medfør af  

 retsplejelovens § 645, stk. 2, træffer bestemmelse om  

 beslaglæggelse af rekvisiti lager af de ulovlige produkter.
Fogeden kan  

 pålægge rekvisitus at afgive forklaring vedrørende  

 varelageret, og undersøgelse af rekvisiti lokaler kan gennemtvinges,  

 jf. § 646, stk. 2, 2. pkt., sammenholdt med §§ 497 og 498.  

 Rekvisiti lager af ulovlige produkter kan ofte give et fingerpeg om  

 størrelsen af det ulovlige salg.
Nogen sikker sammenhæng er der  

 dog ikke tale om.
Eksempelvis kan forholdet være det, at de ulovlige  

 produkter i hovedsagen kun produceres eller hjemtages efter kundens  

 bestilling, således at lageret er lille i forhold til  

 omsætningen.
Reglerne om fogedforbud giver imidlertid ikke mulighed for  

 gennem en tvangsmæssig undersøgelse af regnskaber,  

 bogføringsmateriale, købs- og salgsnotaer, kundelister og  

 lignende at skabe et billede af størrelsen af den ulovlige  

 omsætning.
Udvalget påpeger i betænkningen, side 37, at  

 rekvisitus i sager, hvor der er spørgsmål om ulovlig intern  

 anvendelse (kopiering) af edb-programmer, i de fleste tilfælde giver  

 samtykke til, at rekvirenten eller en af denne medbragt edb-sagkyndig kan  

 undersøge rekvisiti computere, og eventuelt også til sletning af  

 de fundne ulovlige programmer.
Der hersker imidlertid usikkerhed med hensyn  

 til, i hvilket omfang undersøgelse af computere kan ske  

 tvangsmæssigt.
I de tilfælde, hvor rekvisitus afviser at give  

 samtykke til undersøgelse af computere, vil fogedretten formodentlig  

 normalt afvise anmodningen om undersøgelse.
Således  

 fremhæver udvalget i betænkningen, side 37, en afgørelse  

 af 19. februar 1999 truffet af fogedretten i Odense, hvor rekvisitus havde  

 erklæret, at det nedlagte forbud mod at anvende rekvirentens  

 edb-programmer ville blive respekteret, og hvor fogedretten herefter ikke  

 fandt, at det var »nødvendigt til forbudets opretholdelse«, at  

 rekvisiti pc ere blev undersøgt for at klarlægge, i hvilket  

 omfang den handling, der var nedlagt forbud mod havde fundet sted, indtil  

 forbudet blev nedlagt.
Anmodningen var i den pågældende sag ikke  

 begrænset til undersøgelse med henblik på sletning af  

 ulovlige programmer.
3.4. EF-forordning 3295/94, som ændret ved forordning 241/99, om  

 foranstaltninger i forbindelse med indførsel til eller udførsel  

 fra Fællesskabet af varer, der krænker visse former for  

 intellektuel ejendomsret Efter denne forordning kan toldmyndighederne i forbindelse  

 med im- og eksport til og fra EU beslaglægge varer, der mistænkes  

 for at være varemærkeforfalskede, piratkopierede eller  

 patentkrænkende.
Ved piratkopierede varer forstås efter  

 forordningen varer, der krænker ophavsrettigheder og hermed  

 beslægtede rettigheder samt mønsterrettigheder.
Toldmyndighederne retter henvendelse til den formodede  

 rettighedshaver, når de opdager mistænkelige varer i forbindelse  

 med deres almindelige virke.
Toldmyndighederne vil også kunne medvirke  

 til at hindre import efter anmodning fra rettighedshaveren, når denne  

 har fået mistanke om en forestående indførsel.  

 Såfremt varer beslaglægges, underrettes rettighedshaveren.
Denne  

 skal efter anmodning have oplysninger om im- eller eksportørens  

 identitet, for derved at kunne indbringe sagen for de myndigheder, der er  

 kompetente til at træffe afgørelse vedrørende sagens  

 realitet.
Rettighedshaveren skal desuden have mulighed for at besigtige de  

 tilbageholdte varer.
Forordningen omtales i betænkningen, side 38 som et  

 ganske effektivt middel til at hindre import til EU af krænkende  

 produkter inden for det område, den dækker.
En  

 beslaglæggelse vil efter omstændighederne samtidig kunne tjene  

 som indicium for omfanget af tidligere krænkelser og på denne  

 måde som en form for bevissikring.
Det fremhæves imidlertid  

 samtidig af udvalget, at forordningen alene udgør et supplement til  

 den øvrige lovgivning, og at den ikke overflødiggør  

 regler om bevissikring.
Toldmyndighederne kan kun i et vist omfang hindre  

 import til EU af krænkende produkter, og forordningen er uden betydning  

 i forbindelse med ulovlig import fra andre EU-lande og i forbindelse med  

 ulovlig produktion og anden ulovlig anvendelse af immaterialrettigheder, som  

 finder sted her i landet.
4. Fremmed ret 4.1. Sverige I Sverige blev der med ikrafttræden den 1. januar  

 1999 gennemført en omfattende lovgivning om bevissikring ved  

 immaterialretskrænkelser.
 Den svenske lovgivning er gennemført således,  

 at der i en række immaterialretslove, nemlig i ophavsretsloven,  

 varemærkeloven, patentloven, mønsterloven, firmaloven, loven om  

 beskyttelse af halvlederprodukter og loven om beskyttelse af plantenyheder,  

 er indsat særlige og stort set enslydende regler om såkaldt  

 »intrångsundersökning«.
Herefter kan domstolen beslutte, at der skal foretages  

 bevissikringsundersøgelse hos en formodet krænker, hvis det  

 »skäligen kan antas«, dvs. med rimelighed kan antages, at der foreligger  

 en krænkelse, og hvis det i øvrigt er i overensstemmelse med  

 proportionalitetsprincippet, jf. eksempelvis den svenske ophavsretslovs  

 § 56 a.
Undersøgelsen kan efter samme bestemmelse rettes mod  

 »föremål eller handlinger«, dvs. mod både varer og maskiner  

 og mod bogføringsmateriale og andre dokumenter samt computere.
Der er  

 dog ikke adgang til at undersøge skriftligt materiale, hvis indhold er  

 omfattet af bestemmelser om vidneforbud eller vidnefritagelse, jf.  

 ophavsretslovens § 56 f, stk. 2. Der er heller ikke adgang til at  

 iagttage et produktionsforløb (»faktiska omständigheter«) med  

 henblik på at konstatere, om der sker patentkrænkelse.
Derimod  

 antages der at være adgang til at undersøge relevante tekniske  

 tegninger og dokumenter, der beskriver produktionsprocessen.
Efter ophavsretslovens § 56 b træffes en  

 beslutning om undersøgelse af den domstol, ved hvilken retssag om  

 krænkelse er anlagt eller skal anlægges.
Domstolen kan kun tage  

 stilling til spørgsmålet om bevissikringsundersøgelse  

 på anmodning af ophavsmanden eller den, til hvem ophavsretten er  

 overdraget helt eller delvist.
Som udgangspunkt skal den formodede  

 krænker høres, inden der træffes afgørelse om  

 bevissikringsundersøgelse.
Hvis der er risiko for unddragelse af  

 bevismateriale, kan afgørelsen dog træffes uden at høre  

 den anden part.
 En afgørelse om bevissikringsundersøgelse  

 kan som hovedregel kun træffes, hvis rettighedshaveren stiller  

 sikkerhed for den skade, som modparten kan blive påført, jf.  

 ophavsretslovens § 56 c.
Efter ophavsretslovens § 56 d skal det i en  

 afgørelse om bevissikringsundersøgelse fastsættes, hvad  

 formålet med undersøgelsen er, hvilket materiale der må  

 ledes efter, og hvilke lokaliteter som må undersøges, ligesom  

 der eventuelt kan fastsættes andre vilkår.
Bestemmelsen skal ses  

 i lyset af ophavsretslovens § 56 f, hvorefter det ikke er domstolen  

 selv, men derimod »kronofogdemyndigheten«, eventuelt bistået af en  

 sagkyndig, jf. ophavsretslovens § 56 g, der står for  

 gennemførelsen af undersøgelsen.
Hvis rettighedshaveren ikke har anmodet om  

 gennemførelse af undersøgelsen inden en måned efter  

 afgørelsen herom, bortfalder afgørelsen, jf. ophavsretslovens  

 § 56 e, stk. 1. Det følger endvidere af stk. 2, at hvis  

 rettighedshaveren ikke inden en måned efter undersøgelsens  

 gennemførelse har anlagt retssag eller på anden måde  

 påbegyndt forfølgelsen af krænkelsen, skal det ved  

 undersøgelsen tilvejebragte materiale tilbageleveres.
Det samme  

 gælder, hvis en afgørelse om bevissikringsundersøgelse  

 ophæves, efter at undersøgelsen er gennemført.
Ifølge ophavsretslovens § 56 f skal modparten  

 kun underrettes om gennemførelsen af en  

 bevissikringsundersøgelse, såfremt denne er blevet hørt i  

 forbindelse med afgørelsen herom.
Bevissikringen foregår alene  

 ved fotografering, film- og lydoptagelse samt kopiering.
Kronofogden har  

 således ikke adgang til at beslaglægge hverken genstande eller  

 dokumenter.
Ved gennemførelsen af en  

 bevissikringsundersøgelse har modparten ifølge ophavsretslovens  

 § 56 g ret til at tilkalde juridisk bistand.
Undersøgelsen  

 må ikke påbegyndes, inden den juridiske rådgiver er kommet  

 til stede, medmindre der herved sker unødig forsinkelse, eller der er  

 risiko for, at formålet med undersøgelsen forspildes.  

 Kronofogden kan tillade, at rettighedshaveren eller en repræsentant for  

 denne er til stede under undersøgelsen med henblik på at  

 bistå med oplysninger.
Hvis en sådan tilladelse gives, skal  

 kronofogden sørge for, at rettighedshaveren eller repræsentanten  

 ikke får kendskab til det fremkomne i videre udstrækning, end  

 formålet tilsiger.
 Efter ophavsretsloven § 56 h skal det ved  

 undersøgelsen fremkomne registreres og stilles til rådighed for  

 parterne uden begrænsninger.
4.2. Finland I Finland er en særlig lov om bevissikring i  

 immaterialretlige sager trådt i kraft den 1. maj 2000.
Den finske lov er udformet som en speciallov.  

 Ifølge lovens § 1 finder den anvendelse i krænkelsessager  

 vedrørende ophavsretsloven, patentloven, brugsmodelloven, loven om  

 beskyttelse af halvlederprodukter, varemærkeloven, mønsterloven,  

 firmaloven og loven om beskyttelse af plantenyheder.
Bevissikringsloven  

 finder endvidere anvendelse i tilfælde af overtrædelse af  

 offentlighedslovens bestemmelser om tavshedspligt i sager vedrørende  

 lægemiddelloven og kemikalieloven samt ved overtrædelse af  

 markedsføringslovens bestemmelser om erhvervshemmeligheder mv.
Efter lovens § 2 kan den kompetente domstol beslutte  

 at beslaglægge materiale, som må antages at være af  

 bevismæssig betydning i relation til de i § 1 nævnte sager.  

 Domstolen kan også beslutte at iværksætte andre  

 foranstaltninger, der er nødvendige for at fremskaffe eller bevare  

 bevismateriale.
Både varer, maskiner, bogføringsmateriale og  

 andre dokumenter samt computere kan undersøges og beslaglægges.  

 Der vil formentlig også være adgang til at undersøge  

 produktionsprocesser mv.
Undersøgelse kan ikke alene foretages hos den  

 formodede krænker, men også hos en tredjemand, hvis det må  

 antages, at denne opbevarer effekter, der kan tjene som bevis.
Ved  

 beslutningen om beslaglæggelse eller andre foranstaltninger skal  

 proportionalitetsprincippet iagttages.
Ifølge lovens § 3 kan der træffes  

 beslutning om bevissikring, hvis rekvirenten (rettighedshaveren)  

 sandsynliggør at være rettighedshaver, at rettighederne bliver  

 krænket, eller at en krænkelse er umiddelbart forestående,  

 og at der er risiko for, at bevismateriale unddrages.
Beslutningen kan  

 ifølge lovens § 4 træffes uden at høre den anden  

 part, hvis der er risiko for, at formålet med bevissikringen ellers  

 forspildes.
 Det er »utmätningsmannen«, eventuelt bistået af  

 politiet og/eller en sagkyndig, der skal stå for gennemførelsen  

 af en beslutning om bevissikring, jf. lovens § 5.  

 »Utmätningsmannen« har   under hensyntagen til  

 proportionalitetsprincippet   ret til at fotografere, kopiere, udtage  

 prøver, lave billed- og lydoptagelser og til at iværksætte  

 andre foranstaltninger, der er nødvendige for gennemførelsen af  

 beslutningen om bevissikring.
4.3. Norge I Norge findes et retsinstitut kaldet »midlertidig  

 forføyning«.
Herefter kan den, som har krav på andet end penge,  

 begære, at rekvisitus skal undlade, foretage eller tåle en  

 handling, eller at der skal ske beslaglæggelse af rekvisiti  

 ejendom.
Det er namsretten (fogedretten), der beslutter, hvorvidt  

 anmodningen skal imødekommes.
Dette kan ske, hvis rekvirenten har  

 sandsynliggjort, 1) at han har det påberåbte krav, og 2) at  

 rekvisiti adfærd nødvendiggør en midlertidig sikring af  

 kravet, fordi forfølgelsen eller gennemførelsen af kravet  

 ellers vil blive væsentligt vanskeliggjort, eller at det er  

 nødvendigt at få en midlertidig ordning i et omtvistet  

 retsforhold for at afværge en væsentlig skade eller ulempe eller  

 for at hindre voldsomheder, som rekvisiti adfærd giver grund til at  

 frygte.
Der kan dog ikke træffes beslutning om midlertidig  

 forføyning, hvis den skade eller ulempe, som rekvisitus herved  

 påføres, står i åbenbart misforhold til rekvirentens  

 interesse i forføyningens gennemførelse.
Som udgangspunkt indkaldes begge parter til mundtlig  

 forhandling i forbindelse med rettens afgørelse om midlertidig  

 forføyning.
Retten kan dog træffe en sådan  

 afgørelse uden mundtlig forhandling, dvs. uden at underrette parten,  

 hvis der er fare forbundet med udsættelse, f.eks. fare for  

 bevisunddragelse.
Der findes en særregel om midlertidig  

 forføyning til sikring af immaterialrettigheder.
Herefter kan det  

 besluttes, at toldvæsenet skal tilbageholde varer, hvis  

 indførelse heraf vil udgøre et indgreb i en  

 immaterialrettighed.
 Der synes ikke at være aktuelle overvejelser i Norge  

 om at gennemføre en særlig lovgivning om bevissikring ved  

 immaterialretskrænkelser.
4.4. England I England findes særlige regler om såkaldte  

 »Anton Piller Orders«.
Herefter kan retten uden at underrette rekvisitus  

 tillade civil ransagning med henblik på bevissikring, såfremt der  

 er en meget stærk formodning for, at der foreligger en krænkelse,  

 at denne krænkelse skader rekvirenten i betydelig grad, og at der vil  

 ske unddragelse eller tilintetgørelse af bevismateriale, såfremt  

 sagen behandles på almindelig vis, dvs. ved forudgående  

 underretning og almindelig bevisførelse.
En Anton Piller Order påbyder rekvisitus at tillade,  

 at der foretages undersøgelse hos denne med henblik på at sikre  

 dokumenter og andet bevismateriale til brug for en senere retssag.  

 Undersøgelsen foretages af rekvirentens advokat under tilsyn af en  

 uafhængig advokat.
Der kan ikke ske undersøgelse uden rekvisiti  

 samtykke, men rekvisitus risikerer straf, hvis samtykke nægtes.  

 Almindeligvis indeholder en Anton Piller Order også et forbud mod at  

 fortsætte den krænkende virksomhed, ligesom rekvisitus kan  

 påbydes skriftligt at redegøre for, hvor eventuelt beslaglagt  

 materiale kommer fra, og til hvem lignende materiale eventuelt allerede er  

 distribueret.
Efter det oplyste, jf. betænkningen side 43, er  

 anvendelsen af Anton Piller Orders begrænset på grund af de meget  

 høje omkostninger for rekvirenten, der er forbundet hermed.
Ofte har  

 rekvirenten udgifter på mellem £ 10.000 og £ 50.000, dels pga. den  

 omfattende dokumentation, der kræves for at udstede en »ordre«, dels  

 fordi selve undersøgelsen kun kan ske under tilsyn af en  

 uafhængig advokat.
4.5. Frankrig I Frankrig findes et særligt retsinstitut, kaldet  

 »saisie-contrefacon«, som i relation til alle immaterialrettigheder giver de  

 retlige myndigheder   assisteret af eksperter udpeget af rekvirenten  

 hjemmel til tvangsmæssigt og uden at underrette parten at sikre bevis  

 gennem beslaglæggelse af krænkende produkter.
I øvrigt  

 varierer reglerne for de forskellige immaterialrettigheder.
De mest vidtgående bevissikringsmuligheder synes man  

 at have inden for patentretten.
Her kan retten   typisk ved anvendelse af  

 rekvirentens egen patentagent   gennemtvinge undersøgelse af maskiner  

 og processer med henblik på at fastslå patentkrænkelse.
Der  

 er endvidere hjemmel til undersøgelse af bogføringsmateriale og  

 prislister mv.
Inden for ophavsretten giver reglerne om  

 saisie-contrefacon, jf. immaterialretslovens artikel L.332-1 ff,  

 tilsyneladende ikke hjemmel til undersøgelse af  

 bogføringsmateriale og prislister mv.
Der findes derimod en  

 særlig bestemmelse om adgang til undersøgelse af computere  

 (artikel L.332-4), som efter det oplyste giver rettighedshaverne en effektiv  

 bevissikringsadgang på dette område.
4.6. Tyskland Som udgangspunkt synes retstilstanden i Tyskland stort set  

 at svare til den danske.
Der findes imidlertid i BGB § 809 en  

 bestemmelse, som under visse omstændigheder hjemler et materielt krav  

 på at få adgang til at besigtige en ting, som er i en andens  

 besiddelse, og der foregår for tiden i litteratur og retspraksis  

 bestræbelser på at fortolke denne bestemmelse således, at  

 den kan benyttes til undersøgelse af computere.
Der synes dog indtil  

 videre alene at foreligge afgørelser herom fra lavere  

 domstolsinstanser, og den tyske højesteret (Bundesgerichtshof) har i  

 en dom fra 1986 (die »Druckbalken-Entscheidung«, NJW-RR 1986.480) antaget, at  

 BGB § 809 ikke giver hjemmel til andet end den blotte ydre besigtigelse,  

 således at det f.eks. ikke er muligt at sætte den besigtigede  

 genstand i drift.
Det må således anses for uafklaret, om BGB  

 § 809 kan benyttes til undersøgelse af computere.
I givet fald  

 kan besigtigelse efter BGB § 809 imidlertid formentlig  

 gennemføres som et foreløbigt retsmiddel, således at  

 forudgående høring af besidderen kan undlades.
 Overvejelserne i Tyskland synes at være koncentreret  

 om undersøgelse af computere, og BGB § 809 kan formentlig ikke  

 give hjemmel til at undersøge bogføringsmateriale mv. med  

 henblik på at sikre bevis for tidligere krænkelser.
5. Lovforslagets udformning Lovforslaget er med enkelte ændringer af overvejende  

 redaktionel karakter identisk med det udkast til lovforslag, som er  

 udarbejdet af udvalgets flertal i betænkning nr. 1385/2000.
 Der henvises til betænkningen, kapitel 5 og 6.
5.1. Behovet for lovgivning Et flertal af udvalgets medlemmer (alle med undtagelse af  

 Advokatrådets repræsentant) anbefaler, at der gennemføres  

 en lov om bevissikring ved krænkelse af immaterialrettigheder mv.  

 Baggrunden herfor er, at den teknologiske udvikling har medført en  

 markant stigning i omfanget af krænkelser samtidig med, at den har  

 gjort det sværere for rettighedshaverne at føre bevis for  

 krænkelsernes omfang og dermed opnå en erstatning, som  

 dækker det reelle tab.
I tilfælde af ulovlig produktion/import og  

 forhandling af krænkende produkter er det væsentligste problem  

 således at føre bevis for krænkelsernes omfang.
Et  

 sådant bevis kan i reglen kun føres, såfremt der er adgang  

 til den formodede krænkers bogføringsmateriale, ordresedler og  

 lignende.
Disse oplysninger kan fremskaffes tvangsmæssigt ved  

 ransagning, men denne mulighed eksisterer kun i visse af de groveste  

 tilfælde, som er undergivet (betinget) offentlig påtale og  

 mulighed for frihedsstraf.
I øvrigt vil en ransagning tage sigte  

 på at tilvejebringe grundlag for en straffesag og ikke på at  

 fremskaffe bevis til brug for rettighedshaverens opgørelse af sit  

 erstatningskrav.
Uden for strafferetsplejen kan bevismateriale i et vist  

 omfang fremskaffes tvangsmæssigt i forbindelse med en  

 fogedforbudsforretning.
Dette gælder dog ikke umiddelbart  

 bogføringsmateriale og lignende, der indeholder oplysninger om  

 omfanget af tidligere krænkelser, da fogedforbudsinstituttet alene  

 tager sigte på at hindre fremtidige krænkelser.
Hvis krænkelserne består i ulovlig intern  

 anvendelse af edb-programmer eller andet digitalt lagret materiale, er de i  

 reglen meget vanskelige at bevise, hvis ikke der er adgang til  

 tvangsmæssig undersøgelse af den eller de computere, der  

 benyttes i forbindelse med den ulovlige anvendelse.
Endvidere gør der  

 sig det særlige forhold gældende, at ulovlige edb-programmer  

 eller andet digitalt materiale installeret på computere kan slettes i  

 løbet af ganske kort tid, således at det definitive bevis for  

 krænkelserne herved   i hvert fald umiddelbart   tilintetgøres.  

 Det er derfor også nødvendigt at kunne foretage en  

 bevissikringsundersøgelse uanmeldt.
Reglerne om ransagning giver en sådan adgang i visse  

 situationer, men af de foran anførte grunde har udvalgets flertal  

 anset disse regler for utilstrækkelige.
Det samme gælder reglerne  

 om fogedforbud.
En fogedforretning med henblik på nedlæggelse af  

 forbud kan i mange tilfælde gennemføres uden forudgående  

 underretning af modparten, og der er, når forbud er nedlagt, formentlig  

 hjemmel til tvangsmæssigt at gennemføre en undersøgelse  

 af computere med henblik på at slette ulovlige programmer.
Sletning af  

 programmer vil dog kunne være et uforholdsmæssigt indgreb, som af  

 denne grund kan blive afvist af fogedretten eller ikke ønskes af  

 rettighedshaveren, bl.a. fordi denne herved risikerer at ifalde  

 erstatningsansvar.
Rettighedshaverens interesse er i de fleste tilfælde  

 alene at kunne foretage uanmeldt tvangsmæssig undersøgelse af  

 computere med henblik på at konstatere arten og omfanget af formodede  

 krænkelser.
Herved kan der skabes grundlag for indgåelse af  

 licensaftale og fremsættelse af erstatningskrav for hidtidige  

 krænkelser.
Reglerne om fogedforbud giver ikke mulighed for en  

 sådan undersøgelse.
 I de tilfælde, hvor det uden omfattende  

 bevisførelse kan sandsynliggøres over for fogedretten, at der  

 foreligger krænkelser af et ikke ubetydeligt omfang, består der  

 efter flertallets opfattelse et væsentligt behov for at give  

 rettighedshaverne mulighed for at få gennemført en uanmeldt og  

 tvangsmæssig undersøgelse af en formodet krænkers lokaler  

 og genstande, herunder navnlig også af regnskabsmateriale mv. og af  

 computere, med henblik på at sikre bevis for krænkelser og  

 overtrædelser samt omfanget heraf.
 Udvalgets flertal fremhæver, at regler om  

 civilretlig bevissikring, når bortses fra det noget videre  

 anvendelsesområde, ikke vil indebære nogen mere indgribende  

 fravigelse af princippet om boligens ukrænkelighed end de  

 gældende regler om straffeprocessuel ransagning.
En adgang til at foretage tvangsmæssig  

 undersøgelse af forretningslokaler mv. med henblik på  

 bevissikring vedrørende formodede immaterialretskrænkelser, vil  

 efter omstændighederne indebære en risiko for, at der utilsigtet  

 eller i et omfang, som rettighedshaverens interesser ikke kan begrunde, sker  

 en afsløring af den undersøgte virksomheds  

 erhvervshemmeligheder.
Dette kunne navnlig tænkes, hvis bevissikringen  

 var rettet mod krænkelse af patentrettigheder eller lignende  

 rettigheder, som formodes at finde sted i den undersøgte virksomheds  

 produktionsprocesser eller produktionsapparat.
Sådanne tilfælde  

 har udvalgets flertal derfor valgt ikke at foreslå omfattet af  

 bevissikringsreglerne.
I de tilfælde, som forslaget i første  

 række tager sigte på   overtrædelser i form af salg af  

 piratkopierede eller varemærkeforfalskede varer eller i form af ulovlig  

 anvendelse af edb-programmer   vil der i reglen ikke foreligge noget behov  

 for beskyttelse af produktions- eller andre erhvervshemmeligheder, ligesom  

 parterne i reglen ikke kan betragtes som konkurrenter.
Princippet om boligens ukrænkelighed og hensynet til  

 beskyttelse af erhvervshemmeligheder udgør efter flertallets  

 opfattelse ikke modhensyn, som vejer tungere end behovet for at forbedre  

 rettighedshavernes bevissikringsmuligheder.
Det må herved tages i  

 betragtning, at de foreslåede bevissikringsregler i første  

 række tager sigte på klare overtrædelser af den  

 nævnte karakter.
For så vidt angår de forpligtelser, som  

 TRIPS-aftalens artikel 50 pålægger den danske stat, har udvalgets  

 flertal haft forskellige vurderinger af, om Danmark opfylder TRIPS-aftalens  

 krav med hensyn til foreløbige foranstaltninger til bevissikring.
Der  

 henvises herom til betænkningen side 22-27.
 Et mindretal (Advokatrådets repræsentant i  

 udvalget) kan ikke støtte et forslag til lov om bevissikring ved  

 krænkelse af immaterialrettigheder mv.
En afvejning af de hensyn, der taler henholdsvis for og  

 imod en lov, der hjemler mulighed for undersøgelse i private hjem og  

 erhvervsvirksomheder i den civile retsplejes former, fører efter  

 mindretallets opfattelse til, at der ikke bør gennemføres  

 regler om bevissikring.
Dette er begrundet i, at den adgang, der vil blive  

 givet til erhvervslokaler og private hjem for gennemgang, fjernelse og  

 kopiering af materiale, rummer væsentlige retssikkerhedsmæssige  

 problemer.
Hertil kommer de alvorlige integritetskrænkelser, der er  

 forbundet med sådanne indgreb, herunder vedrørende boligens  

 ukrænkelighed.
Mindretallet anfører, at disse væsentlige  

 hensyn må gå foran hensynet til rettighedshavernes interesser, og  

 mener ikke, at udformningen af de foreslåede bevissikringsregler vil  

 kunne afbøde disse betænkeligheder på det mere  

 principielle plan.
Mindretallet tilføjer, at tvangsmæssig  

 bevissikring i dansk retspleje kun findes inden for straffeprocessen, dvs. at  

 det alene kan ske på foranledning af politi og anklagemyndighed, der  

 arbejder på grundlag af et objektivitetsprincip.
En særlig  

 lovgivning inden for den civile retspleje om bevissikring på enkelte  

 retsområder, som i dette tilfælde for  

 immaterialretskrænkelser, vil være en fundamental nyskabelse i  

 den danske civile procesret.
Sager om krænkelse af  

 immaterialrettigheder adskiller sig efter mindretallets opfattelse ikke  

 væsentligt fra andre civile erstatningssager, og det er derfor  

 også af denne grund betænkeligt at give indehavere af  

 immaterielle rettigheder en særstilling gennem adgang til at anvende  

 særlige tvangsmidler til at fremskaffe beviser til brug for en eventuel  

 senere civil erstatningssag.
 Mindretallet anbefaler derfor, at man - hvis man  

 ønsker at prioritere de muligt krænkedes interesser  

 højest - drøfter beskyttelse af disse interesser generelt inden  

 for den civile retspleje ved forelæggelse for Retsplejerådet  

 f.eks. i form af fornødne ændringer af retsplejelovens  

 forbudsregler   inden der tages endelig stilling til, om der bør  

 indføres særregler for et enkelt område.
 Mindretallet tilføjer desuden, at rettighedshaverne  

 via fogedretten har adgang til at få nedlagt forbud som et  

 foreløbigt retsmiddel forud for, at der er konstateret en  

 krænkelse, og at der under den efterfølgende justifikationssag  

 bl.a. er adgang til at begære dokumenter fremlagt (edition) med henblik  

 på at få tilvejebragt de nødvendige beviser.  

 Overtrædelse af immaterialretslovene er normalt sanktioneret ved straf,  

 og såfremt der er tale om grove tilfælde af  

 immaterialretskrænkelser, tilkommer det efter dansk retstradition  

 politi og anklagemyndighed at foranledige de nødvendige  

 tvangsmæssige bevissikringsmidler bragt i anvendelse ved ransagning i  

 overensstemmelse med bestemmelserne i retsplejelovens kapitel 73.
For så vidt angår de forpligtelser, som  

 TRIPS-aftalens artikel 50 pålægger den danske stat,  

 bemærker mindretallet, at det er umuligt at vide, hvad resultatet vil  

 blive af en sag inden for TRIPS-aftalens system.
Mindretallet mener, at det  

 er et politisk spørgsmål, om denne tvivl bør afklares nu,  

 og i bekræftende fald hvorledes.
 Justitsministeriet kan tiltræde udvalgsflertallets  

 anbefaling om, at der i tilfælde, hvor det uden omfattende  

 bevisførelse kan sandsynliggøres, at der foregår  

 væsentlige krænkelser af immaterialrettigheder mv., bør  

 indføres regler, der gør det muligt for rettighedshaverne med  

 bistand fra fogedretten at foretage undersøgelse af krænkerens  

 erhvervsvirksomhed eller bolig med henblik på at sikre bevis for  

 krænkelserne og deres omfang.
 Som anført i bemærkningerne under pkt. 2.2,  

 har krænkelser og overtrædelser på det immaterialretlige  

 område efterhånden taget et omfang, som er særdeles  

 mærkbart for rettighedshaverne. Årsagen til den markante stigning  

 i omfanget af krænkelser er bl.a. fremkomsten af ny teknologi, der  

 muliggør piratkopiering på en hurtig, billig og let måde,  

 stort set uden kvalitetsforringelse.
Justitsministeriet er enig med udvalgets flertal i, at  

 retsplejelovens regler om ransagning, fremrykket bevisførelse og  

 isoleret bevisoptagelse samt fogedforbud ikke på alle områder  

 giver rettighedshaverne fuldt tilstrækkelig mulighed for at sikre sig  

 bevis vedrørende immaterialretskrænkelser og deres omfang.
Der  

 henvises herved til gennemgangen oven for i bemærkningernes pkt.  

 3.1.-3.3.
 Justitsministeriet finder endvidere som udvalgets flertal,  

 at der i lyset af krænkelsernes omfang og karakter, jf. herved  

 bemærkningerne i pkt. 2.2. ovenfor, må lægges betydelig  

 vægt på de særlige omstændigheder, der  

 nødvendiggør bedre og mere effektive redskaber til  

 retsforfølgning af immaterialretskrænkelser.
 Justitsministeriet har i den forbindelse lagt vægt  

 på, at de foreslåede regler om bevissikring er udtryk for en  

 afbalanceret løsning, der tager behørigt hensyn til såvel  

 rettighedshaverens som den formodede krænkers interesser.
Justitsministeriet har endelig lagt vægt på,  

 at det er karakteristisk for sager om krænkelse af  

 immaterialrettigheder, at krænkeren i reglen vil være  

 virksomheder eller personer, som rettighedshaveren ikke tidligere har haft  

 nogen forretningsmæssig eller anden forbindelse med.
Rettighedshaveren  

 har således normalt ikke mulighed for ved aftalevilkår eller  

 lignende at sikre sig mod krænkelserne.
De sager, der omfattes af  

 lovforslaget, rummer blandt andet derfor specielle bevisproblemer, som ikke i  

 samme omfang gør sig gældende på andre retsområder.  

 Hertil kommer, at beviset for krænkelserne i en række  

 tilfælde vil kunne bortskaffes på meget kort tid.
 Med lovforslaget fjernes endvidere enhver tvivl om,  

 hvorvidt Danmark lever op til TRIPS-aftalens krav.
 Om forholdet til grundloven og menneskerettighederne  

 henvises til bemærkningerne i pkt. 6.
5.2. Den lovtekniske udformning Regler om bevissikring ved krænkelse af  

 immaterialrettigheder kan tænkes indsat i de enkelte immaterialretlige  

 love.
En anden mulighed er at indsætte reglerne i retsplejeloven,  

 eventuelt i tilslutning til reglerne om fogedforbud.
En tredje mulighed er at  

 udarbejde en særskilt lov om bevissikring ved krænkelse af  

 immaterialrettigheder.
I Sverige har man valgt at indsætte reglerne om  

 bevissikring i de enkelte immaterialretlige love.
Denne løsning  

 indebærer imidlertid, at ensartede og temmelig omfattende regler skal  

 indsættes i et større antal love, herunder i love om typer af  

 immaterialrettigheder, hvor spørgsmålet om bevissikring kun vil  

 have mindre praktisk betydning.
Udvalgsflertallet har anset det for mest  

 hensigtsmæssigt at udarbejde et udkast til en særskilt lov om  

 bevissikring ved krænkelse af immaterialrettigheder mv.
Udvalget har  

 herved henvist til, at retsplejeloven alene bør indeholde regler af  

 generel karakter, og at indsættelse i retsplejeloven af særlige  

 regler om bevissikring ved krænkelse af immaterialrettigheder vil bryde  

 med denne ordning.
 Der henvises til betænkningen side 53-54.
 I sit høringssvar over betænkningen har  

 Præsidenten for Østre Landsret bemærket, at reglerne om  

 bevissikring eventuelt bør optages i retsplejeloven, således at  

 reglerne om bevissikring finder anvendelse, i det omfang der henvises til dem  

 i de enkelte immaterialretslove.
 Udvalgets mindretal (Advokatrådets  

 repræsentant) har givet udtryk for lignende synspunkter.
 Det er Justitsministeriets overordnede opfattelse, at  

 retsplejeloven som hovedregel bør indeholde processuelle regler af  

 generel karakter, mens særlige processuelle regler på specielle  

 retsområder bør holdes uden for retsplejeloven.  

 Indsættelse af særlige regler om bevissikring ved krænkelse  

 af immaterialrettigheder i retsplejeloven ville bryde med denne ordning.  

 Uanset at reglerne om bevissikring er beslægtede med navnlig reglerne  

 om fogedforbud og reglerne om ransagning, finder Justitsministeriet  

 således, at reglerne bør holdes uden for retsplejeloven, da der  

 er tale om specialregler, der alene regulerer nøje afgrænsede  

 materielle områder (immaterialretskrænkelser mv.).
 Justitsministeriet kan på den baggrund  

 tiltræde udvalgsflertallets forslag om, at reglerne om bevissikring  

 gennemføres ved en selvstændig lov.
5.3. Immaterialrettigheder mv. der omfattes af lovforslaget Udvalgets udgangspunkt har - ligesom i Sverige og Finland  

 - været, at loven bør omfatte alle former for  

 immaterialrettigheder, medmindre der for den enkelte type af immaterialret  

 gør sig særlige modhensyn gældende eller er grund til at  

 antage, at regler om bevissikring er   og også fremover vil være  

   uden praktisk relevans.
Udvalget har endvidere fundet, at der er behov for at  

 medtage visse typer af overtrædelser, som formelt ikke har karakter af  

 krænkelser af immaterialrettigheder, men som er nært  

 beslægtet med sådanne krænkelser.
Som eksempler kan  

 nævnes overtrædelse af ophavsretslovens regler om  

 blankbåndsvederlag, jf. lovens §§ 39 ff, og overtrædelse af  

 markedsføringslovens § 1 ved ulovlig produktefterligning, jf.  

 herom nedenfor.
På det ophavsretlige område foreslår  

 udvalget, at både krænkelser af de egentlige ophavsrettigheder og  

 krænkelser af de såkaldte naborettigheder, jf. herved de  

 overtrædelser, der er nævnt i ophavsretslovens § 76,  

 stk. 1, nr. 1 og 2, og § 77, omfattes.
Udvalget har endvidere  

 foreslået, at nogle af de overtrædelser, der er nævnt i  

 lovens § 76, stk. 1, nr. 3, nemlig overtrædelser af  

 ophavsretslovens § 11, stk. 2, § 73 og § 74, samt  

 overtrædelser som nævnt i lovens § 78, medtages.
For  

 så vidt angår § 76, stk. 1, nr. 5, om  

 tilsidesættelse af oplysningspligten vedrørende  

 blankbåndsvederlag har udvalget på grundlag af oplysninger fra  

 Copy-Dan, Båndkopi, som administrerer den danske  

 blankbåndsordning, fundet det dokumenteret, at der består et  

 behov for regler om bevissikring, og udvalget finder således, at dette  

 område bør medtages.
Ligeledes medtager udvalget § 76,  

 stk. 1, nr. 4, om tilsidesættelse af oplysningspligten  

 vedrørende følgerettigheder, idet udvalget har fundet, at der  

 også på dette område kan tænkes at opstå et  

 bevissikringsbehov.
 Udvalget foreslår endvidere, at det  

 varemærkeretlige område, mønsterretten og beskyttelsen af  

 virksomheders navne (firma), jf. erhvervsvirksomhedslovens § 6,  

 aktieselskabslovens § 153, anpartsselskabslovens § 2 og lov om  

 erhvervsdrivende fonde § 4 omfattes af lovforslaget.
 Der henvises til betænkningen side 55-59.
 Justitsministeriet kan tiltræde udvalgets  

 anbefalinger vedrørende de ovennævnte rettigheder mv., og  

 lovforslaget er udformet i overensstemmelse hermed, jf. lovforslagets  

 § 1, stk. 2, nr. 1, 2, 3, 5, 6 og 7.
 Udvalget har endvidere overvejet, om der er grundlag for  

 at medtage ophavsretslovens regler om tvangslicens, jf. opregningen i lovens  

 § 47, stk. 1. Spørgsmålet har navnlig praktisk  

 betydning i relation til brug af lydoptagelser i radio og fjernsyn mv., jf.  

 ophavsretslovens § 68.
Et flertal i udvalget (alle med undtagelse af  

 repræsentanterne for Samrådet for Ophavsret og  

 IT-brancheforeningen) finder, at tvangslicenser bør holdes ude fra  

 lovens anvendelsesområde.
Kulturministeriets repræsentant i  

 udvalget har givet udtryk for, at § 68 ikke bør være  

 omfattet af et særligt bevissikringsinstitut, da der ikke er tale om  

 krænkelse af en eneret, og da tvangslicensen ved overtrædelse af  

 vilkårene herfor kan ændres til en eneret, jf. ophavsretslovens  

 § 47, stk. 3.
Et mindretal i udvalget (repræsentanterne for  

 Samrådet for Ophavsret og IT-brancheforeningen) peger på, at  

 ophavsretslovens regler om tvangslicens udtrykkeligt fastslår, at  

 rettighedshaverne har krav på vederlag for den skete brug, og finder,  

 at hævdelsen af denne vederlagsret rejser ganske de samme  

 bevisproblemer som krænkelser af enerettigheder.
Mindretallet henviser  

 herved til, at muligheden for at fastsætte nærmere regler om  

 opkrævning af vederlag for udnyttelse af tvangslicenser og om brugernes  

 oplysningspligt i denne forbindelse, jf. ophavsretslovens § 47,  

 stk. 2, indtil nu ikke er blevet benyttet.
Den manglende oplysningspligt  

 understreger efter mindretallets opfattelse behovet for adgang til en  

 effektiv bevissikring f.eks. over for lokalradioer, som vedholdende og  

 systematisk undrager sig betalingspligten over for Gramex.
Denne bevissikring  

 kan efter mindretallets opfattelse ikke erstattes af stikprøvevise  

 aflytninger, der i adskillige tilfælde har vist sig nyttesløse  

 og urimeligt omkostningskrævende.
Den særlige adgang til ved dom  

 at konvertere tvangslicensen til en eneret, jf. ophavsretslovens § 47,  

 stk. 3, er efter mindretallets opfattelse af tids- og  

 omkostningsmæssige grunde uden praktisk værdi, og giver desuden  

 ingen mulighed for at fremskaffe oplysninger om omfanget af lokalradioens  

 krænkelser af vederlagsretten, mens tvangslicensen var gældende.  

 Mindretallet påpeger endelig, at de foreslåede  

 bevissikringsregler på en række andre områder gøres  

 anvendelige ud fra friere behovsovervejelser, selv om der ikke sker  

 krænkelse af enerettigheder.
Disse behov gør sig gældende  

 med fuldt samme styrke ved grove og systematiske krænkelser af  

 vederlagsretten på tvangslicensområderne.
 Der henvises til betænkningen side 56.
Regeringen har i overensstemmelse med udvalgsflertallets  

 anbefaling ikke fundet grundlag for at stille forslag om medtagelse af  

 tvangslicenser under reglerne om bevissikring.
Regeringen har herved blandt  

 andet lagt vægt på, at det følger af ophavsretslovens  

 § 47, stk. 2, at kulturministeren kan fastsætte nærmere  

 regler om opkrævning af vederlag i henhold til  

 tvangslicensbestemmelserne, herunder ophavsretslovens § 68. Der vil i  

 den forbindelse eventuelt kunne fastsættes regler om en generel  

 oplysningspligt mv., samt andre regler, der tager hensyn til de særlige  

 forhold, som gør sig gældende inden for de enkelte  

 tvangslicensområder.
 På den baggrund er lovforslaget udformet i  

 overensstemmelse med flertallets forslag.
I tilslutning til gennemgangen af ophavsretslovens regler  

 har udvalget overvejet, om der også bør være øget  

 adgang til bevissikring ved overtrædelser omfattet af § 75 a i lov  

 om radio- og fjernsynsvirksomhed, dvs. ved salg mv. af piratprogramkort.
Det  

 har på den ene side været anført, at der ikke direkte er  

 tale om en immaterialretskrænkelse.
På den anden side har det  

 været anført, at ulovligt salg af piratprogramkort rammer  

 rettighedshaverne, og branchen har over for udvalget dokumenteret at have  

 betydelige bevissikringsproblemer, navnlig i relation til beviset for  

 omfanget af en virksomheds eller persons ulovlige salg.
På denne  

 baggrund har udvalget fundet, at radio- og fjernsynslovens § 75 a  

 bør medtages.
Justitsministeriet er enig med udvalget i, at  

 overtrædelser som nævnt i § 75 a i lov om radio- og  

 fjernsynsvirksomhed bør kunne danne baggrund for en  

 bevissikringsundersøgelse.
Det bemærkes i den forbindelse, at  

 § 75 a på tidspunktet for afgivelse af betænkning nr.  

 1385/2000 alene omfattede salg mv. i erhvervsmæssigt øjemed.
Ved  

 lov nr. 446 af 31. maj 2000 blev § 75 a ændret, således at  

 bestemmelsen nu også omfatter salg mv. af dekodere eller andet  

 dekoderudstyr, der sker i ikke-erhvervsmæssigt øjemed.  

 Justitsministeriet finder imidlertid, at reglerne om bevissikring også  

 bør omfatte privates salg mv. af det nævnte udstyr, hvor  

 betingelserne i lovforslagets § 1 i øvrigt er opfyldt.  

 Lovforslaget omfatter på den baggrund også sådanne  

 overtrædelser af § 75 a, som omhandlet i den seneste ændring  

 af bestemmelsen, jf. herved lovforslagets § 1, stk. 2, nr. 4.
Udvalget har endvidere fundet, at bevissikringsreglerne  

 som udgangspunkt også bør finde anvendelse ved krænkelse  

 af patenter, og at brugsmodeller og rettigheder til halvlederprodukters  

 udformning i tilslutning hertil bør medtages.
Anvendelse af reglerne  

 om bevissikring på disse teknisk betonede rettigheder giver efter  

 udvalgets opfattelse ikke anledning til særlige betænkeligheder,  

 så længe der er tale om produkter bestemt for salg.
Angår  

 den formodede krænkelse derimod en produktionsproces eller maskiner  

 eller andet udstyr, som indgår i den anden virksomheds  

 produktionsapparat, består der efter udvalgets flertals opfattelse  

 så stærke hensyn til beskyttelse af denne virksomheds  

 erhvervshemmeligheder, at de foreslåede regler om bevissikring ikke  

 bør finde anvendelse, jf. neden for i bemærkningerne under pkt.  

 5.5.
De grunde, som har ført til, at udvalgets flertal  

 foreslår den nævnte undtagelse for visse tilfælde af  

 krænkelse af patenter, brugsmodeller og rettigheder til  

 halvlederprodukters udformning, gør sig gældende på samme  

 måde i relation til erhvervshemmeligheder, jf.  

 markedsføringslovens § 10. Anvendelse af reglerne om bevissikring  

 til fordel for indehaveren af erhvervshemmeligheder ville indebære, at  

 denne, når en krænkelse var sandsynliggjort, fik adgang til at  

 lade foretage en undersøgelse af konkurrentens produktionsprocesser og  

 produktionsapparat.
Den overvejende opfattelse i udvalget har været, at  

 dette ville være for vidtgående, da der herved regelmæssigt  

 ville opstå en alvorlig risiko for prisgivelse af konkurrentens  

 erhvervshemmeligheder.
Denne risiko ville ikke, eller i hvert fald ikke  

 på effektiv måde, kunne imødegås ved, at det blev  

 overladt til en sagkyndig at foretage undersøgelsen af konkurrentens  

 produktionsprocesser og produktionsapparat, idet rekvirenten i sagens natur  

 måtte have adgang til at studere den sagkyndiges rapport  

 vedrørende ligheder og forskelle mellem de to virksomheders  

 fremgangsmåder og maskiner mv.
Af disse grunde har udvalget heller ikke  

 fundet, at erhvervshemmeligheder, jf. markedsføringslovens § 10,  

 bør være omfattet af bevissikringsreglerne.
Justitsministeriet kan tiltræde udvalgets  

 anbefalinger vedrørende de ovennævnte rettigheder mv., og  

 lovforslaget er udformet i overensstemmelse hermed, jf. lovforslagets  

 § 1, stk. 2, nr. 8, 9 og 10, som begrænset ved lovforslagets  

 § 1, stk. 3, 2. pkt.
Der henvises til bemærkningerne i pkt.  

 5.5. vedrørende sidstnævnte bestemmelse.
Ministeriet for Fødevarer, Landbrug og Fiskeri har  

 på forespørgsel fra udvalget anført, at rettigheder til  

 plantenyheder og geografiske betegnelser mv. bør medtages af hensyn  

 til retsenheden på det immaterialretlige område.
Udvalget har  

 fundet, at der både ved geografiske betegnelser mv. og ved  

 plantenyheder kan tænkes at opstå et bevissikringsbehov, og at  

 begge områder bør medtages.
Geografiske betegnelser mv. er  

 beskyttet i henhold til Rådets forordning (EØF) nr. 2081/92 om  

 beskyttelse af geografiske betegnelser og oprindelsesbetegnelser for  

 landbrugsprodukter og levnedsmidler.
 Der henvises til betænkningen side 59.
 Justitsministeriet er enig i udvalgets anbefalinger  

 vedrørende dette punkt, jf. lovforslagets § 1, stk. 2, nr.  

 11 og 12.
Udvalget har endelig fundet, at det vil være  

 hensigtsmæssigt at medtage reglerne om ulovlig produktefterligning jf.  

 markedsføringslovens § 1. Som begrundelse herfor fremhæves  

 det i betænkningen, at der i tilfælde af mistanke om ophavs-  

 eller mønsterretlige krænkelser ofte også rejses  

 spørgsmål om overtrædelse af reglerne om ulovlig  

 produktefterligning, jf. markedsføringslovens § 1. Det kan  

 være forbundet med væsentlige afgrænsningsproblemer at  

 afgøre, hvorvidt et produkt er ophavs- eller mønsterretligt  

 beskyttet, eller om det alene beskyttes efter markedsføringslovens  

 regler om ulovlig produktefterligning.
Hvis reglerne herom ikke medtages, vil  

 fogedretterne blive tvunget til at tage stilling til disse vanskelige  

 afgrænsningsspørgsmål, idet der i så fald kun kan  

 foretages bevissikringsundersøgelse i tilfælde af ophavs- eller  

 mønsterretlige krænkelser, men ikke ved overtrædelse af  

 markedsføringslovens regler om efterligning.
 Der henvises til betænkningen side 59.
 Justitsministeriet kan tiltræde udvalgets  

 synspunkter vedrørende markedsføringslovens § 1.  

 Lovforslaget er udformet i overensstemmelse hermed, jf. lovforslagets  

 § 1, stk. 2, nr. 13.
5.4. Hvilken myndighed bør være kompetent? Under hensyn til princippet i grundlovens § 72 om  

 boligens ukrænkelighed har der været enighed i udvalget om, at  

 beslutningen om at iværksætte en bevissikringsundersøgelse  

 bør træffes af en domstol.
Domstolen bør desuden, evt.  

 bistået af sagkyndige, stå for gennemførelsen af en  

 sådan undersøgelse.
Bl.a. fordi rekvirenten formentlig ofte vil  

 begære både nedlæggelse af fogedforbud og foretagelse af  

 bevissikringsundersøgelse, har der været enighed om, at det vil  

 være mest hensigtsmæssigt, at fogedretten er den kompetente  

 myndighed.
 Der henvises til betænkningen side 54.
 Justitsministeriet kan tiltræde udvalgets forslag  

 om, at såvel beslutningen som udførelsen af  

 bevissikringsundersøgelsen foretages af fogedretterne, jf.  

 lovforslagets § 1 og § 2.
5.5. Undersøgelsens genstand Udvalget foreslår, at en  

 bevissikringsundersøgelse som udgangspunkt bør kunne omfatte  

 alt materiale, som må antages at være af betydning med henblik  

 på at konstatere, om og i hvilket omfang krænkelser eller  

 overtrædelser har fundet sted.
Hvis der foreligger mistanke om fremstilling eller salg af  

 ulovlige varer, vil det naturlige udgangspunkt for en  

 bevissikringsundersøgelse være et eventuelt lager af  

 sådanne varer samt maskiner og andet produktionsudstyr til fremstilling  

 heraf.
Et lager af ulovlige varer og maskiner mv. til fremstilling af  

 sådanne varer, afspejler imidlertid ikke nødvendigvis  

 krænkelsernes reelle omfang.
Forholdet kan være det, at de  

 ulovlige varer i hovedsagen kun produceres eller hjemtages efter kundens  

 bestilling, således at lageret er beskedent i forhold til  

 omsætningen.
Fundne maskiner mv. vil typisk alene kunne bruges til at  

 bevise, at en ulovlig produktion kan have fundet sted, men ikke  

 størrelsen heraf.
Et nogenlunde sikkert billede af krænkelsernes eller  

 overtrædelsernes omfang kan derfor kun opnås ved  

 undersøgelse af bogføringsmateriale, fakturaer, ordresedler,  

 reklamemateriale og lignende, herunder sådanne oplysninger i  

 elektronisk form.
På denne baggrund har udvalget fundet, at også  

 materiale af denne karakter bør kunne være genstand for  

 undersøgelse.
Da der samtidig er væsentlige hensyn at tage til  

 rekvisitus, bør der efter udvalgets opfattelse dog ikke være  

 adgang til at foretage en generel gennemgang af virksomhedens  

 forretningspapirer.
Kun de dokumenter mv., der er relevante i forhold til en  

 konkret mistanke, bør kunne undersøges.
Det bør  

 endvidere ikke være rettighedshaveren, der gennemgår materialet,  

 men fogedretten eller en uvildig sagkyndig udpeget af fogedretten.
Udvalget har tillige anført, at fakturaer og  

 ordresedler i reglen vil indeholde oplysninger om, hvem der har leveret de  

 formodet krænkende produkter til rekvisitus, eller til hvem denne har  

 solgt produkterne.
Rekvirenten må som led i bevissikringen anses for  

 berettiget til at modtage sådanne oplysninger om leverandører  

 og/eller aftagere, herunder eventuelt tillige om størrelsen af  

 omsætningen med den enkelte leverandør eller aftager.
Omfattende  

 undersøgelser vedrørende sådanne forhold vil dog efter  

 omstændighederne kunne afskæres efter et  

 proportionalitetsprincip.
Ved elektroniske lagre og ved ulovlig intern anvendelse af  

 immaterialretligt beskyttet materiale i digital form, typisk edb-programmer,  

 kan bevis for krænkelser i reglen kun føres, hvis der er adgang  

 til at undersøge den formodede krænkers computere og andet  

 IT-udstyr.
Dertil kommer, at de ulovlige programmer kan slettes på  

 meget kort tid.
Udvalget foreslår på den baggrund, at der  

 også bør gives adgang til at undersøge computere og andet  

 IT-udstyr med henblik på at konstatere krænkende materiale og  

 anvendelsen heraf.
 Der henvises til betænkningen side 60.
 Justitsministeriet kan tiltræde udvalgets  

 synspunkter vedrørende genstanden for undersøgelsen.  

 Lovforslaget er udformet i overensstemmelse hermed, jf. § 1,  

 stk. 3, sammenholdt med proportionalitetsprincippet i § 1,  

 stk. 4. Vedrørende sidstnævnte bestemmelse henvises til  

 bemærkningerne neden for under pkt. 5.7.
Udvalget har særlig diskuteret adgangen til at  

 undersøge produktionsprocesser samt maskiner og andet  

 produktionsudstyr, der ikke er bestemt for salg, i relation til en formodet  

 krænkelse af patenter, brugsmodeller og rettigheder til  

 halvlederprodukters udformning.
Den overvejende opfattelse har været,  

 at en undersøgelsesadgang på dette område vil være  

 for vidtgående.
Produktionsprocesser og produktionsapparat  

 berører ofte erhvervshemmeligheder, som det er afgørende for  

 virksomheden at hemmeligholde.
Udvalget har endvidere ikke fundet, at der er  

 dokumenteret noget væsentligt behov for adgang til bevissikring  

 på dette område, ligesom udvalget har fremhævet, at  

 bevissikringsreglerne tager sigte på klare krænkelser, og ikke  

 på tvivlsomme spørgsmål om patentkrænkelse mv.  

 Reglen i patentlovens § 64 a, hvorefter der er omvendt bevisbyrde i  

 visse sager om krænkelse af patenterede fremgangsmåder,  

 formindsker i samme omfang behovet for regler om bevissikring.
 Et flertal i udvalget (alle med undtagelse af  

 Patentagentforeningens repræsentant) har derfor foreslået, at der  

 i loven medtages en undtagelse, hvorefter der ikke kan foretages  

 undersøgelse med henblik på at konstatere, om  

 produktionsprocesser eller maskiner og andet produktionsudstyr krænker  

 patenter, brugsmodeller eller rettigheder til halvlederprodukters  

 udformning.
 Der henvises til betænkningen side 61.
 Justitsministeriet kan tiltræde flertallets  

 synspunkt, hvorefter en undersøgelsesadgang på dette  

 område vil være for vidtgående set i forhold til behovet  

 for beskyttelse af erhvervshemmeligheder hos rekvisitus, jf. ovenfor i  

 bemærkningerne under pkt. 5.3. Lovforslaget er udformet i  

 overensstemmelse hermed, jf. lovforslagets § 1, stk. 3.
Udvalget har endelig overvejet forholdet til  

 retsplejelovens regler om vidneudelukkelse og -fritagelse.
Der har  

 været enighed om, at en bevissikringsundersøgelse ikke må  

 omfatte dokumenter mv., der indeholder oplysninger om forhold, som rekvisitus  

 ville være udelukket fra eller fritaget for at afgive forklaring om som  

 vidne i henhold til retsplejelovens §§ 169, 170 eller 172. Derimod er  

 der ikke fundet grundlag for en undtagelse modsvarende retsplejelovens  

 § 171, idet selve formålet med en undersøgelse er at finde  

 beviser for krænkelser eller overtrædelser begået af  

 rekvisitus.
Retsplejelovens § 172 angår vidnefritagelse for  

 redaktører og redaktionelle medarbejdere vedrørende oplysning  

 om kilder mv.
Udvalget har fundet, at hensynene bag § 4 i lov om  

 massemediers informationsdatabaser (lov nr. 430 af 1. juni 1994 med senere  

 ændringer) bør føre til, at heller ikke redaktionelle  

 informationsdatabaser kan være genstand for en  

 bevissikringsundersøgelse.
Oplysninger af den omhandlede karakter, herunder  

 kildebeskyttet materiale, vil ofte ikke være opbevaret adskilt og  

 udsondret fra øvrigt materiale hos de enkelte medier.
I konsekvens  

 heraf udtaler udvalget, at der som hovedregel ikke bør foretages  

 undersøgelser hos den personkreds, som er omfattet af retsplejelovens  

 § 172, dvs. redaktører og redaktionelle medarbejdere.
Efter  

 udvalgets opfattelse bør undersøgelse i hvert fald kun komme  

 på tale i klare tilfælde.
 Justitsministeriet kan tiltræde udvalgets  

 synspunkter, hvorefter materiale, der indeholder oplysninger omfattet af  

 reglerne om vidneudelukkelse og vidnefritagelse ikke bør kunne  

 indgå i en bevissikringsundersøgelse.
Justitsministeriet er endvidere enig med udvalget i, at  

 der kan forekomme tilfælde, hvor oplysninger af den omhandlede karakter  

 ikke vil kunne udsondres fra øvrigt materiale hos rekvisitus, og at  

 fogedretten i konsekvens heraf kan være nødt til helt at  

 nægte gennemførelse af en bevissikringsundersøgelse.
Som  

 fremhævet af udvalget vil dette eksempelvis kunne være  

 tilfældet ved anmodninger rettet mod virksomheder inden for  

 medieområdet, hvor også hensynet til ytrings- og  

 informationsfriheden må indgå i afvejningen.
Undersøgelse hos personer omfattet af  

 retsplejelovens § 169, § 170 eller § 172 må  

 således forudsætte, at det er klart, at det materiale, der  

 ønskes undersøgt, ikke indeholder oplysninger, som rekvisitus i  

 medfør af de nævnte bestemmelser ville være udelukket fra  

 eller fritaget for at afgive vidneforklaring om.
Lovforslaget er udformet i  

 overensstemmelse hermed, jf. lovforslagets § 1, stk. 5.
5.6. Stedet for undersøgelsen Udvalget har drøftet, om en undersøgelse med  

 henblik på bevissikring kun skal kunne finde sted i forretnings- og  

 andre erhvervslokaler, eller om også private hjem skal kunne være  

 genstand for undersøgelse.
Det fremhæves i betænkningen,  

 at selv om en del kunne tale for at begrænse reglernes  

 anvendelsesområde til erhvervslokaler, forekommer det  

 erfaringsmæssigt ikke helt sjældent, at omfattende  

 krænkelser af immaterialrettigheder, eksempelvis i form af ulovlig  

 fremstilling og salg af edb-programmer og cd er, begås fra den  

 pågældendes private bopæl.
På den baggrund har udvalget anset det for  

 nødvendigt også at foreslå adgang til at foretage  

 undersøgelse i private hjem.
Udvalget præciserer dog, at der  

 ikke bør være adgang til at undersøge et privat hjem,  

 blot fordi det f.eks. er sandsynliggjort, at indehaveren anvender ulovlige  

 edb-programmer mv. på sin computer.
Udvalget foreslår derfor, at  

 det skal være sandsynliggjort, at den pågældende som led i  

 erhvervsvirksomhed eller i øvrigt i ikke ubetydeligt omfang har  

 krænket en immaterialret, jf. herved bemærkningerne neden for i  

 pkt. 5.7. Som omtalt samme sted, skal der ved afgørelsen af, om en  

 undersøgelse bør tillades, endvidere altid foretages en  

 interesseafvejning, og ved denne vil integritetshensyn i reglen veje tungere,  

 når der begæres undersøgelse i et privat hjem, end  

 når der begæres undersøgelse i forretningslokaler mv.
Udvalget foreslår, at en  

 bevissikringsundersøgelse bør kunne omfatte alle lokaler og  

 gemmer mv., som den formodede krænker disponerer over, uanset  

 ejerforhold.
Det anføres i betænkningen, at det eksempelvis  

 bør være muligt at undersøge et lagerlokale, som den  

 pågældende har lejet eller lånt.
På lignende  

 måde bør det være muligt at undersøge den plads  

 på en server, som den pågældende disponerer over.
Udvalget  

 anfører i den forbindelse, at der tillige vil være mulighed for  

 at foretage undersøgelse hos en person, som medvirker til en  

 krænkelse, idet denne person selv må anses for at være  

 krænker.
Udvalget har drøftet, hvorvidt der   ud over, hvad  

 der følger af det foran anførte   bør kunne foretages  

 undersøgelse hos en tredjemand, men har ikke fundet at burde stille  

 forslag herom.
Udvalget har herved navnlig lagt vægt på, at det  

 forekommer meget vidtgående at tillade undersøgelse hos en  

 virksomhed eller person, som ikke selv er under mistanke, og at  

 integritetshensynene må veje tungest.
Hertil kommer, at det næppe  

 er muligt at sondre mellem forskellige typer af tredjemænd, og at man i  

 de groveste tilfælde har de straffeprocessuelle regler om ransagning at  

 falde tilbage på.
 Der henvises til betænkningen side 63.
 Justitsministeriet finder i lighed med udvalget, at  

 bevissikringsreglerne bør omfatte både erhvervslokaler mv. og  

 private hjem, idet der som anført af udvalget stilles større  

 krav til omfanget af krænkelser, der begås  

 ikke-erhvervsmæssigt i private hjem, før der kan foretages  

 bevissikringsundersøgelse, jf. bemærkningerne ovenfor.  

 Justitsministeriet kan endvidere tiltræde udvalgets forslag om, at  

 reglerne ikke kan anvendes over for tredjemænd, med mindre det  

 sandsynliggøres, at disse har deltaget i krænkelsen af de  

 rettigheder mv., der omfattes af lovforslaget.
 Lovforslaget er udformet i overensstemmelse hermed, jf.  

 lovforslagets § 1, stk. 1.
 5.7. Rekvirentens sandsynliggørelse af, at der foreligger en  

 krænkelse, samt krav til krænkelsens karakter mv.
En bevissikringsundersøgelse er indgribende, og der  

 har været enighed i udvalget om, at der må foreligge en  

 væsentligt underbygget formodning for, at krænkelser eller  

 overtrædelser har fundet sted, før der kan træffes  

 beslutning om bevissikringsundersøgelse.
Udvalget har fundet, at det  

 vil være rigtigt at anvende samme beviskrav som ved fogedforbud, dvs.  

 et krav om sandsynliggørelse, jf. retsplejelovens § 642,  

 også fordi der i praksis formentlig ofte vil blive fremsat anmodning om  

 forbud samtidig med anmodningen om bevissikring.
Der bør ikke stilles krav om  

 sandsynliggørelse af, at krænkelsen af den  

 pågældende immaterialret er af en sådan karakter, at der er  

 grundlag for at pålægge krænkeren strafansvar eller  

 erstatningsansvar.
Udtrykket »har krænket en immaterialret« i  

 lovforslagets § 1, stk. 1, omfatter således enhver  

 krænkelse i objektiv forstand.
Udvalget anfører, at kravet om  

 sandsynliggørelse sigter både til faktiske og retlige forhold.  

 Det skal ikke alene være sandsynliggjort, at rekvisitus har foretaget  

 de handlinger, som påberåbes af rekvirenten, men også, at  

 disse handlinger udgør en krænkelse af rekvirentens rettigheder  

 eller en overtrædelse i øvrigt, og at rekvirenten er  

 beføjet til at påberåbe sig disse krænkelser eller  

 overtrædelser.
Der bør således som udgangspunkt ikke  

 foretages bevissikringsundersøgelse, hvis de produkter, rekvisitus  

 fremstiller, importerer og/eller sælger, adskiller sig fra rekvirentens  

 på en sådan måde, at det er tvivlsomt, om rekvirentens ret  

 krænkes.
På lignende måde bør der som udgangspunkt  

 ikke foretages bevissikringsundersøgelse, hvis der foreligger tvivl om  

 rekvirentens ret til at gøre den pågældende immaterialret  

 gældende i relation til de produkter, der importeres eller forhandles  

 af rekvisitus, fordi der kan være tale om, at produkterne er bragt i  

 omsætning af rettighedshaveren selv eller med dennes samtykke under  

 sådanne omstændigheder, at retten ikke længere kan  

 gøres gældende (»konsumption«).
Udvalget finder ikke, at der er behov for at lade  

 bevissikringsreglerne omfatte forsøgshandlinger, idet reglerne om  

 fogedforbud må antages at yde rettighedshaveren tilstrækkeligt  

 værn i denne henseende.
Selv om en undersøgelse således  

 forudsætter mistanke om aktuelle eller tidligere krænkelser, vil  

 det ikke være udelukket under undersøgelsen at medtage  

 eventuelle beviser vedrørende planlagte krænkelser.
Udvalget har endvidere fundet, at der bør foretages  

 en vis begrænsning i anvendelsesområdet for reglerne om  

 bevissikring gennem medtagelse af et krav om, at de krænkelser, som er  

 sandsynliggjort, skal have et vist større omfang, hvis de ikke  

 begås erhvervsmæssigt, idet man herved navnlig har haft  

 undersøgelse af private hjem i tankerne, jf. bemærkningerne oven  

 for under pkt. 5.6. Udvalget foreslår, at det skal være  

 sandsynliggjort, at en krænkelse eller overtrædelse har fundet  

 sted som led i erhvervsvirksomhed eller i øvrigt i ikke ubetydeligt  

 omfang.
Det er herved forudsat, at betingelsen normalt vil være opfyldt  

 ved krænkelser eller overtrædelser begået af offentlige  

 myndigheder.
Formålet med kravet om »ikke ubetydeligt omfang« har  

 navnlig været at holde krænkelser, der alene begås i  

 private hjem med henblik på internt brug, f.eks. ved anvendelse af  

 ulovlige edb-programmer, uden for lovens anvendelsesområde.
Udvalget fremhæver imidlertid i betænkningen,  

 side 67, at kravet ikke indebærer, at det er udelukket at foretage  

 undersøgelse i private hjem, og at det heller ikke er nogen betingelse  

 herfor, at de sandsynliggjorte krænkelser kan siges at være af  

 erhvervsmæssig karakter.
Udvalget anfører således, at  

 kravet om, at der skal være tale om krænkelser i ikke ubetydeligt  

 omfang, f.eks. vil kunne være opfyldt ved »net-parties«, hvor private  

 personer   uden betaling   udveksler større mængder af  

 piratkopierede edb-programmer eller musik-cd er.
Som udgangspunkt må en beslutning om  

 bevissikringsundersøgelse forudsætte, at der foreligger en  

 anmodning herom fra rettighedshaveren.
Da andre end rettighedshaveren, f.eks.  

 en licenstager eller en rettighedshaverorganisation, kan være  

 beføjet til at påtale krænkelsen eller  

 overtrædelsen, foreslår udvalget, at der også bør  

 kunne træffes beslutning om undersøgelse på anmodning af  

 sådanne andre påtaleberettigede.
Efter retsplejelovens § 643, stk. 2, kan  

 fogedretten nægte at nedlægge forbud, såfremt det vil  

 påføre rekvisitus skade eller ulempe, der står i  

 åbenbart misforhold til rekvirentens interesse i forbudets  

 nedlæggelse.
Udvalget har fundet, at et lignende  

 proportionalitetsprincip bør gælde ved afgørelsen af, om  

 en anmodning om undersøgelse bør tages til følge.
Der  

 har dog været enighed i udvalget om at foreslå, at misforholdet  

 ikke behøver at være åbenbart, for at fogedretten kan  

 afslå en anmodning om bevissikringsundersøgelse.
Desuden har udvalget fundet, at det vil være  

 hensigtsmæssigt, hvis fogedretten herunder får mulighed for at  

 begrænse en undersøgelse i forhold til anmodningen.
F.eks.  

 anføres det, at fogedretten bør kunne afslå en anmodning  

 om undersøgelse af alle rekvisiti computere, hvis fogedretten finder,  

 at det er tilstrækkeligt at undersøge de tre, som forefindes i  

 rekvisiti virksomhed.
 En anmodning om bevissikringsundersøgelse  

 bør herefter helt eller delvis kunne afslås, hvis det må  

 antages, at undersøgelsen vil påføre rekvisitus skade  

 eller ulempe, der står i misforhold til rekvirentens interesse i  

 undersøgelsens gennemførelse.
Udvalget anfører i betænkningen, side 67, at  

 et sådant afslag formentlig navnlig vil kunne komme på tale, hvor  

 anmodningen angår undersøgelse af et privat hjem eller af  

 erhvervslokaler i tilfælde, hvor der er risiko for at  

 påføre rekvirenten væsentlig skade i form af  

 afsløring af erhvervshemmeligheder.
Anvendelse af  

 proportionalitetsprincippet vil endvidere kunne komme på tale, hvis  

 krænkelsen eller overtrædelsen vel er foregået som led i  

 erhvervsvirksomhed, men er af underordnet betydning.
Er en anmodning rettet  

 mod en virksomhed inden for medieområdet, må også hensynet  

 til informations- og ytringsfriheden indgå i afvejningen.
 Justitsministeriet kan tilslutte sig udvalgets  

 anbefalinger vedrørende kravet til rekvirentens  

 sandsynliggørelse af, at der foreligger en krænkelse, kravene  

 til krænkelsens karakter samt opstilling af et  

 proportionalitetsprincip, der rækker videre end ved fogedforbud.  

 Lovforslaget er udformet i overensstemmelse hermed, jf. lovforslagets  

 § 1, stk. 1 og stk. 4.
5.8. Behandlingen af en anmodning om undersøgelse Udvalget anfører i betænkningen, side 68, at  

 en anmodning om undersøgelse i almindelighed bør indgives til  

 fogedretten i den retskreds, i hvilken de lokaler, der skal være  

 genstand for undersøgelse, er beliggende.
En anmodning bør dog  

 også kunne indgives til fogedretten i den retskreds, hvor rekvisitus  

 har hjemting, hvilket bl.a. kan være aktuelt i tilfælde, hvor  

 beliggenheden af rekvisiti lokaler ikke kendes.
 I visse sager, f.eks. hvor en formodet krænker har  

 lagerlokaler i flere retskredse, kan der være behov for at kunne  

 indgive anmodning til fogedretten i disse forskellige retskredse på  

 samme tid.
Anmodningen bør være skriftlig og indeholde  

 de oplysninger, som rekvirenten påberåber sig til støtte  

 for anmodningen.
Udvalget bemærker i den forbindelse, at det kommer  

 rekvirenten selv til skade, hvis rekvirenten ikke fremlægger det  

 nødvendige bevismateriale.
Udvalget forudsætter, at anmodningen indeholder en  

 tilstrækkelig præcis angivelse af den eller de rettigheder, der  

 påberåbes, og af de krænkende handlinger.
Det må  

 endvidere angives i anmodningen, hvilken lokalitet der ønskes  

 undersøgt.
En adresseangivelse vil i reglen være  

 tilstrækkelig i denne henseende.
Det kan således som udgangspunkt  

 ikke forlanges, at rekvirenten på forhånd skal angive, hvilke  

 lokaler på den givne adresse undersøgelsen skal omfatte.
Endelig  

 må anmodningen, i det omfang en præcisering er mulig, indeholde  

 en angivelse af det materiale, som ønskes undersøgt.
I  

 almindelighed vil det være tilstrækkeligt at angive, hvorvidt der  

 begæres undersøgelse af henholdsvis et lager af krænkende  

 produkter, af edb-anlæg eller andet digitalt udstyr og/eller af  

 bogføringsmateriale, fakturaer og lignende dokumenter.
 Fogedretten vil, hvis anmodningen i øvrigt tages  

 til følge, eventuelt kunne foretage begrænsninger i forhold til  

 det begærede, eksempelvis således, at der, hvis anmodningen  

 omfatter både rekvisiti erhvervslokaler og private bopæl, alene  

 gives tilladelse til undersøgelse af erhvervslokalerne, eller  

 således, at der ikke gives tilladelse til undersøgelse af  

 rekvisiti produktionsudstyr.
Hvis det under en undersøgelse kommer frem, at  

 rekvisitus (sandsynligvis) tillige har krænket andre af rekvirentens  

 rettigheder end dem, der er angivet i anmodningen, bør bevissikringen  

 ifølge udvalget også kunne omfatte sådanne andre  

 krænkelser.
Der kan derimod ikke foretages bevissikring  

 vedrørende (formodet) krænkelse af rettigheder, som tilkommer  

 andre end rekvirenten, men denne er dog ikke afskåret fra at orientere  

 rettighedshaveren om iagttagelsen.
 I overensstemmelse med fremgangsmåden ved  

 forbudsforretninger, jf. retsplejelovens § 646, stk. 2, jf.  

 § 491, stk. 1, 1. pkt., og § 493, stk. 1, 1. pkt.,  

 bør fogedretten, når den har fastsat tid og sted for  

 forretningen, dvs. behandlingen af anmodningen om undersøgelse, som  

 udgangspunkt underrette både rekvirenten og rekvisitus herom.
Udvalget understreger imidlertid, at der ikke  

 sjældent forekommer situationer   f.eks. ved mistanke om  

 krænkelse af edb-programmer eller andet beskyttet materiale i digital  

 form   hvor underretning af rekvisitus vil medføre risiko for, at  

 bevismateriale bortskaffes, inden undersøgelsen foretages.
Udvalget  

 foreslår derfor, at forudgående underretning af rekvisitus  

 bør kunne undlades, hvis underretning må antages at  

 medføre risiko for, at bevismateriale fjernes, tilintetgøres  

 eller ændres.
En sådan adgang består tillige efter reglerne  

 om fogedforbud, jf. retsplejelovens § 646, stk. 2, jf. § 493,  

 stk. 2.
Udvalget anfører, at i de tilfælde, hvor der  

 fremsættes anmodning om, at rekvisitus ikke forud underrettes om  

 forretningen, vil den sædvanlige fremgangsmåde formentlig blive,  

 at forretningen begyndes på fogedrettens kontor til konstatering af, om  

 betingelserne for ikke at underrette er til stede, hvorefter forretningen,  

 hvis dette er tilfældet, fortsættes på rekvisiti  

 forretningssted eller bopæl.
Fogeden vil her typisk træffe  

 rekvisitus eller andre, der kan varetage dennes interesser.
Udvalget  

 foreslår, at der i sådanne tilfælde skal gives rekvisitus  

 eller dennes repræsentant adgang til at udtale sig, før  

 fogedretten træffer afgørelse om, hvorvidt anmodningen om  

 undersøgelse bør tages til følge.
Af hensyn til  

 undersøgelsesinstituttets effektivitet bør rekvisiti  

 tilstedeværelse ikke opstilles som betingelse for, at der kan  

 træffes afgørelse om at imødekomme en  

 undersøgelsesanmodning.
Udvalget anfører i den forbindelse, at  

 dette også gælder, hvor rekvisitus forud er underrettet om  

 forretningens foretagelse.
Er der ikke sket forudgående underretning af  

 rekvisitus, og træffes ingen på stedet, bør fogedretten i  

 reglen udsætte forretningen, jf. herved bemærkningerne nedenfor i  

 pkt. 5.9.
Udvalget har fundet, at rekvisitus eller den, der  

 varetager rekvisiti interesser, bør have adgang til at tilkalde en  

 advokat, hvis der ikke er sket forudgående underretning om  

 forretningen.
Hvis rekvisitus ønsker at benytte sig af denne ret,  

 bør forretningen som udgangspunkt udsættes, indtil advokaten er  

 kommet til stede.
Som begrundelse herfor anfører udvalget, at en  

 bevissikringsundersøgelse er et alvorligt indgreb i forhold til  

 rekvisitus, og at der efter omstændighederne kan være tale om  

 komplicerede retsforhold.
Af hensyn til effektiviteten bør  

 forretningen dog ikke udsættes, hvis dette vil medføre en  

 unødig forsinkelse eller risiko for, at bevismateriale fjernes,  

 tilintetgøres eller ændres.
 Udvalget har endvidere fundet, at der   ligesom ved andre  

 fogedforretninger   bør være mulighed for, at fogedretten kan  

 beskikke en advokat for rekvisitus.
 I forbindelse med fogedforbudsforretninger kan det  

 bestemmes, at rekvirenten som betingelse for forbudets nedlæggelse skal  

 stille sikkerhed for den skade og ulempe, som kan påføres  

 rekvisitus ved forbudet, jf. retsplejelovens § 644. Da der   ligesom ved  

 fogedforbud   kan være behov for at sikre rekvisiti eventuelle  

 erstatnings- og godtgørelseskrav i forbindelse med en  

 bevissikringsundersøgelse, foreslår udvalget, at fogedretten  

 bør kunne betinge en afgørelse om gennemførelse af en  

 undersøgelse af, at rekvirenten stiller sikkerhed for den skade eller  

 ulempe, som rekvisitus kan blive påført.
Hvis rekvisitus ikke har været til stede under  

 forretningen, foreslår udvalget, at fogedretten skal underrette denne  

 om, hvad der er passeret.
Underretning til rekvisitus selv bør gives,  

 selv om en repræsentant for rekvisitus har været til stede.
Ved  

 selskaber mv. vil »rekvisitus« i denne sammenhæng være den  

 ansvarlige direktør.
Udvalget har fundet det hensigtsmæssigt, at  

 der i de tilfælde, hvor rekvisitus ikke har været til stede under  

 forretningen, gives rekvisitus adgang til inden for en kort frist   fastsat  

 til 1 uge efter modtagelsen af underretningen   at kræve forretningen  

 genoptaget, idet der kan være opstået misforståelser, som  

 det er hensigtsmæssigt hurtigt at få afklaret.
Udvalget foreslår, at fogedrettens afgørelser  

 træffes ved kendelse.
Alle afgørelser   såvel en  

 afgørelse, der imødekommer en anmodning om undersøgelse,  

 som en afgørelse, der afviser anmodningen   skal kunne kæres til  

 landsretten.
Udvalget har valgt at henvise til reglerne om kære i  

 retsplejelovens kapitel 53. Heraf følger, at såvel fogedretten  

 som landsretten kan tillægge kæremålet opsættende  

 virkning, jf. retsplejelovens § 587, stk. 1, jf. § 395.  

 Udvalget har imidlertid forudsat, at kære af en afgørelse, som  

 imødekommer en anmodning om undersøgelse, normalt ikke vil  

 blive tillagt opsættende virkning.
Se dog bemærkningerne i pkt.  

 5.9. vedrørende udlevering af materiale til rekvirenten.
 Der henvises i øvrigt til betænkningen side  

 68-72.
 Justitsministeriet kan tiltræde udvalgets  

 anbefalinger vedrørende behandlingen af en anmodning om  

 bevissikringsundersøgelse, og lovforslagets § 2 er udformet i  

 overensstemmelse hermed.
Justitsministeriet har dog fundet det  

 hensigtsmæssigt at præcisere i lovforslagets § 2,  

 stk. 1, 2. pkt. at anmodningen om foretagelse af en  

 bevissikringsundersøgelse ud over de oplysninger, som rekvirenten  

 påberåber sig til støtte for anmodningen, også skal  

 indeholde sådanne oplysninger, der i øvrigt er nødvendige  

 for sagens behandling.
Dette svarer til, hvad der gælder for  

 anmodninger om tvangsfuldbyrdelse efter retsplejelovens § 488,  

 stk. 1.
5.9. Gennemførelsen af en undersøgelse Udvalget foreslår, at selve undersøgelsen  

 gennemføres af fogedretten eller på dennes vegne.
Heri ligger  

 bl.a., at fogedretten træffer afgørelse i eventuelle tvister  

 vedrørende den nærmere gennemførelse af  

 undersøgelsen, og at fogedretten fastsætter retningslinierne for  

 det arbejde, der skal udføres af den eller de sagkyndige, som  

 eventuelt bistår fogedretten ved undersøgelsen.
 Der har været enighed i udvalget om, at fogedretten  

 eller den, retten bemyndiger hertil, i hvert fald bør kunne  

 fotografere, optage film samt fremstille kopier af dokumenter, oplysninger  

 på edb-anlæg, edb-programmer og andet relevant materiale.  

 Derudover har udvalget fundet det nærliggende og uden væsentlige  

 betænkeligheder at give adgang til beslaglæggelse af relevante  

 genstande, f.eks. eksemplarer af cd er indeholdende formodet ulovligt  

 kopieret materiale eller eksemplarer af varer, der formodes at være  

 varemærkeforfalskede.
Der har endvidere været enighed om, at det vil  

 være hensigtsmæssigt tillige at give adgang til at  

 beslaglægge relevante dokumenter, idet der ikke altid kan foretages  

 kopiering på undersøgelsesstedet, enten fordi materialet er for  

 omfattende, eller fordi der ikke er adgang til en kopimaskine.
Udvalget  

 fremhæver imidlertid, at det til stadighed bør haves for  

 øje, at undersøgelsen bør tilrettelægges på  

 en måde, som ikke forvolder rekvisitus unødig skade eller  

 ulempe, og som står i rimeligt forhold til rekvirentens interesser.
Der  

 bør således i almindelighed ikke ske beslaglæggelse af  

 genstande eller dokumenter, hvis dette kan lægge hindringer i vejen for  

 lovlig erhvervsudøvelse eller anden lovlig anvendelse.
Er det  

 nødvendigt at beslaglægge originalt bogføringsmateriale  

 eller andre lignende dokumenter, bør materialet i almindelighed  

 fotokopieres snarest muligt, således at de originale dokumenter kan  

 gives tilbage til rekvisitus.
Fogedretten skal i fornødent omfang gengive de  

 iagttagelser, der er gjort under undersøgelsen, i retsbogen.
I denne  

 optages tillige en fortegnelse over beslaglagte genstande eller dokumenter og  

 fremstillede kopier mv.
Udvalget foreslår endvidere, at fogedretten  

 bør kunne udpege en eller flere uvildige sagkyndige til at bistå  

 sig ved undersøgelsens gennemførelse.
Der bør for  

 sådanne sagkyndige gælde samme regler om kvalifikationer og om  

 fastsættelse af vederlag som for skønsmænd.
Behovet for  

 sagkyndig bistand vil efter udvalgets opfattelse formentlig typisk  

 opstå i de tilfælde, hvor undersøgelsen er rettet mod  

 regnskaber mv. eller mod materiale, der er lagret i computere.
Den typiske  

 sagkyndige vil derfor være en revisor eller en edb-kyndig.
Hvis en  

 uvildig sagkyndig har medvirket, skal denne   efter retningslinier fastsat af  

 fogedretten   udfærdige en beskrivelse af sin undersøgelse og  

 dennes resultater.
Det beslaglagte eller kopierede materiale opbevares af  

 fogedretten eller den, retten bemyndiger hertil.
Udvalget anfører, at  

 det sikrede materiale som udgangspunkt skal være tilgængeligt for  

 parterne, og materialet eller kopier heraf bør som udgangspunkt kunne  

 udleveres til parterne.
Der kan dog være tilfælde, hvor  

 fogedretten bør have mulighed for at begrænse adgangen til  

 materialet.
Hvis der f.eks. hos rekvisitus er beslaglagt eller taget kopi af  

 regnskabsmateriale, som indeholder oplysninger om andre forhold og ikke kun  

 om de formodede krænkelser, bør fogeden nægte rekvirenten  

 adgang til selve materialet.
I et sådant tilfælde foreslår  

 udvalget, at man normalt må gå frem på den måde, at  

 det overlades til en uvildig sagkyndig at gennemgå regnskabsmaterialet  

 med henblik på heraf at uddrage de oplysninger, som er relevante for  

 vurderingen af, hvorvidt og i hvilket omfang krænkelser af rekvirentens  

 rettigheder har fundet sted.
Tilsvarende gælder, hvis der er taget kopi  

 af alle oplysninger på rekvisiti computer.
Udvalget anfører, at udlevering af materiale til  

 rekvirenten normalt bør afvente udfaldet af et eventuelt  

 kæremål vedrørende selve afgørelsen om  

 undersøgelse, selv om dette kæremål ikke er tillagt  

 opsættende virkning.
Har rekvisitus ikke været til stede under  

 undersøgelsen, bør fogedretten ligeledes i almindelighed  

 afvente udløbet af fristen for genoptagelse af forretningen,  

 før materiale udleveres til rekvirenten.
Udgifterne ved undersøgelsens gennemførelse,  

 herunder udgifterne til sagkyndig bistand og til opbevaring af beslaglagte  

 genstande mv., må foreløbigt afholdes af rekvirenten, jf. herved  

 princippet i retsplejelovens § 343, stk. 2, og udvalget  

 foreslår, at fogedretten kan bestemme, at rekvirenten skal stille  

 sikkerhed herfor.
Hvis det senere under en krænkelsessag  

 fastslås, at rekvisitus er erstatningsansvarlig for krænkelse af  

 rekvirentens rettigheder, må rekvisitus som udgangspunkt tillige  

 godtgøre rekvirenten dennes rimelige udgifter i forbindelse med  

 undersøgelsen.
Vedrørende den situation, at den af rekvirenten  

 påberåbte ret viser sig ikke at bestå, henvises til  

 bemærkningerne nedenfor i pkt. 5.10.
Udvalget har overvejet, hvorvidt rekvirenten eller dennes  

 repræsentant bør have adgang til at være til stede under  

 undersøgelsen med henblik på at bistå fogedretten med  

 oplysninger, identifikation af produkter og lignende.
Udvalget  

 anfører, at en sådan adgang vil være hensigtsmæssig  

 med henblik på en fyldestgørende gennemførelse af  

 undersøgelsen, og at den i de fleste tilfælde vil være  

 uden væsentlige betænkeligheder.
Udvalget lægger herved  

 bl.a. vægt på, at der ikke skal kunne foretages  

 undersøgelse med henblik på at konstatere, om  

 produktionsprocesser eller -udstyr krænker patenter mv., og at der i de  

 tilfælde, som reglerne i første række tager sigte på  

 i praksis   salg af piratkopierede og varemærkeforfalskede varer og  

 ulovlig intern anvendelse af edb-programmer i reglen hverken vil være  

 større risiko for uberettiget afsløring af  

 erhvervshemmeligheder eller være tale om et konkurrenceforhold mellem  

 parterne.
På denne baggrund har den overvejende opfattelse i  

 udvalget været, at lovens udgangspunkt bør være, at  

 rekvirenten eller dennes repræsentant har ret til at være til  

 stede under undersøgelsen.
Der skal imidlertid kun være tale om  

 en adgang til at være til stede i det nævnte øjemed, dvs.  

 med henblik på at bistå fogedretten med oplysninger,  

 identifikation af produkter og lignende.
Rekvirenten eller dennes  

 repræsentant bør ikke have adgang til selvstændigt at  

 foretage undersøgelser, medmindre rekvisitus og fogedretten giver  

 samtykke hertil.
Reglen bør efter udvalgets opfattelse endvidere  

 udformes således, at fogedretten i det omfang, der er behov herfor, kan  

 fastsætte begrænsninger i eller helt afskære rekvirenten  

 eller dennes repræsentant adgang til at være til stede.
Retten  

 vil eksempelvis kunne bestemme, at rekvirenten eller dennes  

 repræsentant skal opholde sig i et bestemt lokale eller ikke må  

 få adgang til bestemte lokaler.
Er rekvisitus en egentlig  

 produktionsvirksomhed, bør rekvirenten eller dennes repræsentant  

 i reglen ikke have adgang til de lokaler, produktionen foregår i,  

 medmindre rekvisitus samtykker heri.
Navnlig i de situationer, hvor  

 rekvirenten og rekvisitus er konkurrerende producenter, kan der foreligge  

 så tungtvejende hensyn til beskyttelsen af rekvisiti  

 erhvervshemmeligheder mv., at fogedretten helt bør afskære  

 rekvirenten eller dennes repræsentant fra at være til stede under  

 undersøgelsen.
Det er udvalgets opfattelse, at formålet med  

 reglerne om bevissikring ikke vil kunne opnås, medmindre der bliver en  

 mulighed for at gennemføre undersøgelsen tvangsmæssigt.  

 Udvalget anfører derfor, at fogedretten i det omfang, det må  

 anses for nødvendigt for at gennemføre undersøgelsen,  

 bør kunne skaffe sig adgang til rekvisiti lokaler og gemmer, om  

 fornødent under anvendelse af magt.
Politiet bør efter  

 anmodning yde fogedretten bistand hertil.
En sådan ordning svarer til,  

 hvad der gælder ved udlæg og i forbindelse med fogedrettens  

 bistand til opretholdelse af et forbud, jf. retsplejelovens § 498 og  

 § 646, stk. 2, 2. pkt.
Udvalget vurderer, at det formentlig kun  

 sjældent vil være nødvendigt, at fogedretten gør  

 brug af muligheden for anvendelse af tvang.
I de tilfælde, hvor rekvisitus eller en  

 repræsentant for denne er til stede, vil den pågældende i  

 reglen uden videre efterkomme fogedrettens afgørelser, og i de fleste  

 andre tilfælde vil en henvisning til muligheden for tvangsmæssig  

 gennemførelse være tilstrækkelig til, at den  

 pågældende bøjer sig.
Er rekvisitus ikke forud blevet  

 underrettet om forretningen, og træffes ingen på  

 undersøgelsesstedet, bør forretningen i reglen udsættes  

 til foretagelse på et andet tidspunkt, og der vil således i denne  

 situation kun under særlige omstændigheder være anledning  

 til, at fogedretten træffer beslutning om at gennemføre  

 undersøgelsen og skaffe sig adgang til lokalerne.
Dette vil efter  

 udvalgets opfattelse snarere kunne komme på tale, hvis rekvisitus har  

 fået underretning om forretningen, men ikke giver møde, hverken  

 personligt eller ved en repræsentant.
 I forbindelse med mulighederne for at gennemføre  

 undersøgelsen ved anvendelse af tvang har udvalget overvejet, hvorvidt  

 det bør pålægges rekvisitus at give de oplysninger, som  

 fogedretten finder nødvendige til undersøgelsens  

 gennemførelse.
Udvalget anfører, at rekvisitus kun sjældent  

 må antages at ville nægte at fremkomme med oplysninger i  

 forbindelse med en bevissikringsundersøgelse.
Nægtelse vil dog  

 kunne forekomme, og det ville da ud fra et effektivitetssynspunkt være  

 hensigtsmæssigt, hvis fogedretten kunne tvinge rekvisitus til at give  

 oplysning, f.eks. om, hvor et eventuelt varelager befinder sig, hvor  

 regnskaber og bogføringsmateriale mv. opbevares, eller om et eventuelt  

 password til rekvisiti edb-system.
 Medtagelse af en regel om oplysningspligt vil imidlertid  

 efter udvalgets opfattelse rejse det problem, at man ved at opfylde  

 oplysningspligten vil kunne udsætte sig selv for  

 strafforfølgning.
I de sager, hvor bevissikringsreglerne typisk vil blive  

 anvendt, vil der i reglen formentlig kunne blive tale om straf for  

 krænkelser eller overtrædelser, jf. eksempelvis ophavsretslovens  

 § 76 og varemærkelovens § 42. En regel om oplysningspligt vil  

 således regelmæssigt kunne indebære, at rekvisitus tvinges  

 til at fremkomme med oplysninger, der viser, at der foreligger et strafbart  

 forhold, eller belyser dettes omfang.
En sådan situation foreligger  

 typisk ikke ved anvendelse af oplysningspligten efter retsplejelovens  

 § 497 (tvangsfuldbyrdelse) og konkurslovens § 100 (oplysninger til  

 brug for bobehandlingen).
Efter retsplejelovens § 752 har en sigtet i en  

 offentlig straffesag ikke pligt til at udtale sig, og vedkommende skal  

 gøres bekendt hermed.
I tilslutning hertil antages, at bestemmelser i  

 særlovgivningen om oplysningspligt ikke kan eller ikke bør  

 anvendes, når sigtelse er rejst, eller der er grundlag herfor.  

 Endvidere kan den, der efter artikel 6 i den europæiske  

 menneskerettighedskonvention anses for »anklaget«, i henhold til  

 Menneskerettighedsdomstolens praksis ikke pålægges  

 oplysningspligt.
Efter en samlet vurdering har udvalget fundet, at en regel  

 om oplysningspligt ville rejse sådanne problemer i relation til at  

 udsætte sig selv for straf, at en sådan regel ikke bør  

 medtages.
Udvalget har herved også lagt vægt på, at  

 mistænkte, mod hvem der foretages ransagning, jf. retsplejelovens  

 § 794, ikke har oplysningspligt.
Alternative løsninger, f.eks. en  

 ordning, hvorefter det kan pålægges rekvisitus at fremkomme med  

 oplysninger, hvis rekvirenten giver afkald på strafferetlig  

 påtale, har været drøftet.
Også en sådan  

 ordning, hvorefter rekvisitus under trussel om bøde mv. kan tvinges  

 til at levere beviserne for sin egen erstatningspligt, ville dog efter  

 udvalgets opfattelse være mindre rimelig.
Udvalget bemærker, at selv om der ikke medtages en  

 regel om oplysningspligt, vil rekvisiti undladelse af at fremkomme med  

 oplysninger ikke altid kunne ske helt omkostningsfrit.
En sådan  

 undladelse vil efter omstændighederne kunne komme rekvisitus  

 bevismæssigt til skade i en krænkelsessag (såkaldt  

 processuel skadevirkning). Nægter rekvisitus at oplyse et password til  

 sin computer, vil det endvidere kunne komme på tale, at fogedretten  

 beslaglægger computeren med henblik på at give en sagkyndig  

 mulighed for at forsøge at bryde koden.
 Der henvises til betænkningen side 72-77.
Lægemiddelstyrelsen og Landbrugsraadet  

 anfører i deres høringssvar over betænkningen, at  

 udgangspunktet bør være, at rekvirenten ikke har adgang til at  

 være til stede under bevissikringsundersøgelsen, med mindre  

 fogedretten konkret finder det berettiget.
Baggrunden herfor er navnlig, at  

 det frygtes, at rekvirentens tilstedeværelse vil kunne give denne  

 indsigt i rekvisiti forretningshemmeligheder mv.
Justitsministeriet har ikke fundet grundlag for i  

 udgangspunktet at fravige det almindelige princip i retsplejen, hvorefter  

 begge sagens parter har ret til at være til stede under sagens  

 behandling.
Justitsministeriet har herved lagt vægt på, at  

 hensynet til at beskytte rekvisiti interesser tilgodeses ved, at det i  

 lovforslagets § 3, stk. 3, bestemmes, at fogedretten kan  

 afskære rekvirenten fra at være til stede.
Fogedretten kan i  

 medfør af samme bestemmelse opstille betingelser for rekvirentens  

 tilstedeværelse.
 Justitsministeriet kan således tiltræde  

 udvalgets synspunkter vedrørende gennemførelsen af en  

 undersøgelse om bevissikring og lovforslaget er udformet i  

 overensstemmelse med udvalgets synspunkter, jf. lovforslagets § 3.
 5.10. Frist for sagsanlæg m.m.
Udvalget anfører i betænkningen, side 77, at  

 en bevissikringsundersøgelse normalt vil blive foretaget som et  

 forberedende skridt inden anlæggelse af en retssag om krænkelse.  

 For at modvirke efterfølgende passivitet fra rekvirentens side og  

 deraf følgende usikkerhed for rekvisitus bør det derfor efter  

 udvalgets opfattelse kræves, at rekvirenten anlægger retssag om  

 krænkelse inden for en vis kortere frist efter undersøgelsens  

 afslutning.
Der bør dog være mulighed for, at rekvisitus giver  

 afkald på kravet om anlæggelse af retssag.
Udvalget har fundet, at det er mest hensigtsmæssigt  

 at fastsætte en frist, inden hvilken rekvirenten skal anlægge  

 retssag.
Udvalget foreslår, at fristen fastsættes til 4 uger  

 regnet fra det tidspunkt, hvor rekvirenten modtager meddelelse fra  

 fogedretten om, at undersøgelsen er afsluttet.
Har en sagkyndig ikke  

 medvirket, vil undersøgelsen formentlig i reglen være afsluttet,  

 når rekvisiti lokaler forlades.
Fogedrettens meddelelse vil da kunne  

 gives på stedet.
Har en sagkyndig medvirket, vil undersøgelsen  

 først være afsluttet, når dennes redegørelse  

 foreligger.
Har fogedretten truffet bestemmelse om, at det beslaglagte eller  

 kopierede materiale endnu ikke kan udleveres til rekvirenten, fordi  

 rekvisitus har kæret afgørelsen om undersøgelse, eller  

 fordi rekvisitus ikke var til stede under undersøgelsen, og fristen  

 for genoptagelse derfor skal afventes, vil undersøgelsen først  

 kunne anses for afsluttet på det tidspunkt, hvor materialet  

 gøres tilgængeligt for rekvirenten.
Udvalget er opmærksom  

 på, at fristen for anlæggelse af justifikationssag ved  

 fogedforbud er 2 uger, men har ikke i forbindelse med bevissikringssager  

 fundet behov for en så kort frist.
Udvalget har overvejet, om konsekvensen af, at retssag  

 ikke anlægges rettidigt, burde være, at rekvirenten helt  

 afskæres fra senere at anlægge retssag om krænkelser eller  

 overtrædelser, som var omfattet af anmodningen om undersøgelse  

 og har fundet sted forud for denne.
Dette ville dog efter udvalgets  

 opfattelse være for vidtgående, bl.a. fordi der senere kan komme  

 nye oplysninger frem.
Udvalget finder derimod, at manglende overholdelse af  

 fristen for sagsanlæg ikke alene bør have som konsekvens, at  

 bevismateriale hidrørende fra undersøgelsen skal tilbageleveres  

 til rekvisitus, men tillige bør medføre, at det under  

 undersøgelsen fremkomne ikke under en efterfølgende retssag kan  

 anvendes som bevis for krænkelser eller overtrædelser.
Under en  

 senere retssag bør rekvirenten således ikke kunne  

 fremlægge en udskrift af fogedprotokollen eller en eventuel  

 redegørelse fra en medvirkende sagkyndig, ligesom hverken fogedretten,  

 en eventuel sagkyndig eller andre bør kunne føres som vidner  

 om, hvad der kom frem under undersøgelsen.
Der vil derimod ikke  

 være noget til hinder for, at rekvirenten påberåber sig de  

 almindelige regler om edition i relation til f.eks. rekvisiti regnskaber,  

 selv om disse regnskaber var omfattet af undersøgelsen.
 Der vil heller ikke være noget til hinder for, at  

 f.eks. en leverandør føres som vidne, selv om rekvirentens  

 kendskab til leverandørens identitet stammer fra undersøgelsen.  

 Rekvirenten afskæres således ikke fra at benytte en viden, han  

 har fået gennem undersøgelsen, men selve bevisførelsen  

 må ske på normal måde uden brug af det, der fremkom i  

 forbindelse med undersøgelsen.
 Kæres en afgørelse om undersøgelse, og  

 ophæves afgørelsen, efter at undersøgelsen er  

 gennemført, bør der gælde det samme med hensyn til  

 tilbagelevering af bevismateriale og manglende adgang til at benytte det  

 fremkomne som bevis under en efterfølgende retssag som i  

 tilfælde, hvor fristen for anlæggelse af retssag ikke  

 overholdes.
Udvalget foreslår, at der indføres en regel,  

 hvorefter det påhviler rekvirenten at betale erstatning til rekvisitus  

 for tab og tort, hvis det, efter at undersøgelsen er  

 gennemført, viser sig, at den af rekvirenten påberåbte ret  

 ikke består eller ikke kan gøres gældende af rekvirenten.  

 Det samme gælder, hvis rekvirenten ikke kan godtgøre, at  

 rekvisitus har gjort sig skyldig i krænkelser eller  

 overtrædelser.
Dette svarer til, hvad der gælder ved fogedforbud,  

 jf. retsplejelovens § 648, stk. 1, jf. § 639, stk. 1-3,  

 idet udvalget dog har fundet, at rekvirenten i en  

 bevissikringsundersøgelse bør være ansvarlig på  

 objektivt grundlag i alle de nævnte situationer og ikke alene i  

 tilfælde, hvor den påberåbte ret viser sig ikke at  

 bestå.
At rekvirenten ikke anlægger retssag inden for den  

 foreskrevne frist på 4 uger, vil ikke i sig selv indebære, at  

 rekvirenten skal betale erstatning til rekvisitus.
Det kan således  

 tænkes, at rekvirenten beslutter sig for ikke at anlægge retssag,  

 selv om krænkelser eller overtrædelser kan godtgøres.  

 Udvalget anfører, at medtagelse af erstatning (godtgørelse) for  

 tort indebærer, at der kan ydes økonomisk kompensation for  

 ulempe mv., selv om rekvisitus ikke har lidt tab, hvilket formentlig  

 regelmæssigt vil forekomme.
For så vidt angår fremsættelsen af  

 erstatningskravet, har der været enighed i udvalget om, at det vil  

 være hensigtsmæssigt at følge de regler, som gælder  

 i forbudssager, jf. retsplejelovens § 648, stk. 1, jf. § 639,  

 stk. 4 og 6. Herefter kan krav om erstatning gøres gældende  

 som modkrav under en retssag, anlagt af rekvirenten, eller under et  

 selvstændigt søgsmål.
Hvis rekvirenten ikke anlægger  

 sag, skal rekvisitus inden 3 måneder efter, at fristen for rekvirentens  

 søgsmål er udløbet, anlægge et selvstændigt  

 søgsmål om erstatning.
Ophæves en afgørelse om  

 undersøgelse under kære, kan rekvisitus tillægges  

 erstatning ved afgørelsen i kæresagen.
 Der henvises til betænkningen side 77-80.
Tele Danmark A/S har i sit høringssvar over  

 betænkningen bl.a. anført, at det bør være  

 obligatorisk for rekvirenten at anlægge retssag, indgå forlig  

 eller betale erstatning, når bevissikringsundersøgelsen er  

 gennemført.
Det bør således efter Tele Danmark A/S  

  opfattelse ikke pålægges rekvisitus at rejse sag om erstatning,  

 hvis det viser sig, at bevissikringsundersøgelsen ikke giver  

 tilstrækkeligt grundlag for rekvirenten til at anlægge en  

 retssag.
Justitsministeriet er enig i udvalgets forslag til regler  

 om frist for sagsanlæg m.m.
Justitsministeriet finder således i  

 lighed med udvalget, at der vil kunne opstå tilfælde, hvor  

 rekvirenten ikke ønsker at foretage sig yderligere, når  

 bevissikringsundersøgelsen er gennemført.
Lovforslaget sikrer  

 imidlertid rekvisiti interesser, idet rekvisitus i så fald vil kunne  

 anlægge retssag med påstand om erstatning som følge af  

 indgrebet.
Som anført i bemærkningerne under pkt. 5.5 og  

 5.7., må det forventes, at rekvirenten ofte vil begære både  

 bevissikringsundersøgelse og nedlæggelse af fogedforbud.
Blandt  

 andet på den baggrund finder Justitsministeriet som udvalget, at der  

 bør gælde ensartede regler vedrørende rekvisiti  

 fremsættelse af erstatningskrav.
 Lovforslaget er på den baggrund udformet i  

 overensstemmelse med udvalgets anbefalinger, jf. lovforslagets § 4.
5.11. Forholdet til retsplejeloven Udvalget bemærker, at en lov om bevissikring ved  

 krænkelse af immaterialrettigheder har karakter af særlovgivning  

 inden for den civile (borgerlige) retspleje.
Udvalget har fundet det mest  

 hensigtsmæssigt, at de vigtigste regler om fremgangsmåden ved  

 behandlingen af en anmodning om undersøgelse og ved  

 gennemførelsen af en undersøgelse mv. optages i selve loven,  

 selv om dette indebærer, at en del bestemmelser svarer til bestemmelser  

 i retsplejeloven.
I enkelte tilfælde er det fundet naturligt og  

 hensigtsmæssigt at henvise til bestemmelser i retsplejeloven.
Udvalget påpeger imidlertid, at en del af de  

 bestemmelser, som inden for retsplejelovens område finder anvendelse  

 inden for hele den civile retspleje, også kan tænkes at have  

 betydning i forbindelse med reglerne om bevissikring ved krænkelse af  

 immaterialrettigheder mv.
Udvalget foreslår derfor at medtage en  

 generel bestemmelse i loven om, at retsplejelovens første bog  

 (Domsmagten mv.), anden bog (Fælles bestemmelser for borgerlige sager  

 og straffesager) samt tredje bog (Den borgerlige retspleje), første  

 afsnit (Almindelige bestemmelser), det vil sige retsplejelovens §§ 1-336  

 c, finder tilsvarende anvendelse i det omfang, andet ikke følger af  

 bevissikringslovens bestemmelser.
Dette indebærer eksempelvis, at  

 retsplejelovens regler om retsbøger, forkyndelser mv., vidner,  

 rettergangsfuldmægtige og afhøring af parter finder  

 anvendelse.
Endvidere anfører udvalget, at en del specifikke  

 bestemmelser i retsplejelovens tredje bog, andet afsnit  

 (Rettergangsmåden) og tredje afsnit (Tvangsfuldbyrdelse) bør  

 gælde tilsvarende i sager om bevissikring ved krænkelse af  

 immaterialrettigheder mv.
Udvalget har herved taget udgangspunkt i de  

 henvisninger, der for så vidt angår sager om fogedforbud findes i  

 retsplejelovens § 646, stk. 2. Nogle af de bestemmelser, der  

 henvises til i retsplejelovens § 646, stk. 2, er dog   eventuelt  

 med større eller mindre ændringer   foreslået optaget i  

 selve lovforslaget, ligesom enkelte af de bestemmelser, der henvises til i  

 § 646, stk. 2, ikke bør gælde i sager om  

 bevissikring.
 Der henvises til betænkningen side 80.
Justitsministeriet kan tiltræde den systematik, som  

 udvalget har foreslået.
Lovforslaget er udformet i overensstemmelse  

 hermed, jf. lovforslagets § 5.
6. Forholdet til grundloven og den europæiske  

 menneskerettighedskonvention Grundlovens § 72 har følgende ordlyd.
»§ 72. Boligen er ukrænkelig.  

 Husundersøgelse, beslaglæggelse og undersøgelse af breve  

 og andre papirer samt brud på post-, telegraf- og telefonhemmeligheden  

 må, hvor ingen lov hjemler en særegen undtagelse, alene ske efter  

 en retskendelse.« Da en bevissikringsundersøgelse efter forslaget  

 alene kan foretages efter domstolenes (fogedrettens) beslutning, og der  

 således ikke er adgang for administrative myndigheder eller private til  

 at foretage bevissikringsundersøgelse uden forudgående  

 retskendelse, rejser forslaget ikke spørgsmål om forholdet til  

 grundlovens § 72.
Udnyttelse af lovforslagets mulighed for at foretage  

 undersøgelser hos fysiske og juridiske personer med henblik på  

 bevissikring ved krænkelser af immaterialrettigheder mv. vil efter  

 omstændighederne kunne udgøre et indgreb i en ret, der er  

 beskyttet af artikel 8 i den europæiske menneskerettighedskonvention,  

 hvorefter enhver bl.a. har ret til respekt for sit privatliv og sit hjem (se  

 f.eks.
Chappell mod UK, dom af 30.03.89, Niemietz mod Tyskland, dom af  

 16.12.92, Cammenzind mod Spanien, dom af 16.12.97, og klagesag 36876/97,  

 Banco De Finanzas E Inversions mod Spanien, afgørelse af 27.04.99).  

 Det betyder, at indgrebet (undersøgelsen), for at være  

 foreneligt med konventionen, skal opfylde betingelserne i artikel 8,  

 stk. 2 (kravet om legalitet, kravet om anerkendelsesværdigt  

 formål og kravet om proportionalitet).
Undersøgelser i medfør af lovforslaget sker  

 af hensyn til rettighedshaverens interesser, og sker derfor for at »beskytte  

 andres rettigheder«.
Dette er efter ordlyden af artikel 8 og Domstolens  

 praksis et anerkendelsesværdigt formål (se f.eks.
Chappell mod  

 UK, dom af 30.03.89, om en rettighedsindehavers ransagning og  

 beslaglæggelse i forbindelse med uberettiget udlejning af videofilm).  

 Konventionens krav om legalitet og proportionalitet indebærer navnlig  

 et krav om, at de nationale retsregler skal indeholde tilstrækkelige  

 begrænsninger med hensyn til muligheden for at foretage indgreb,  

 herunder hvornår og under hvilke betingelser det er muligt at foretage  

 indgreb, ligesom der skal være tilstrækkelige og effektive  

 retssikkerhedsgarantier til beskyttelse af individet mod misbrug (se f.eks.  

 Camenzind mod Schweiz, dom af 16.12.97, § 45, og Funke mod Frankrig, dom  

 af 25.02.93, § 56). Herudover ser Domstolen på den måde,  

 hvorpå et indgreb (f.eks. ransagning og beslaglæggelse) konkret  

 er blevet gennemført (se f.eks. ligeledes Camenzind mod Schweiz, dom  

 af 16.12.97, § 45).
Justitsministeriet vurderer, at lovforslaget generelt  

 opfylder konventionens betingelser.
Undersøgelser, der foretages i  

 medfør af og i overensstemmelse med de foreslåede bestemmelser,  

 vil derfor som udgangspunkt være i overensstemmelse med  

 konventionen.
Justitsministeriet lægger herved navnlig vægt  

 på, at de foreslåede bestemmelser indeholder klare  

 begrænsninger med hensyn til hvem, der kan træffe beslutning om  

 foretagelse af indgreb, hvilke betingelser der skal være opfyldt for at  

 undersøgelser kan foretages, hvad der kan gøres til genstand  

 for undersøgelse, hvorledes en undersøgelse skal  

 gennemføres m.m.
Hertil kommer, at det er en domstol (fogedretten),  

 der træffer bestemmelse om foretagelse af en undersøgelse,  

 ligesom rekvisitus har retsmidler mod beslutninger om foretagelse af  

 undersøgelser.
 7. Lovforslagets økonomiske og administrative konsekvenser  

 mv.
 Lovforslaget skønnes ikke at have økonomiske  

 eller administrative konsekvenser for det offentlige af betydning.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
Positive konsekvenser/ mindre udgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen af betydning Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-retlige aspekter 8. Hørte myndigheder mv.
 Betænkning nr. 1385/2000 har været sendt til  

 høring hos:
 Præsidenterne for Østre og Vestre Landsret,  

 Københavns Byret samt retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Advokatrådet, Det Danske Center for Menneskerettigheder, Danmarks  

 Radio, TV 2, Dansk Dataforening, Copy-Dan, Dansk BiblioteksCenter A/S,  

 Fællesrådet for Elektroniske Medier, Foreningen af danske  

 Spillefilmproducenter, Gramex, Dansk Musikforlæggerforening,  

 IT-Brancheforeningen, KODA, Den danske gruppe af IFPI, Den danske  

 Forlæggerforening, Nordisk Copyright Bureau, Producenterne, Patent- og  

 Varemærkestyrelsen, Foreningen af Videogramdistributører i  

 Danmark, UBVA, Brancheorganisationen for Forbrugerelektronik, Samrådet  

 for Ophavsret, LEGO Fonden, Tele Danmark A/S, Dansk Musiker Forbund, Dansk  

 Komponistforening, Foreningen Danske Designere, UBOD, Fællesrådet  

 for Autorer, Landbrugsraadet, Dansk Familielandbrug, De danske  

 Landboforeninger, Brancheudvalget for Frø, Foreningen af danske  

 Stamejere af Mark- og Havefrø, Ophavsretligt Forum, Multi Medie  

 Foreningen, Dansk Patent- og Varemærkekonsulentforening,  

 Håndværksrådet, Dansk Forening for Industriens  

 Patentingeniører (DIP), Mejeriforeningen, De Danske Patentagenters  

 Forening, Ingeniørforbundet i Danmark   IDA, Dansk Forening for  

 Industriel Retsbeskyttelse, Arbejderbevægelsens Erhvervsråd, De  

 Danske Patentagenters Forening, Akademiet for de tekniske Videnskaber, Det  

 Danske Handelskammer Dansk Teknologisk Institut, Dansk Arbejdsgiverforening,  

 Teknologirådet, Elektronikindustrien, Landsorganisationen i Danmark,  

 Novo Nordisk A/S, TV3 A/S, STOP, Dansk Forening til Bekæmpelse af  

 Produktpirateri, Lægemiddelindustriforeningen og Dansk Industri.
Bemærkninger til lovforslagets enkelte  

 bestemmelser Til § 1 § 1 indeholder de materielle betingelser for, at  

 fogedretten kan træffe beslutning om at foretage en  

 bevissikringsundersøgelse.
Bestemmelsen afgrænser desuden lovens  

 anvendelsesområde og angiver de lokaliteter og det materiale, som kan  

 undersøges.
 Stk. 1, opstiller de materielle betingelser  

 for, at fogedretten kan træffe beslutning om at foretage en  

 bevissikringsundersøgelse.
 Det påhviler rekvirenten at sandsynliggøre,  

 at nogen som led i erhvervsvirksomhed eller i øvrigt i ikke  

 ubetydeligt omfang har krænket en immaterialret eller begået en  

 overtrædelse som nævnt i stk. 2.
 Ordet »overtrædelse« er medtaget for at dække  

 de overtrædelser, omfattet af loven, som ikke (direkte) har karakter af  

 krænkelse af en immaterialret, jf. stk. 2, nr. 2, 3, 4 og 13.
Kravet om sandsynliggørelse svarer til beviskravet  

 ved fogedforbud, jf. retsplejelovens § 642. Der stilles ikke krav om  

 sandsynliggørelse af, at krænkelsen eller overtrædelsen er  

 af en sådan karakter, at der er grundlag for at pålægge  

 strafansvar eller erstatningsansvar.
Udtrykket »har krænket en  

 immaterialret eller begået en overtrædelse«, omfatter  

 således enhver krænkelse eller overtrædelse i objektiv  

 forstand.
Kravet om sandsynliggørelse sigter både til  

 faktiske og retlige forhold.
Det skal således ikke alene være  

 sandsynliggjort, at rekvisitus har foretaget de handlinger, som  

 påberåbes af rekvirenten, men også, at disse handlinger  

 udgør en krænkelse af rekvirentens rettigheder eller en  

 overtrædelse i øvrigt, og at rekvirenten er beføjet til  

 at påberåbe sig disse krænkelser eller overtrædelser,  

 jf. herved pkt. 5.7 i de almindelige bemærkninger.
Ved fogedrettens prøvelse af, om  

 sandsynliggørelseskravet i § 1, stk. 1, er opfyldt, finder  

 retsplejelovens § 344 om processuel skadevirkning tilsvarende  

 anvendelse, jf. lovforslagets § 5, 2. pkt.
Hvis rekvisitus f.eks.  

 nægter at svare, vil dette efter omstændighederne kunne  

 tillægges vægt ved bedømmelsen af, om rekvisitus har  

 foretaget de handlinger, som påberåbes af rekvirenten.
De sandsynliggjorte krænkelser eller  

 overtrædelser skal være sket »som led i erhvervsvirksomhed eller  

 i øvrigt i ikke ubetydeligt omfang«.
Betingelsen vil i almindelighed  

 være opfyldt, hvis de sandsynliggjorte krænkelser eller  

 overtrædelser har fundet sted som led i egentlig erhvervsvirksomhed.  

 Betingelsen vil i praksis normalt også være opfyldt, hvis  

 krænkelsen eller overtrædelsen er begået af offentlige  

 myndigheder.
Krænkelser eller overtrædelser, der alene  

 foregår i private hjem til eget brug, falder derimod uden for,  

 medmindre krænkelserne mv. har et ekstraordinært stort omfang,  

 jf. herved også bemærkningerne neden for til § 1,  

 stk. 4. I øvrigt henvises til de almindelige bemærkninger,  

 pkt. 5.6. og 5.7.
Anmodningen om undersøgelse kan alene  

 fremsættes af rettighedshaveren eller en anden, der er beføjet  

 til at påtale krænkelsen eller overtrædelsen.
En anden end  

 rettighedshaveren vil f.eks. kunne være en licenstager eller en  

 rettighedshaverorganisation, som er beføjet hertil efter aftale,  

 vedtægter eller lov.
Formålet med undersøgelsen skal være at  

 sikre bevis for de sandsynliggjorte krænkelser eller  

 overtrædelser og omfanget heraf.
Der må være tale om  

 afsluttede eller pågående krænkelser mv.
Det er dog ikke  

 udelukket under undersøgelsen også at medtage eventuelle beviser  

 vedrørende planlagte krænkelser mv. rettet mod rekvirenten.
Hvis  

 det under en undersøgelse kommer frem, at rekvisitus (sandsynligvis)  

 tillige har krænket andre af rekvirentens rettigheder end dem, der var  

 angivet i anmodningen, vil bevissikringen også kunne omfatte  

 sådanne andre krænkelser.
Selv om rekvisitus erkender, at  

 krænkelser eller overtrædelser har fundet sted, vil der efter  

 omstændighederne kunne foretages undersøgelse med henblik  

 på at sikre bevis for omfanget af krænkelserne eller  

 overtrædelserne.
 Stk. 1 indeholder endvidere en afgrænsning af,  

 hvor bevissikringsundersøgelse kan foretages.
Udtrykket »hos den pågældende« skal  

 forstås således, at en bevissikringsundersøgelse kan  

 omfatte alle lokaler og gemmer mv., som den formodede krænker  

 disponerer over, uanset ejerforhold, jf. pkt. 5.6. i de almindelige  

 bemærkninger.
Eksempelvis er det muligt at undersøge et  

 lagerlokale, som den pågældende har lejet eller lånt.  

 På lignende måde er det muligt at undersøge den plads  

 på en server, som den pågældende disponerer over.
Det  

 følger af lovforslagets § 5, 2. pkt., at retsplejelovens  

 § 499 om tredjemands indtræden som part finder tilsvarende  

 anvendelse ved en bevissikringsundersøgelse.
Hvis fogeden f.eks.  

 ønsker at undersøge den plads på en server, som den  

 formodede krænker har lejet hos en udbyder, kan udbyderen således  

 eventuelt indtræde som part, for så vidt angår  

 spørgsmålet, om forretningens foretagelse vil stride imod  

 vedkommendes ret.
Hvis det er sandsynliggjort, at en person medvirker til en  

 krænkelse, f.eks. ved for hovedmanden at opbevare produkter vidende om,  

 at de er piratkopierede og bestemt for salg, kan der også foretages  

 bevissikringsundersøgelse hos denne person.
Derimod er der ikke i  

 øvrigt adgang til at foretage undersøgelse hos tredjemand.  

 Baggrunden herfor er omtalt i de almindelige bemærkninger pkt. 5.6.
Både forretnings- og andre erhvervslokaler og  

 private hjem kan være målet for en  

 bevissikringsundersøgelse.
Der er dog ikke adgang til at  

 undersøge et privat hjem, blot fordi det eksempelvis er  

 sandsynliggjort, at indehaveren anvender ulovlige edb-programmer på sin  

 computer, idet de sandsynliggjorte krænkelser eller overtrædelser  

 som oven for nævnt skal være sket »som led i erhvervsvirksomhed  

 eller i øvrigt i ikke ubetydeligt omfang«.
I henhold til lovforslagets  

 § 1, stk. 4, skal der ved afgørelsen af, om en  

 undersøgelse bør tillades, endvidere altid foretages en  

 interesseafvejning, og ved denne vil integritetshensyn i reglen veje tungere,  

 når der begæres undersøgelse i et privat hjem, end  

 når der begæres undersøgelse i forretningslokaler mv.
 Stk. 2 angiver lovens  

 anvendelsesområde.
Som lovteksten er formuleret, vil fremtidige  

 ændringer i immaterialretslovgivningen i de fleste tilfælde ikke  

 nødvendiggøre en ændring af bevissikringsloven.
Skulle  

 der for andre af de nævnte typer af immaterialrettigheder end  

 varemærker blive gennemført en ordning svarende til forordningen  

 om EF-varemærker, hvorefter der kan erhverves rettigheder med virkning  

 for hele Fællesskabets territorium, vil krænkelse af  

 sådanne immaterialrettigheder ligesom krænkelse af  

 EF-varemærker være omfattet af bevissikringsloven.
Nr. 1 omfatter krænkelse af egentlige  

 ophavsrettigheder, jf. §§ 2 og 3 i ophavsretsloven.
Endvidere omfatter  

 bestemmelsen krænkelse af en række rettigheder, der er  

 beslægtede med ophavsrettigheder, nemlig de rettigheder, der tilkommer  

 udøvende kunstnere (§ 65), fremstillere af lydoptagelser  

 (§ 66), fremstillere af billedoptagelser (§ 67), radio- og  

 fjernsynsforetagender (§ 69), fremstillere af fotografiske billeder  

 (§ 70) og fremstillere af kataloger mv. (§ 71). De nævnte  

 paragraffer svarer til dem, der er nævnt i nr. 1 og 2 i  

 straffebestemmelsen i ophavsretslovens § 76, stk. 1, men som omtalt  

 oven for forudsætter anvendelse af bevissikringsloven ikke, at  

 rekvisitus har gjort sig skyldig i en strafbar krænkelse eller i  

 øvrigt har handlet uagtsomt.
Henvisningen til ophavsretslovens  

 § 77 indebærer, at bevissikringsreglerne tillige finder anvendelse  

 på import til Danmark af eksemplarer af værker eller  

 frembringelser, der er fremstillet i udlandet under sådanne  

 omstændigheder, at en tilsvarende fremstilling i Danmark ville  

 være i strid med loven.
Også i dette tilfælde er det for  

 anvendelsen af bevissikringsreglerne tilstrækkeligt, at der foreligger  

 en krænkelse i objektiv forstand.
 Nr. 2 omfatter nogle af de typer af  

 overtrædelser, der er nævnt i ophavsretslovens § 76,  

 stk. 1, nr. 3, nemlig § 11, stk. 2, om ændring af  

 værket i videre udstrækning end påkrævet i  

 forbindelse med en i øvrigt tilladt brug og om angivelse af kilden,  

 § 73 om titelbeskyttelse mv. og § 74 om signering af  

 kunstværker.
 Henvisningen i nr. 3 til de overtrædelser,  

 der er nævnt i ophavsretslovens § 76, stk. 1, nr. 4 og 5,  

 indebærer, at reglerne om bevissikring tillige finder anvendelse  

 på overtrædelse af reglerne om følgeret (§ 38) og  

 reglerne om blankbåndsvederlag (§§ 39ff). Der henvises endvidere  

 til ophavsretslovens § 78 om omsætning eller besiddelse i  

 kommercielt øjemed af midler, hvis eneste formål er at lette  

 ulovlig fjernelse eller omgåelse af tekniske indretninger, som  

 måtte være anvendt til at beskytte et edb-program.
Ifølge nr. 4 finder bevissikringsreglerne  

 anvendelse på de overtrædelser, som er omhandlet i § 75 a i  

 lov om radio- og fjernsynsvirksomhed (lovbekendtgørelse nr. 551 af 20.  

 juni 2000), dvs. fremstilling, import, omsætning, besiddelse eller  

 ændring af dekodere eller andet dekodningsudstyr, hvis formål er  

 at give uautoriseret adgang til indholdet af en kodet radio- eller  

 tv-udsendelse (piratprogramkort). Det bemærkes i den forbindelse, at  

 § 75 a på tidspunktet for afgivelse af betænkning 1385/2000  

 alene omfattede salg mv. i erhvervsmæssigt øjemed.
Ved lov nr.  

 446 af 31. maj 2000 blev § 75 a ændret, således at  

 bestemmelsen nu omfatter salg mv. af dekodere eller andet dekoderudstyr,  

 uanset om der er tale om erhvervsmæssigt øjemed.
Reglerne om  

 bevissikring omfatter herefter principielt også privates fremstilling,  

 besiddelse, salg mv. af det nævnte udstyr, hvor betingelserne i  

 § 1 i øvrigt er opfyldt.
Adgangen til  

 bevissikringsundersøgelse hos ikke-erhvervsdrivende personer vil dog  

 alene kunne ske ved overtrædelser i ikke ubetydeligt omfang, jf. herved  

 bemærkningerne oven for til stk. 1.
 Enkeltstående overtrædelser, der begås i  

 private hjem, for eksempel anvendelse af et ulovligt edb-program eller et  

 uautoriseret dekoderkort, vil således falde uden for lovens  

 anvendelsesområde.
 Nr. 5 omfatter mønstre, det vil sige  

 forbilleder for en vares udseende eller for et ornament, jf. lov om  

 mønstre.
Nr. 6 om varemærker omfatter ikke alene  

 danske varemærker og fællesmærker, jf. varemærkeloven  

 og fællesmærkeloven (lov nr. 342 af 6. juni 1991), men også  

 EF-varemærker, jf.
Rådets forordning (EF) nr. 40/94 af 20.  

 december 1993.
 Nr. 7 omfatter beskyttelsesreglerne om  

 virksomheders navne (firma), jf. aktieselskabslovens § 153,  

 anpartselskabslovens § 2, erhvervsvirksomhedslovens § 6 og lov om  

 erhvervsdrivende fonde § 4.
 Nr. 8, 9 og 10 omfatter krænkelse af  

 patenter, brugsmodeller og rettigheder til halvlederprodukters udformning,  

 jf. patentloven, brugsmodelloven og lov nr. 778 af 9. december 1987 om  

 beskyttelse af halvlederprodukters udformning (topografi). Krænkelse af  

 disse teknisk betonede rettigheder vil dog kun være omfattet af  

 bevissikringsreglerne i det omfang, undersøgelsen er rettet mod  

 produkter hos rekvisitus, som er bestemt for salg, jf. lovforslagets  

 § 1, stk. 3, 2. pkt.
 Nr. 11 indbefatter krænkelse af  

 plantenyheder, jf. lov om plantenyheder (lovbekendtgørelse nr. 51 af  

 5. februar 1996 med senere ændringer).
 Geografiske betegnelser mv., jf. nr. 12, er  

 reguleret i Rådets forordning (EØF) nr. 2081/92 af 14. juli 1992  

 om beskyttelse af geografiske betegnelser og oprindelsesbetegnelser for  

 landbrugsprodukter og levnedsmidler.
 Endelig finder bevissikringsreglerne efter nr. 13  

 tillige anvendelse på overtrædelse af markedsføringslovens  

 § 1 ved ulovlig produktefterligning, jf. de almindelige  

 bemærkninger pkt. 5.3. Reglerne finder ikke anvendelse på andre  

 typer af overtrædelser af markedsføringslovens § 1 eller  

 på overtrædelse af andre bestemmelser i  

 markedsføringsloven, herunder heller ikke på overtrædelse  

 af § 10 om erhvervshemmeligheder.
Stk. 3 angiver det materiale, som kan  

 undersøges.
En supplerende bestemmelse findes i § 1,  

 stk. 5.
Ifølge 1. pkt. kan undersøgelsen  

 omfatte alt materiale, som må antages at være af betydning med  

 henblik på at konstatere, om og i hvilket omfang krænkelser eller  

 overtrædelser nævnt i stk. 2 har fundet sted.
Som  

 nævnt i bemærkningerne til stk. 1, pkt. 3, er det dog ikke  

 udelukket under undersøgelsen også at medtage eventuelle beviser  

 vedrørende planlagte krænkelser eller overtrædelser rettet  

 mod rekvirenten.
Som typiske eksempler på bevismateriale nævnes i  

 bestemmelsen genstande bestemt for salg   hvilket kan være såvel  

 fysisk håndgribelige som elektroniske produkter maskiner og andet  

 produktionsudstyr, bogføringsmateriale, fakturaer, ordresedler,  

 reklamemateriale og andre dokumenter, oplysninger på edb-anlæg,  

 edb-programmer og elektroniske lagringsmidler.
Opregningen er ikke  

 udtømmende.
Kun det materiale, der er relevant i forhold til en  

 konkret mistanke, kan undersøges.
Det er fogedretten eller en uvildig  

 sagkyndig udpeget af fogedretten, der gennemgår materialet med henblik  

 på at identificere relevante dokumenter mv.
Rettighedshaveren har ikke  

 adgang til at deltage i denne udvælgelse, medmindre både  

 fogedretten og rekvisitus samtykker, jf. herved lovforslagets § 3,  

 stk. 3, og bemærkningerne hertil.
Efter 2. pkt. kan der dog ikke foretages  

 undersøgelse med henblik på at konstatere, om  

 produktionsprocesser eller maskiner og andet produktionsudstyr   dvs.  

 maskiner mv., der ikke er bestemt for salg krænker patenter,  

 brugsmodeller eller rettigheder til halvlederprodukters udformning.
Hermed  

 udelukkes dels undersøgelse i form af iagttagelse af selve  

 produktionsprocessen eller produktionsapparatet, dels undersøgelse af  

 tekniske tegninger og dokumenter mv. til beskrivelse heraf, såfremt  

 undersøgelsen er rettet mod krænkelse af patenter, brugsmodeller  

 eller rettigheder til halvlederprodukters udformning.
Om baggrunden for denne  

 indskrænkning i undersøgelsesadgangen henvises til pkt. 5.5. i  

 de almindelige bemærkninger.
Undersøgelse af rekvisiti  

 produktionsproces og -apparat er ikke udelukket, hvis undersøgelsen er  

 rettet mod krænkelse af andre rettigheder, eksempelvis  

 ophavsrettigheder eller varemærker.
Undtagelsen omfatter heller ikke  

 formodet krænkelse af patenter mv. i maskiner eller andet, der ikke  

 indgår i rekvisiti produktionsapparat, men er bestemt for salg.
I stk. 4 er det fastslået, at  

 fogedretten helt eller delvis kan afslå en anmodning om  

 undersøgelse, såfremt det må antages, at  

 undersøgelsen vil påføre rekvisitus skade eller ulempe,  

 som står i misforhold til rettighedshaverens interesse i  

 undersøgelsens gennemførelse.
Dette proportionalitetsprincip  

 svarer til, hvad der gælder i forbindelse med nedlæggelse af  

 fogedforbud, jf. retsplejelovens § 643, stk. 2. Dog behøver  

 misforholdet ikke som efter denne bestemmelse at være »åbenbart«,  

 for at fogedretten kan afslå en anmodning om  

 bevissikringsundersøgelse.
Desuden kan fogedretten begrænse en  

 undersøgelse i forhold til anmodningen.
F.eks. kan en anmodning om  

 undersøgelse, der omfatter såvel erhvervslokaler som rekvisiti  

 private bopæl, imødekommes for så vidt angår  

 erhvervslokalerne, men afslås for så vidt angår den private  

 bopæl.
Afslag i medfør af § 1, stk. 4, vil  

 navnlig kunne komme på tale, hvor anmodningen angår  

 undersøgelse af et privat hjem eller af erhvervslokaler i  

 tilfælde, hvor der er risiko for at påføre rekvisitus  

 væsentlig skade i form af afsløring af erhvervshemmeligheder.  

 Proportionalitetsprincippet vil endvidere kunne anvendes, hvis  

 krænkelsen vel er foregået i erhvervsvirksomhed, men er af  

 underordnet betydning.
Ved virksomheder inden for medieområdet må  

 også hensynet til informations- og ytringsfriheden indgå i  

 afvejningen.
Det følger af stk. 5, at en  

 bevissikringsundersøgelse   uanset bestemmelsen i § 1,  

 stk. 3, 1. pkt.   ikke må omfatte materiale, der indeholder  

 oplysninger om forhold, som rekvisitus i medfør af retsplejelovens  

 § 169, § 170 eller § 172 ville være udelukket fra eller  

 fritaget for at afgive forklaring om som vidne.
De nævnte paragraffer  

 indeholder regler om vidneudelukkelse for tjenestemænd mv. og for  

 præster, læger, forsvarere og advokater og om vidnefritagelse for  

 redaktører og redaktionelle medarbejdere.
Heller ikke redaktionelle  

 informationsdatabaser kan være genstand for en  

 bevissikringsundersøgelse.
Vedrørende redaktører og  

 redaktionelle medarbejdere henvises i øvrigt til de almindelige  

 bemærkninger pkt. 5.5.
 Retsplejelovens § 171 om vidnefritagelse for bl.a. en  

 part selv i tilfælde af risiko for straf eller tab af velfærd er  

 derimod ikke nævnt, idet selve formålet med en  

 undersøgelse er at sikre beviser for krænkelser eller  

 overtrædelser begået af rekvisitus.
Til § 2 § 2 indeholder reglerne om behandlingen af en  

 anmodning om undersøgelse.
Efter stk. 1, 1. pkt., skal en anmodning om  

 undersøgelse indgives til fogedretten i den retskreds, i hvilken  

 rekvisitus har hjemting, jf. retsplejelovens §§ 235 - 240, eller i  

 hvilken de lokaler der skal være genstand for undersøgelse, er  

 beliggende.
Anmodningen bør i almindelighed indgives til fogedretten i  

 den retskreds, i hvilken de lokaler der skal være genstand for  

 undersøgelse, er beliggende.
Indgivelse til fogedretten i den  

 retskreds, hvor rekvisitus har hjemting, kan bl.a. være aktuelt i  

 tilfælde, hvor beliggenheden af rekvisiti lokaler ikke kendes.  

 Ordningen svarer til, hvad der gælder ved udlæg, jf.  

 retsplejelovens § 487, stk. 1.
I visse sager, f.eks. hvor en formodet krænker har  

 lagerlokaler i flere retskredse, kan der være behov for at kunne  

 indgive anmodning til fogedretten i disse forskellige retskredse på  

 samme tid.
Dette vil der efter lovudkastet ikke være noget til hinder  

 for.
Det fremgår af lovforslagets § 5, 2. pkt., at  

 reglerne i retsplejelovens § 487, stk. 2-4, og § 491,  

 stk. 3, finder tilsvarende anvendelse ved  

 bevissikringsundersøgelse.
Heraf følger bl.a., at fogedretten  

 kan henvise anmodningen til en anden fogedret, hvis det findes  

 væsentligt mere hensigtsmæssigt, at forretningen foretages ved  

 denne fogedret, jf. retsplejelovens § 487, stk. 4, og at  

 fogedretten kan foretage forretningen uden for retskredsen, hvis  

 særlige grunde taler derfor, jf. retsplejelovens § 491,  

 stk. 3.
Ifølge 2. pkt., er formkravene til en  

 anmodning om undersøgelse, at den skal være skriftlig og  

 indeholde de oplysninger, som påberåbes til støtte for  

 anmodningen, samt de oplysninger, der i øvrigt er nødvendige  

 for sagens behandling.
Bestemmelsen er stort set identisk med retsplejelovens  

 § 488, stk. 1, bortset fra, at en skriftlig anmodning er  

 obligatorisk.
Med hensyn til de indholdsmæssige krav til en anmodning  

 om undersøgelse henvises til de almindelige bemærkninger pkt.  

 5.7. Det følger af lovforslagets § 5, 2. pkt., at retsplejelovens  

 § 349 om afvisning i tilfælde, hvor en stævning lider af  

 væsentlige mangler, finder tilsvarende anvendelse.
Afvisning vil f.eks.  

 kunne komme på tale ved helt uklare anmodninger.
Efter stk. 2, 1. pkt., fastsætter  

 fogedretten tid og sted for forretningen, dvs. behandlingen af anmodningen om  

 undersøgelse, og giver meddelelse herom til rekvirenten og rekvisitus.  

 Dette svarer til fremgangsmåden ved forbudsforretninger, jf.  

 retsplejelovens § 646, stk. 2, jf. § 491, stk. 1, 1.  

 pkt., og § 493, stk. 1, 1. pkt.
Hvis rekvirenten herefter udebliver  

 fra forretningen, afviser fogedretten forretningen, jf. henvisningen til  

 retsplejelovens § 492, stk. 1, i lovforslagets § 5, 2. pkt.  

 Forretningen kan gennemføres, selv om rekvisitus udebliver, jf.  

 § 2, stk. 4, 1. pkt.
Uanset hovedreglen om underretning af begge parter kan  

 forudgående underretning af rekvisitus undlades i henhold til 2.  

 pkt., hvis underretning må antages at medføre risiko for, at  

 genstande, dokumenter, oplysninger på edb-anlæg eller andet, som  

 er omfattet af anmodningen om undersøgelse, fjernes,  

 tilintetgøres eller ændres.
En sådan risiko kan f.eks.  

 foreligge ved mistanke om krænkelse af edb-programmer eller andet  

 beskyttet materiale i digital form.
En adgang til at undlade at underrette  

 den anden part består tillige efter reglerne om fogedforbud, jf.  

 retsplejelovens § 646, stk. 2, jf. § 493, stk. 2.
I de tilfælde, hvor der fremsættes anmodning  

 om, at rekvisitus ikke forud underrettes om forretningen, vil den  

 sædvanlige fremgangsmåde formentlig blive, at forretningen  

 begyndes på fogedrettens kontor til konstatering af, om betingelserne  

 for ikke forud at underrette rekvirenten er til stede, hvorefter  

 forretningen, hvis dette er tilfældet, fortsættes på  

 rekvisiti forretningssted eller bopæl.
Træffes der herefter  

 afgørelse om undersøgelse, fortsætter forretningen  

 hermed.
I konsekvens af § 1, stk. 5, vil der som  

 udgangspunkt kun kunne foretages undersøgelse hos personer omfattet af  

 retsplejelovens § 172, dvs. redaktører og redaktionelle  

 medarbejdere, hvis der er tale om klare tilfælde.
Forudgående  

 underretning bør normalt ikke undlades i disse tilfælde.
Efter § 5, 2. pkt., finder retsplejelovens  

 § 502, stk. 1, nr. 2 og 3, om udsættelse for at afvente  

 udfaldet af en anden sag mv. tilsvarende anvendelse ved  

 bevissikringsforretning.
Hvis der f.eks. verserer en retssag om, hvorvidt  

 rekvirenten er indehaver af den ret, som påberåbes som grundlag  

 for anmodningen, kan fogedretten udsætte behandlingen af anmodningen  

 på udfaldet af denne sag.
Ifølge stk. 3 skal rekvisitus, hvis  

 denne er til stede, have adgang til at udtale sig, før fogedretten  

 træffer afgørelse om, hvorvidt anmodningen om  

 undersøgelse skal tages til følge.
Dette gælder, selv om  

 rekvisitus ikke har modtaget forudgående underretning om forretningen.  

 Såfremt rekvisitus er et selskab, skal den ansvarlige direktør  

 have adgang til at udtale sig.
Ifølge lovudkastets § 5, 2. pkt.,  

 finder retsplejelovens § 500 tilsvarende anvendelse.
Heraf  

 følger, at fogedretten i fornødent omfang skal vejlede  

 rekvisitus om hans retsstilling, og at retten eventuelt kan beskikke en  

 advokat for rekvisitus.
Beskikkes en advokat, skal forretningen i  

 almindelighed udsættes, indtil denne er kommet til stede, jf. § 2,  

 stk. 5, 2. og 3. pkt.
I kraft af henvisningen i § 5, 1. pkt.,  

 finder reglerne om advokatbeskikkelse i retsplejelovens § 259,  

 stk. 3, og kapitel 31 tilsvarende anvendelse.
 Forretningen kan foretages, selv om rekvisitus ikke er til  

 stede, jf. stk. 4. Er rekvisitus ikke til stede, finder det  

 anførte om retten til at udtale sig og om fogedrettens  

 vejledningspligt tilsvarende anvendelse på den eller de  

 tilstedeværende, som varetager rekvisiti interesser.
Det fremgår af stk. 4, 1. pkt., der  

 svarer til retsplejelovens § 646, stk. 2, 1. pkt., jf. § 495,  

 stk. 1, 1. pkt., at forretningen kan foretages, selv om rekvisitus ikke  

 giver møde eller ikke træffes.
Ordene »ikke giver møde«  

 sigter til tilfælde, hvor rekvisitus forud har fået underretning  

 om forretningen, medens ordene »ikke træffes« sigter til  

 tilfælde, hvor forudgående underretning ikke er givet.
Det følger af henvisningen i § 5, 2. pkt., til  

 retsplejelovens § 495, stk. 3, at forretningen kan udsættes,  

 hvis fogedretten finder det ønskeligt, at rekvisitus er til stede.
Der  

 vil dog i reglen ikke være grundlag for en længerevarende  

 udsættelse af forretningen som følge af, at rekvisitus selv ikke  

 er til stede.
Hvis der ikke er sket forudgående underretning af  

 rekvisitus, jf. § 2, stk. 2, 2. pkt., og ingen træffes  

 på stedet, skal fogedretten i reglen udsætte forretningen, jf.  

 herved bemærkningerne til lovforslagets § 3, stk. 6.
 2. pkt. svarer til retsplejelovens § 495,  

 stk. 2. Hvis rekvisitus   ved selskaber den ansvarlige direktør  

 ikke er til stede, skal fogedretten opfordre andre personer over 18 år,  

 som er til stede, og som må antages at have kendskab til rekvisiti  

 forhold, til at varetage dennes interesser under forretningen.
Ifølge stk. 5, 1. pkt., skal rekvisitus  

 eller den, der varetager rekvisiti interesser, have adgang til at tilkalde en  

 advokat, hvis der ikke er sket forudgående underretning om  

 forretningen.
Hvis rekvisitus eller dennes repræsentant ønsker  

 at benytte sig af retten til at tilkalde en advokat, skal forretningen efter  

2. pkt. som udgangspunkt udsættes, indtil advokaten er kommet  

 til stede.
Det fremgår dog af  3. pkt., at forretningen ikke  

 bør udsættes, såfremt der herved sker en unødig  

 forsinkelse eller opstår risiko for, at bevismateriale fjernes,  

 tilintetgøres eller ændres.
Vedrørende baggrunden for  

 bestemmelsen henvises til pkt. 5.8. i de almindelige bemærkninger.
Stk. 6 indeholder regler om  

 sikkerhedsstillelse for den skade eller ulempe, rekvisitus kan blive  

 påført.
Reglerne svarer til retsplejelovens § 644,  

 stk. 1 og 2, og skal sammenholdes med lovforslagets § 4,  

 stk. 3, om rekvisiti erstatningskrav, jf. herved pkt. 5.10. i de  

 almindelige bemærkninger.
 Lovforslagets § 3, stk. 5, 2. pkt., indeholder  

 en bestemmelse om sikkerhedsstillelse for udgifter til sagkyndig bistand  

 mv.
I henhold til stk. 7, 1. pkt., skal  

 fogedretten uden unødigt ophold give rekvisitus underretning om, hvad  

 der er passeret under forretningen, hvis rekvisitus ikke har været til  

 stede.
Bestemmelsen finder anvendelse både i tilfælde, hvor  

 hverken rekvisitus selv eller en repræsentant for denne har været  

 til stede, og i tilfælde, hvor en repræsentant for rekvisitus har  

 været til stede.
Ved selskaber mv. sigter ordet rekvisitus i denne  

 sammenhæng til den administrerende direktør.
Fristen for  

 kære af en afgørelse om undersøgelse, jf. stk. 8,  

 må i de tilfælde, hvor rekvisitus ikke har været til stede,  

 regnes fra modtagelsen af underretningen.
 Efter 2. pkt. kan rekvisitus inden 1 uge efter  

 modtagelsen af en underretning i henhold til 1. pkt. kræve forretningen  

 genoptaget, f.eks. for hurtigt at få afklaret opståede  

 misforståelser.
 Det fastslås i stk. 8, som svarer til  

 retsplejelovens § 650, 1. pkt., at fogedrettens afgørelser  

 træffes ved kendelse, og at de kan kæres efter reglerne i  

 retsplejelovens kapitel 53 (§§ 584-587). Kendelserne skal begrundes, jf.  

 retsplejelovens § 218, stk. 1, 1. pkt.
Anvendelse af reglerne i retsplejelovens kapitel 53 om  

 kære indebærer bl.a., at kærefristen er 4 uger regnet fra  

 afgørelsen om at foretage undersøgelse eller afgørelsen  

 om afslag på anmodningen herom, jf. § 586, stk. 1, jf. dog  

 bemærkningerne til stk. 7 ovenfor om tilfælde, hvor  

 rekvisitus ikke har været til stede.
I relation til en afgørelse  

 om at foretage undersøgelse løber kærefristen fra  

 afgørelsens tidspunkt, eller   hvis rekvisitus ikke har været  

 til stede   fra modtagelsen af underretningen, også selv om  

 undersøgelsen ikke er afsluttet, f.eks. fordi en sagkyndig har  

 medvirket, og dennes redegørelse afventes, jf. i modsætning  

 hertil lovforslagets § 4, stk. 1, 1. pkt., om fristen for  

 rekvirentens sagsanlæg.
Kære har ikke opsættende virkning,  

 medmindre andet bestemmes af fogedretten eller den ret, hvortil  

 afgørelsen kæres (landsretten), jf. herved retsplejelovens  

 § 587, stk. 1, jf. § 395. Kære af en afgørelse,  

 som imødekommer en anmodning om undersøgelse, bør  

 normalt ikke tillægges opsættende virkning, se dog  

 bemærkningerne til § 3, stk. 4, vedrørende udlevering  

 af materiale til rekvirenten.
Det følger af lovforslagets § 5, 2. pkt., at  

 retsplejelovens § 647, stk. 2, finder tilsvarende anvendelse.
Det  

 betyder, at fogedretten eller landsretten efter anmodning træffer  

 bestemmelse om sagsomkostninger, hvis der ikke træffes afgørelse  

 om undersøgelse, eller hvis en afgørelse herom ophæves af  

 fogedretten efter genoptagelse eller af landsretten i en kæresag.
I  

 andre tilfælde afgøres omkostningsspørgsmålet under  

 den retssag, som rekvirenten i henhold til § 4 skal anlægge.
Det fremgår af stk. 9, at en  

 bevisførelse, som findes uforenelig med hensynet til forretningens  

 fremme, kan afskæres.
Bestemmelsen svarer til retsplejelovens  

 § 647, stk. 1, og § 587, stk. 5, og dækker  

 såvel bevisførelse for fogedretten som bevisførelse for  

 landsretten under kære.
Til § 3 § 3 indeholder reglerne om gennemførelsen af  

 en undersøgelse.
I stk. 1, 1. pkt. fastslås det, at en  

 undersøgelse gennemføres ved fogedrettens foranstaltning, det  

 vil sige af fogedretten eller på dennes vegne.
Heri ligger bl.a., at  

 fogedretten træffer afgørelse i eventuelle tvister  

 vedrørende den nærmere gennemførelse af  

 undersøgelsen, og at fogedretten fastsætter retningslinierne for  

 det arbejde, der skal udføres af den eller de sagkyndige, som  

 eventuelt bistår fogedretten ved undersøgelsen, jf.  

 stk. 2.
Ifølge 2. pkt. kan fogedretten eller den,  

 retten bemyndiger hertil, beslaglægge genstande eller dokumenter i det  

 omfang, det må anses for nødvendigt med henblik på sikring  

 af bevis.
Under samme betingelser kan der tages fotografier, optages film  

 samt fremstilles kopier af dokumenter, oplysninger på edb-anlæg,  

 edb-programmer og andet materiale.
Beslaglæggelse af dokumenter vil  

 navnlig kunne komme på tale, hvor der ikke kan foretages kopiering  

 på undersøgelsesstedet, enten fordi materialet er for  

 omfattende, eller fordi der ikke er adgang til en kopimaskine.
De genstande  

 og dokumenter mv., som typisk vil være relevante i bevismæssig  

 henseende, er f.eks. cd er indeholdende formodet ulovligt kopieret materiale  

 eller varer, der formodes at være varemærkeforfalskede, kopier af  

 programmer og oplysninger på edb-anlæg samt  

 bogføringsmateriale, ordresedler, fakturaer, reklamemateriale og  

 lignende.
Det skal imidlertid til stadighed haves for øje, at  

 undersøgelsen skal tilrettelægges på en måde, som  

 ikke forvolder rekvisitus unødig skade eller ulempe, og som står  

 i rimeligt forhold til rekvirentens interesser, jf. princippet i  

 lovforslagets § 1, stk. 4. Der bør således i  

 almindelighed ikke ske beslaglæggelse af genstande eller dokumenter,  

 hvis dette kan lægge hindringer i vejen for lovlig  

 erhvervsudøvelse eller anden lovlig anvendelse.
Er det  

 nødvendigt at beslaglægge originalt bogføringsmateriale  

 eller andre lignende dokumenter, skal materialet i almindelighed fotokopieres  

 snarest muligt, således at de originale dokumenter kan tilbagegives til  

 rekvisitus.
I øvrigt henvises til de almindelige bemærkninger  

 pkt. 5.9.
Ifølge stk. 2 kan fogedretten udpege en  

 eller flere uvildige sagkyndige til at bistå sig ved  

 undersøgelsens gennemførelse.
Det er fogedretten, der  

 fastlægger den sagkyndiges opgaver.
Behovet for sagkyndig bistand vil  

 formentlig typisk opstå i tilfælde, hvor undersøgelsen er  

 rettet mod bogføringsmateriale eller mod materiale, der er lagret i  

 computere, bl.a. fordi rekvirenten ikke selv   medmindre rekvisitus samtykker  

 heri   bør have adgang til at gennemgå sådant materiale,  

 jf. de almindelige bemærkninger pkt. 5.9. og nedenfor vedrørende  

 stk. 3. Den sagkyndige vil derfor typisk være en revisor eller en  

 edb-kyndig.
Hvis en sagkyndig medvirker, skal denne efter retningslinier  

 fastsat af fogedretten udfærdige en beskrivelse af den  

 undersøgelse, han har foretaget og dennes resultater, jf. stk. 4,  

 4. pkt.
Det følger af § 5, 1. pkt., at retsplejelovens  

 kapitel 19 om syn og skøn finder tilsvarende anvendelse.
Det betyder  

 bl.a., at der for sagkyndige i en bevissikringssag gælder de samme  

 regler som for syns- og skønsmænd om kvalifikationer og  

 habilitet mv., jf. retsplejelovens §§ 197-199, og om fastsættelse  

 af vederlag, jf. retsplejelovens § 211.
Rekvirenten eller dennes repræsentant har som  

 udgangspunkt ret til at være til stede under undersøgelsen med  

 henblik på at bistå fogedretten med oplysninger, identifikation  

 af produkter og lignende, jf. stk. 3. Rekvirenten eller dennes  

 repræsentant har kun adgang til selvstændigt at foretage  

 undersøgelser, hvis rekvisitus og fogedretten giver samtykke hertil.
I  

 visse tilfælde er der så tungtvejende hensyn at tage til  

 beskyttelsen af rekvisiti forretningshemmeligheder mv., at fogedretten  

 bør afskære rekvirenten eller dennes repræsentant fra at  

 være til stede under undersøgelsen, eller i hvert fald  

 bør begrænse adgangen, f.eks. således, at rekvirenten  

 eller dennes repræsentant ikke får adgang til de lokaler, hvor  

 produktionen foregår.
I konsekvens af lovforslagets § 1, stk. 5, vil  

 der kun kunne foretages undersøgelser hos personer omfattet af  

 retsplejelovens § 172, dvs. redaktører og redaktionelle  

 medarbejdere, hvis det er klart, at det materiale, der ønskes  

 undersøgt, ikke indeholder oplysninger som rekvisitus i medfør  

 af retsplejelovens § 172 ville være fritaget for at afgive  

 vidneforklaring om.
Rekvirenten eller dennes repræsentant bør i  

 disse tilfælde, hvis undersøgelse tillades, som hovedregel ikke  

 have adgang til at være til stede under undersøgelsen.
Ifølge stk. 4, 1. pkt., skal  

 fogedretten i fornødent omfang gengive de iagttagelser, der er gjort  

 under undersøgelsen, i retsbogen.
Der skal desuden udfærdiges en  

 fortegnelse over beslaglagte genstande eller dokumenter og fremstillede  

 kopier mv.
Fortegnelsen behøver ikke at være specificeret i alle  

 detaljer.
Har en uvildig sagkyndig medvirket, skal denne udfærdige en  

 beskrivelse af undersøgelsen og dennes resultater inden en frist, der  

 fastsættes af fogedretten, jf. 4. pkt.
Fogedretten sender en  

 kopi af beskrivelsen til parterne, jf. 5. pkt.
Efter 2. pkt. skal beslaglagte genstande eller  

 dokumenter og fremstillede kopier mv. opbevares af fogedretten eller den,  

 retten bemyndiger hertil.
Efter 3. pkt. skal materialet som udgangspunkt  

 holdes tilgængeligt for parterne, og parterne kan som udgangspunkt  

 få materialet eller kopier heraf udleveret.
At fakturaer, ordresedler  

 eller lignende indeholder oplysninger om tredjemænd, typisk  

 leverandører eller aftagere af de (formodet) krænkende  

 produkter, er ikke til hinder for, at materialet udleveres til rekvirenten.  

 Der kan dog være tilfælde, hvor fogeden må begrænse  

 rekvirentens adgang til materialet.
Hvis der f.eks. hos rekvisitus er  

 beslaglagt eller taget kopi af regnskabsmateriale, som indeholder oplysninger  

 om andre forhold end de formodede krænkelser, bør fogeden i  

 reglen nægte rekvirenten adgang til selve materialet, medmindre  

 rekvisitus giver tilladelse til, at materialet udleveres til rekvirenten.
I  

 et sådant tilfælde må man normalt gå frem på  

 den måde, at det overlades til en uvildig sagkyndig at gennemgå  

 regnskabsmaterialet med henblik på heraf at uddrage de oplysninger, som  

 er relevante for vurderingen af, hvorvidt og i hvilket omfang  

 krænkelser af rekvirentens rettigheder har fundet sted.
Tilsvarende  

 gælder, hvis der er taget kopi af materiale på rekvisiti  

 computer.
Udlevering af materiale til rekvirenten bør normalt  

 afvente udfaldet af et eventuelt iværksat kæremål  

 vedrørende selve afgørelsen om undersøgelse, selv om  

 dette kæremål ikke er tillagt opsættende virkning.
Har  

 rekvisitus ikke været til stede under undersøgelsen, bør  

 fogedretten i almindelighed afvente udløbet af fristen for  

 genoptagelse af forretningen, jf. § 2, stk. 7, før materiale  

 udleveres til rekvirenten.
Afgørelsen om   trods indsigelse   at  

 udlevere materiale eller om ikke at udlevere materiale kan kæres.
Stk. 5 svarer til retsplejelovens § 343,  

 stk. 2, om afholdelse af udgifter og sikkerhedsstillelse i forbindelse  

 med isoleret bevisoptagelse.
Ordet »foreløbig« i 1. pkt. sigter til,  

 at der under en efterfølgende krænkelsessag kan blive tale om at  

 pålægge rekvisitus at godtgøre rekvirenten dennes rimelige  

 udgifter i forbindelse med undersøgelsen.
 Sikkerhedsstillelse, jf. 2. pkt., vil formentlig  

 navnlig komme på tale, hvis der udpeges en sagkyndig til at bistå  

 fogedretten med undersøgelsen.
Ifølge stk. 6 kan fogedretten i det  

 omfang, det må anses for nødvendigt for at gennemføre  

 undersøgelsen, skaffe sig adgang til rekvisiti lokaler og gemmer.  

 Fogedretten kan med henblik herpå anvende den nødvendige magt,  

 og politiet yder efter anmodning fogedretten bistand hertil.
Denne ordning  

 svarer til, hvad der gælder ved udlæg og i forbindelse med  

 fogedrettens bistand til opretholdelse af et forbud, jf. retsplejelovens  

 § 498 og § 646, stk. 2, 2. pkt.
Det vil formentlig kun  

 sjældent være nødvendigt, at fogedretten gør brug  

 af muligheden for anvendelse af tvang.
Er rekvisitus ikke forud blevet  

 underrettet om forretningen, og træffes ingen på  

 undersøgelsesstedet, bør forretningen i reglen udsættes  

 til foretagelse på et andet tidspunkt, og der vil således i denne  

 situation kun under særlige omstændigheder være anledning  

 til, at fogedretten træffer beslutning om at gennemføre  

 undersøgelsen og skaffe sig adgang til lokalerne.
Dette vil snarere  

 kunne komme på tale, hvis rekvisitus har fået underretning om  

 forretningen, men ikke giver møde, hverken personligt eller ved en  

 repræsentant.
 I modsætning til, hvad der gælder ved  

 udlæg og i forbindelse med fogedrettens bistand til opretholdelse af et  

 forbud, jf. retsplejelovens § 497 og § 646, stk. 2, 2. pkt.,  

 påhviler der i sager omfattet af bevissikringsreglerne ikke rekvisitus  

 nogen oplysningspligt, jf. herved de almindelige bemærkninger pkt.  

 5.9.
Til § 4 § 4 indeholder regler om rekvirentens pligt til at  

 anlægge krænkelsessag og om erstatning til rekvisitus i  

 tilfælde af, at krænkelser ikke godtgøres.
Ifølge stk. 1, 1. pkt., skal  

 rekvirenten, medmindre rekvisitus frafalder forfølgning, inden 4 uger  

 efter modtagelsen af fogedrettens meddelelse om, at undersøgelsen er  

 afsluttet, anlægge retssag vedrørende de krænkelser eller  

 overtrædelser, som begrundede anmodningen om undersøgelse.
Har  

 en sagkyndig ikke medvirket, vil undersøgelsen formentlig i reglen  

 være afsluttet, når rekvisiti lokaler forlades.
Fogedrettens  

 meddelelse vil da kunne gives på stedet.
Har en sagkyndig medvirket,  

 vil undersøgelsen først være afsluttet, når dennes  

 redegørelse foreligger.
Har fogedretten truffet bestemmelse om, at det  

 beslaglagte eller kopierede materiale endnu ikke kan udleveres til  

 rekvirenten, fordi rekvisitus har kæret afgørelsen om  

 undersøgelse, eller fordi rekvisitus ikke var til stede under  

 undersøgelsen, og fristen for genoptagelse derfor skal afventes, jf.  

 de almindelige bemærkninger pkt. 5.8., vil undersøgelsen  

 først kunne anses for afsluttet på det tidspunkt, hvor  

 materialet gøres tilgængeligt for rekvirenten.
Bestemmelsen om, at rekvisitus kan frafalde  

 forfølgning, dvs. fritage rekvirenten for forpligtelsen til at  

 anlægge krænkelsessag, svarer til, hvad der gælder ved  

 arrest og forbud, jf. retsplejelovens § 634, stk. 1, og § 648,  

 stk. 1. I tilfælde, hvor der efter undersøgelsen ikke  

 består nogen tvivl om, at rekvisitus har krænket rekvirentens  

 rettigheder, vil det formentlig   ligesom ved fogedforbud blive almindeligt,  

 at rekvisitus frafalder forfølgning, bl.a. fordi rekvisitus herved i  

 almindelighed kan undgå de omkostninger, som vil være forbundet  

 med en krænkelsessag.
Den omstændighed, at rekvisitus har  

 frafaldet forfølgning, afskærer imidlertid ikke rekvirenten fra  

   ubundet af fristen efter § 4   at anlægge krænkelsessag,  

 hvilket f.eks. kan blive aktuelt, såfremt rekvirenten forlanger  

 erstatning for de foretagne krænkelser, og der ikke kan opnås  

 enighed om erstatningens størrelse.
At rekvisitus frafalder  

 forfølgning, afskærer heller ikke rekvirenten fra at forlange  

 godtgørelse for udgifter ved undersøgelsen.
Efter 2. pkt. er retsvirkningerne af manglende  

 overholdelse af fristen for sagsanlæg dels, at alt bevismateriale  

 hidrørende fra undersøgelsen af fogedretten og rekvirenten skal  

 tilbageleveres til rekvisitus, dels at det under undersøgelsen  

 fremkomne ikke kan anvendes som bevis for krænkelser eller  

 overtrædelser.
Under en eventuel senere retssag vedrørende  

 krænkelser eller overtrædelser, som var omfattet af anmodningen  

 om undersøgelse, og som har fundet sted forud for denne, kan  

 rekvirenten således ikke fremlægge en udskrift af  

 fogedprotokollen eller en eventuel redegørelse fra en medvirkende  

 sagkyndig, ligesom hverken fogedretten, en eventuel sagkyndig eller andre kan  

 føres som vidner om, hvad der kom frem under undersøgelsen.
Der  

 vil derimod ikke være noget til hinder for, at rekvirenten  

 påberåber sig de almindelige regler om edition i relation til  

 f.eks. rekvisiti regnskaber, selv om disse regnskaber var omfattet af  

 undersøgelsen.
Der vil heller ikke være noget til hinder for, at  

 f.eks. en leverandør føres som vidne, selv om rekvirentens  

 kendskab til leverandørens identitet stammer fra undersøgelsen.  

 Rekvirenten afskæres således ikke fra at benytte en viden,  

 opnået gennem undersøgelsen, men selve bevisførelsen  

 må ske på normal måde uden brug af det, der fremkom i  

 forbindelse med undersøgelsen.
Hvis en afgørelse om undersøgelse efter  

 genoptagelse eller kære ophæves, efter at undersøgelsen er  

 gennemført, følger det af stk. 2, at § 4,  

 stk. 1, 2. pkt., gælder tilsvarende.
Der henvises til  

 bemærkningerne til denne bestemmelse oven for.
Det fremgår af stk. 3, 1. pkt., at hvis  

 det viser sig, at den af rekvirenten påberåbte ret ikke  

 består eller ikke kan gøres gældende af rekvirenten, har  

 rekvisitus krav på erstatning for tab og tort.
Efter 2. pkt.  

 gælder det samme, hvis det ikke godtgøres, at rekvisitus har  

 gjort sig skyldig i krænkelser eller overtrædelser omfattet af  

 anmodningen om undersøgelse.
Denne ordning svarer til, hvad der  

 gælder ved fogedforbud, jf. retsplejelovens § 648, stk. 1,  

 jf. § 639, stk. 1-3, idet rekvirenten af en  

 bevissikringsundersøgelse dog er ansvarlig på objektivt grundlag  

 i alle de nævnte situationer og ikke alene i tilfælde, hvor den  

 påberåbte ret viser sig ikke at bestå.
At rekvirenten ikke  

 anlægger retssag inden for den foreskrevne frist på 4 uger, vil  

 ikke i sig selv medføre, at rekvirenten skal betale erstatning til  

 rekvisitus, jf. de almindelige bemærkninger pkt. 5.10. Medtagelse af  

 erstatning (godtgørelse) for tort indebærer, at der kan ydes en  

 passende økonomisk kompensation for ulempe mv., selv om rekvisitus  

 ikke har lidt tab, hvilket formentlig vil forekomme.
Efter stk. 4 kan krav om erstatning  

 gøres gældende som modkrav under en retssag anlagt af  

 rekvirenten eller under et selvstændigt søgsmål.
Hvis  

 rekvirenten ikke anlægger sag, skal rekvisitus inden 3 måneder  

 efter, at fristen for rekvirentens søgsmål er udløbet,  

 anlægge et selvstændigt søgsmål om erstatning.  

 Ophæves en afgørelse om undersøgelse efter sagens  

 genoptagelse, jf. § 2, stk. 7, 2. pkt., eller under kære, kan  

 rekvisitus tillægges erstatning ved afgørelsen herom.
Reglerne  

 svarer til hvad, der gælder i forbudssager, jf. retsplejelovens  

 § 648, stk. 1, jf. § 639, stk. 4 og 6.
 Vedrørende godtgørelse af rekvisiti  

 eventuelle sagsomkostninger henvises til bemærkningerne til § 2,  

 stk. 8, om anvendelsen af retsplejelovens § 647, stk. 2.
Til § 5 § 5 indeholder forskellige henvisninger til  

 retsplejeloven, jf. om den generelle baggrund for bestemmelsen de almindelige  

 bemærkninger pkt. 5.11.
Ifølge 1. pkt. finder retsplejelovens  

 første bog, anden bog og tredje bog, første afsnit  

 (§§ 1-336 c), tilsvarende anvendelse i det omfang, andet ikke  

 følger af bevissikringslovens bestemmelser.
Retsplejelovens  

 første bog indeholder reglerne om domsmagten mv., anden bog indeholder  

 de fælles bestemmelser for behandlingen af borgerlige sager og  

 straffesager, mens tredje bog, første afsnit, fastsætter de  

 almindelige bestemmelser inden for den borgerlige retspleje.
Således  

 finder eksempelvis retsplejelovens regler om retsbøger, forkyndelser  

 mv., vidner, rettergangsfuldmægtige, afhøring af parter og fri  

 proces tilsvarende anvendelse.
Som eksempel på, at noget andet  

 følger af bevissikringslovens regler, kan nævnes lovforslagets  

 § 2, stk. 1, der til dels fraviger reglerne om stedlig kompetence i  

 retsplejelovens tredje bog, første afsnit.
 Efter 2. pkt. finder retsplejelovens § 344,  

 § 349, § 487, stk. 2-4, § 491, stk. 3, § 492,  

 stk. 1, § 495, stk. 3, § 499, § 500, § 502,  

 stk. 1, nr. 2 og 3, samt § 647, stk. 2, tilsvarende  

 anvendelse.
 Retsplejelovens § 344 om processuel skadevirkning er  

 bl.a. relevant i forbindelse med fogedrettens vurdering af, om  

 sandsynliggørelseskravet i lovforslagets § 1, stk. 1, er  

 opfyldt.
 Retsplejelovens § 349 om afvisning i tilfælde  

 af, at en stævning lider af væsentlige mangler, knytter sig til  

 lovforslagets § 2, stk. 1, 2. pkt., der opstiller kravene til en  

 anmodning om undersøgelse.
 Reglerne i retsplejelovens § 487, stk. 2-4, og  

 § 491, stk. 3, om forholdet til andre retskredse finder anvendelse  

 i tilslutning til lovforslagets § 2, stk. 1, 1. pkt., der  

 fastslår hovedreglen om stedlig kompetence i bevissikringssager.
 Henvisningen til retsplejelovens § 492, stk. 1,  

 betyder, at fogedretten afviser forretningen, hvis rekvirenten udebliver.  

 Reglen knytter sig til lovforslagets § 2, stk. 2, 1. pkt.,  

 hvorefter fogedretten fastsætter tid og sted for forretningen og giver  

 parterne meddelelse herom.
 Retsplejelovens § 495, stk. 3, hvorefter  

 forretningen kan udsættes, hvis fogedretten finder det  

 ønskeligt, at skyldneren er til stede, knytter sig til lovforslagets  

 § 2, stk. 4, 1. pkt., der bestemmer, at forretningen kan foretages,  

 selv om rekvisitus ikke giver møde eller ikke træffes.
 Reglen om tredjemands indtræden som part, jf.  

 retsplejelovens § 499, kan bl.a. få betydning i forbindelse med  

 udtrykket »hos den pågældende« i lovforslagets § 1,  

 stk. 1, jf. bemærkningerne til denne bestemmelse.
 Retsplejelovens § 500 om vejledning og  

 advokatbeskikkelse finder anvendelse i forbindelse med behandlingen af en  

 anmodning om undersøgelse, jf. bemærkningerne til lovforslagets  

 § 2, stk. 3.
 Reglerne i retsplejelovens § 502, stk. 1, nr. 1  

 og 3, om udsættelse på udfaldet af en anden sag mv. er omtalt i  

 bemærkningerne til lovforslagets § 2, stk. 2.
Henvisningen til retsplejelovens § 647, stk. 2,  

 betyder, at fogedretten eller landsretten efter anmodning træffer  

 bestemmelse om sagsomkostninger, hvis der ikke træffes afgørelse  

 om undersøgelse, eller en afgørelse herom ophæves under  

 bevissikringssagen.
Reglen er omtalt i bemærkningerne til lovforslagets  

 § 2, stk. 8.
Til § 6 Til nr. 1.
Bestemmelsen indebærer, at der svares retsafgift for  

 en anmodning om bevissikringsundersøgelse efter samme regler, som  

 gælder for blandt andet nedlæggelse af forbud.
Retsafgiften  

 udgør for tiden 300 kr.
 Til nr. 2.
Som beskrevet i pkt. 5.9 i de almindelige  

 bemærkninger, vil der i praksis formentlig ofte blive fremsat anmodning  

 om forbud samtidig med anmodningen om bevissikring.
Det må efter  

 Justitsministeriets opfattelse anses for tvivlsomt, om der efter ordlyden af  

 den gældende bestemmelse i retsafgiftslovens § 17 a, stk. 2,  

 vil skulle betales tillægsafgift for både  

 fogedforbudsforretningen og forretningen vedrørende  

 bevissikringsundersøgelsen, selv om de udgående forretninger  

 foretages under ét.
Justitsministeriet har på den baggrund  

 fundet det rigtigst at indsætte et nyt 3. pkt. i § 17 a,  

 stk. 2, hvorved tvivlen afklares.
 Det foreslås således, at der i tilfælde,  

 hvor rekvirenten samtidig anmoder om, at der ved udgående  

 fogedforretning foretages bevissikringsundersøgelse og nedlægges  

 fogedforbud mod den formodede krænker, alene skal betales én  

 tillægsafgift.
Bestemmelsen omfatter alene den situation, hvor  

 anmodningen om de 2 forretninger indgives og foretages samtidig.
Indgiver  

 rekvirenten således i forlængelse af en  

 bevissikringsundersøgelse anmodning om, at der tillige nedlægges  

 forbud mod rekvisiti adfærd, skal der betales selvstændig  

 tillægsafgift for denne anmodning.
Til § 7 Det foreslås, at loven træder i kraft den 1.  

 april 2001.
 Stk. 2 vedrører lovens territoriale  

 gyldighed.
Bilag Lovforslaget sammenholdt med gældende lov Gældende formulering Lovforslaget § 6 I lov om retsafgifter, jf. lovbekendtgørelse nr. 806 af 24. august  

 2000, foretages følgende ændringer:
 § 17. For følgende forretninger svares en grundafgift  

 på 300 kr.:
 1. I § 17, stk. 1, indsættes efter nr. 3 som nr.  

 4:
1)	Forretninger vedrørende fuldbyrdelse af domme, der ikke lyder  

 på penge, 2)	indsættelses- og udsættelsesforretninger uden  

 sædvanligt eksekutionsgrundlag, 3)	forretninger vedrørende nedlæggelse af forbud.
Stk. 2.--- »4) forretninger vedrørende bevissikring ved  

 krænkelse af immaterialrettigheder mv.« § 17 a. ---.
 2. I § 17 a, stk. 2, indsættes som 3.  

 pkt.:
Stk. 2. Begærer en rekvirent samtidig en af de i  

 stk. 1 nævnte retshandlinger foretaget hos samme skyldner for flere  

 krav, betales kun én tillægsafgift.
For udlæg efter § 42 i  

 kreditaftaleloven, der begæres foretaget straks i tilslutning til en  

 tilbagetagelsesforretning, for hvilken der skal betales tillægsafgift,  

 betales ikke tillægsafgift.
 »For forretninger vedrørende nedlæggelse af forbud og  

 forretninger vedrørende bevissikringsundersøgelse, der  

 begæres og foretages samtidig, betales kun én  

 tillægsafgift«.
