Nr LSF 236 Forslag til Lov om butikstid m.v.
Fremsat af erhvervsministeren (Mimi Jakobsen) den 21. april 1995 Vedtaget ved tredjebehandling den 1. juni 1995 Lov nr. 371 af 14/06/1995 § 1. Butikker, hvorfra der foregår detailsalg, samt frisørsaloner  

 og saloner for skønhedspleje skal holdes lukket fra lørdag kl. 17.00 til  

 mandag kl. 6.00 samt på helligdage, grundlovsdag og juleaftensdag.
 Stk. 2. Påske- og pinselørdag samt den sidste lørdag før  

 juleaftensdag kan de i stk. 1 nævnte butikker holdes åbent til kl. 20.00. Den  

 sidste søndag før juleaftensdag kan butikkerne holdes åbent fra kl. 10.00 til  

 kl. 20.00.
 Stk. 3. Stk. 1 finder ikke anvendelse på salg fra automater.  

 Detailsalg af drikkevarer med 2,8 pct. vol. alkohol eller derover må dog ikke  

 ske fra automater.
 Stk. 4. Loven gælder ikke for apoteker, jf. lov nr. 279 af 6. juni  

 1984 om apoteksvirksomhed med senere ændringer.
 § 2. Der må ikke fra butikker sælges, udleveres eller udbringes  

 drikkevarer med 2,8 pct. vol. alkohol eller derover på hverdage fra kl. 20.00  

 til kl. 6.00, lørdag fra kl. 17.00 til mandag kl. 6.00 samt helligdage,  

 grundlovsdag og juleaftensdag.
 Stk. 2. I de i stk. 1 nævnte tidsrum skal drikkevarer med 2,8 pct.  

 vol. alkohol eller derover være effektivt afskærmet over for publikum.
 § 3. § 1, stk. 1, gælder ikke for salg af følgende varer:
 1) Brændsel.
 2) Motorkøretøjer, traktorer, landbrugs- og entreprenørmaskiner, skibe og  

 luftfartøjer samt brændstof og tilbehør hertil.
 3) Lystbåde, campingvogne, telte og andet lejrudstyr.
 4) Planter, blomster, kranse og genstande, der har karakter af tilbehør  

 hertil, samt i øvrigt havebrugsvarer.
 5) Husdyr.
 6) Løsøre, der afhændes ved tvangsauktion eller er indleveret fra et bo og  

 afhændes ved frivillig offentlig auktion.
 Stk. 2. Salg fra udstillinger, forlystelseshaver, dyreparker og  

 lignende er ikke omfattet af § 1, stk. 1.
 Stk. 3. Serviceanlæg beliggende på motorvejsnettet samt butikker  

 beliggende i jernbanestationer, rutebilstationer, passagerskibe, fly og tog  

 er ikke omfattet af § 1, stk. 1.
 Stk. 4. Butikker, der sælger proviant til skibe og luftfartøjer,  

 samt told- og/eller afgiftsfrie butikker i toldlufthavne, i passagerskibe og  

 i fly er ikke omfattet af § 1, stk. 1, og § 2.
 Stk. 5. Butikker beliggende i lufthavne og på eller ved  

 havnearealer er ikke omfattet af § 1, stk. 1, og § 2.
 Stk. 6. Butikker beliggende på lejrpladser er ikke omfattet af §  

 1, stk. 1, og § 2. Dette gælder alene for den tid af året, hvor lejrpladsen  

 er åben for lejrgæster.
 Stk. 7. Butikker, hvorfra der på hverdage sælges aviser eller  

 mejeriprodukter, må på søn- og helligdage, grundlovsdag og juleaftensdag  

 holdes åbent fra kl. 7.00 til kl. 11.00 for salg af brød, mejeriprodukter og  

 aviser.
Stk. 8. Erhvervs- og Selskabsstyrelsen kan efter indstilling fra  

 kommunalbestyrelsen tillade, at § 1, stk. 1, fraviges ved ganske særlige  

 lejligheder.
Erhvervs- og Selskabsstyrelsens afgørelser kan ikke indbringes  

 for højere administrativ myndighed.
§ 4. Undtaget fra § 1, stk. 1, er butikker, hvis forventede årlige  

 omsætning ikke overstiger 12,5 mio. kr. ekskl. moms.
Omsætningen kan opgøres  

 ekskl. punktafgifter for tobaksvarer.
Butikker, der udelukkende eller  

 hovedsagelig sælger udvalgsvarer, omfattes ikke af undtagelsen.
 Stk. 2. § 1, stk. 1, gælder dog for butikker omfattet af stk. 1,  

 hvis den årlige omsætning i tre på hinanden følgende år overskrider den i  

 stk. 1 nævnte grænse for omsætning.
Stk. 3. Butikker, der udnytter undtagelsen i stk. 1, skal til  

 enhver tid kunne dokumentere, at den forventede årlige omsætning ikke  

 overstiger 12,5 mio. kr., og om nødvendigt, at omsætningen ikke udelukkende  

 eller hovedsagelig består af udvalgsvarer.
Erhvervs- og Selskabsstyrelsen  

 fastsætter retningslinjer herfor.
 Stk. 4. De i stk. 1 nævnte butikker må ikke stå i indvendig  

 forbindelse, herunder med andre butikker.
Stk. 5. Det i stk. 1, 1. pkt., nævnte beløb reguleres årligt pr.  

 1. januar i overensstemmelse med stigningen i Danmarks Statistiks  

 forbrugerprisindeks respektive detailomsætningsindeks.
Erhvervs- og  

 Selskabsstyrelsen bekendtgør hvert år omsætningsgrænsen efter den stedfundne  

 regulering.
 Stk. 6. Erhvervs- og Selskabsstyrelsen afgiver årligt en  

 redegørelse om udviklingen i butikkernes omsætningsforhold.
 Stk. 7. Erhvervs- og Selskabsstyrelsen kan tillade, at mindre  

 butikker beliggende i landområder undtages fra § 1, stk. 1. Erhvervs- og  

 Selskabsstyrelsens afgørelser kan ikke indbringes for højere administrativ  

 myndighed.
§ 5. Overtrædelse af § 1, stk. 1 og stk. 3, 2. pkt., § 2 og § 4,  

 stk. 1, 3 og 4, samt udøvelse af detailhandel i strid med en frakendelse af  

 retten hertil, jf. stk. 2, straffes med bøde.
Der skal i gentagelsestilfælde  

 udmåles en skærpet bøde.
Har en erhvervsdrivende gjort sig skyldig i  

 overtrædelse af betingelserne for at være undtaget efter § 4, skal der ved  

 udmålingen af bøde tages særligt hensyn til størrelsen af en opnået eller  

 tilsigtet økonomisk fordel, hvis der ikke sker konfiskation af udbytte.
 Stk. 2. Har en erhvervsdrivende gjort sig skyldig i grov eller  

 gentagen overtrædelse af § 1, stk. 3, 2. pkt., og § 2, kan retten frakende  

 den pågældende retten til at sælge de i § 2 omhandlede varer.
Stk. 3. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
 § 6. Loven træder i kraft 1. juli 1995.
 Stk. 2. Samtidig ophæves lov nr. 169 af 16. marts 1994 om  

 butikstid.
 Stk. 3. § 9 gælder alene for lejeaftaler, som indgås efter denne  

 lovs ikrafttræden.
§ 7. Gældende tilladelser givet af kommunalbestyrelsen inden 1.  

 juli 1995 i henhold til tidligere love om butikstid bevarer deres gyldighed  

 tidsubegrænset.
Dog bortfalder tilladelser til butikker i større  

 trafikknudepunkter fra 1. juli 1995. Butikker i større trafikknudepunkter,  

 som ved lovens ikrafttræden har tilladelse til udvidede butikstider, vil dog  

 indtil 1. juli 2000 kunne holde åbent på de i tilladelsen angivne vilkår.
Stk. 2. Tilladelser omhandlet i stk. 1 kan indtil 1. oktober 1995  

 indbringes for Butikstidsankenævnet.
Efter behandling af disse klager  

 nedlægges Butikstidsankenævnet.
 Stk. 3. Butikker, hvis virksomhed ved lovens ikrafttræden er  

 omfattet af § 3 i den tidligere lov, kan fortsætte denne virksomhed indtil 1.  

 juli 1996.
 Stk. 4. Loven tages op til revision i år 2000.
 § 8. I lov nr. 256 af 6. maj 1993 om restaurations- og  

 hotelvirksomhed m.v. foretages følgende ændring:
 § 9, stk. 2, nr. 2 og 3, affattes således:
»2) i lokaler i hoteller udøves frisørvirksomhed samt sælges  

 gaveartikler, dagligvarer og varer til personlig brug for gæsterne, 3) i lokaler i idrætshaller og i foreningslokaler sælges sportsrekvisitter  

 og -udstyr, emblemer og lignende, dagligvarer og varer til personlig brug for  

 medlemmerne, og«.
 § 9. I lov om leje, jf. lovbekendtgørelse nr. 704 af 22. juli  

 1994, som senest ændret ved § 1 i lov nr. 306 af 17. maj 1995, foretages  

 følgende ændringer:
 1. I § 30, stk. 2, indsættes som 2. pkt.:
»Det kan ikke pålægges lejere af forretninger i butikscentre eller  

 lignende butiksfællesskaber at holde åbent efter kl. 20.00.« 2. I § 31 indsættes efter »stk. 1 og 2,»:  

 »og § 30, stk. 2, 2. pkt.« § 10. Loven gælder ikke for Færøerne og Grønland.
Oprindeligt fremsat forslag § 1. Butikker, hvorfra der foregår detailsalg, samt frisørsaloner  

 og saloner for skønhedspleje skal holdes lukket fra lørdag kl. 17.00 til  

 mandag kl. 6.00 samt på helligdage, grundlovsdag og juleaftensdag.
 Stk. 2. Påske- og pinselørdag samt den sidste lørdag før  

 juleaftensdag kan de i stk. 1 nævnte butikker holdes åbent til kl. 20.00. Den  

 sidste søndag før juleaftensdag kan butikkerne holdes åbent fra kl. 10.00 til  

 kl. 20.00.
 Stk. 3. Stk. 1 finder ikke anvendelse på salg fra automater.  

 Detailsalg af drikkevarer med 2,8 pct. vol. alkohol eller derover må dog ikke  

 ske fra automater.
 Stk. 4. Loven gælder ikke for apoteker, jf. lov nr. 279 af 6. juni  

 1984 om apoteksvirksomhed med senere ændringer.
 § 2. Der må ikke fra butikker sælges, udleveres eller udbringes  

 drikkevarer med 2,8 pct. vol. alkohol eller derover på hverdage fra kl. 20.00  

 til kl. 6.00, lørdag fra kl. 17.00 til mandag kl. 6.00 samt helligdage,  

 grundlovsdag og juleaftensdag.
 Stk. 2. I de i stk. 1 nævnte tidsrum, skal drikkevarer med 2,8  

 pct. vol. alkohol eller derover være effektivt afskærmet over for publikum.
 § 3. § 1, stk. 1, gælder ikke for salg af følgende varer:
 1) Brændsel.
 2) Motorkøretøjer, traktorer, landbrugs- og entreprenørmaskiner, skibe og  

 luftfartøjer samt brændstof og tilbehør hertil.
 3) Lystbåde, campingvogne, telte og andet lejrudstyr.
 4) Havebrugsvarer fra gartnerier og planteskoler.
 5) Husdyr.
 6) Løsøre, der afhændes ved tvangsauktion eller er indleveret fra et bo og  

 afhændes ved frivillig, offentlig auktion.
 Stk. 2. Salg fra udstillinger, forlystelseshaver, dyreparker og  

 lignende er ikke omfattet af § 1, stk. 1.
 Stk. 3. Serviceanlæg beliggende på motorvejsnettet samt butikker  

 beliggende i jernbanestationer, rutebilstationer, lufthavne eller havne er  

 ikke omfattet af § 1, stk. 1.
 Stk. 4. Butikker, der sælger proviant til skibe og luftfartøjer,  

 samt told- og afgiftsfrie butikker i toldlufthavne, er ikke omfattet af § 1,  

 stk. 1, og § 2.
 Stk. 5. Butikker, hvorfra der på hverdage sælges aviser eller  

 mejeriprodukter, må på søn- og helligdage, grundlovsdag og juleaftensdag,  

 holdes åbne fra kl. 7.00 til kl. 11.00 for salg af brød, mejeriprodukter og  

 aviser.
§ 4. Undtaget fra § 1, stk. 1, er butikker, hvis forventede årlige  

 omsætning ikke overstiger 15 mio. kr. ekskl. moms og punktafgifter, hvoraf op  

 til 5 mio. kr. ekskl. moms og punktafgifter kan udgøres af andet end  

 dagligvarer.
Butikker, der udelukkende eller hovedsagelig sælger  

 udvalgsvarer, omfattes dog ikke af undtagelsen.
 Stk. 2. § 1, stk. 1, gælder dog for butikker omfattet af stk. 1,  

 hvis den årlige omsætning i tre på hinanden følgende år overskrider de i stk.  

 1 nævnte grænser for omsætning.
 Stk. 3. De i stk. 1 nævnte butikker må ikke stå i indvendig  

 forbindelse, herunder med andre butikker.
Stk. 4. De i stk. 1, 1. pkt., nævnte beløb reguleres årligt pr. 1.  

 januar efter Danmarks Statistiks forbrugerprisindeks.
Erhvervs- og  

 Selskabsstyrelsen bekendtgør hvert år omsætningsgrænserne efter den  

 stedfundne regulering.
 Stk. 5. Erhvervs- og Selskabsstyrelsen afgiver årligt en  

 redegørelse om udviklingen i butikkernes omsætningsforhold.
§ 5. Overtrædelse af § 1, stk. 1, og stk. 3, 2. pkt., § 2, og § 4,  

 stk. 3, samt udøvelse af detailhandel i strid med en frakendelse af retten  

 hertil, jf. stk. 2, straffes med bøde.
Sker der ikke konfiskation af udbytte,  

 som er opnået ved overtrædelsen, skal der ved udmålingen af bøde tages  

 særligt hensyn til størrelsen af en opnået eller tilsigtet økonomisk fordel.  

 Der skal endvidere i gentagelsestilfælde udmåles en skærpet bøde.
 Stk. 2. Har en erhvervsdrivende gjort sig skyldig i grov eller  

 gentagen overtrædelse af § 1, stk. 1, og stk. 3, 2. pkt., § 2, og § 4, stk.  

 3, kan retten frakende den pågældende adgangen til at udøve detailhandel på  

 bestemte tidspunkter og til at sælge bestemte varer.
Stk. 3. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
 § 6. Loven træder i kraft 1. juni 1995.
 Stk. 2. Samtidig ophæves lov nr. 169 af 16. marts 1994 om  

 butikstid.
 § 7. Tilladelser givet inden 1. juni 1995 i henhold til §§ 4, 5 og  

 6 i lov nr. 169 af 16. marts 1994 om butikstid bevarer deres gyldighed indtil  

 1. juni 2000, dog bortfalder tilladelser til butikker i større  

 trafikknudepunkter fra 1. juni 1995. Tidsubegrænsede tilladelser i henhold  

 til § 5, stk. 1, bevarer dog deres gyldighed, bortset fra tilladelser til  

 butikker i større trafikknudepunkter.
Stk. 2. Tilladelser omhandlet i stk. 1, kan indtil 1. september  

 1995 indbringes for Butikstidsankenævnet.
Efter behandling af disse klager  

 nedlægges Butikstidsankenævnet.
 Stk. 3. Butikker, hvis virksomhed ved lovens ikrafttræden er  

 omfattet af § 3 i den tidligere lov kan fortsætte denne virksomhed indtil 1.  

 juni 1996.
 Stk. 4. Loven tages op til revision i år 2000.
 § 8. I lov nr. 256 af 6. maj 1993 om restaurations- og  

 hotelvirksomhed m.v. foretages følgende ændring:
 § 9, stk. 2, nr. 2 og 3, affattes således:
»2) i lokaler i hoteller udøves frisørvirksomhed samt sælges  

 gaveartikler, dagligvarer og varer til personlig brug for gæsterne, 3) i lokaler i idrætshaller og i foreningslokaler sælges sportsrekvisitter  

 og -udstyr, emblemer og lignende, dagligvarer og varer til personlig brug for  

 medlemmerne, og« § 9. I lov om leje, jf. lovbekendtgørelse nr. 704 af 22. juli  

 1994, foretages følgende ændringer:
 1. § 30, stk. 2, indsættes som sidste pkt.:
 »Det kan ikke pålægges lejeren at holde åben i et omfang, der er  

 længere end, hvad der er sædvanligt for den pågældende type  

 forretning.«.
 2. I § 31 indsættes efter »stk. 1 og 2,»:
 »og § 30, stk. 2, 2. pkt.«.
 § 10. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning.
Den gældende lov om butikstid trådte i kraft den 1. oktober 1994.  

 Imidlertid medførte denne lov allerede før sin ikrafttræden en omfattende  

 kritik i medierne, blandt organisationerne og i befolkningen.
Kritikken gik  

 navnlig på afgrænsningen af det varesortiment, som efter loven kan sælges  

 uden for den faste åbningstid.
Formålet med lovforslaget er på denne baggrund  

 at liberalisere og forenkle de gældende regler om butikstider.
2. Gældende ret Efter lov om butikstid er den almindelige butikstid fastsat til kl. 6.00 -  

 20.00 på hverdage og 6.00 - 14.00 på lørdage.
Den første og sidste lørdag i  

 måneden forlænges butikstiden til kl. 17.00.
Disse åbningstidsregler suppleres af en lang række undtagelser og  

 dispensationer.
Blandt disse kan nævnes bestemmelserne om sortimentsbutikker,  

 hvorefter butikker, der kun fører et nærmere fastsat varesortiment, ikke er  

 omfattet af lovens bestemmelser.
Herudover har kommunalbestyrelserne mulighed  

 for at undtage områder, der i det væsentlige benyttes til sommer- og  

 weekendophold.
Kommunalbestyrelserne kan endvidere give tilladelse til  

 udvidede åbningstider i haveforeninger, på lejrpladser, i større  

 trafikknudepunkter mv. samt til butikker, der i særlig grad betjener  

 turister, og som kun fører et nærmere angivet varesortiment.  

 Kommunalbestyrelsen kan også give tilladelse - lejlighedsvis og tidsbegrænset  

 - til udvidede butikstider i forbindelse med store turistbesøg, kongresser,  

 omfattende festligheder o.lign.
 Kommunalbestyrelsens afgørelser i henhold til §§ 4 og 5 kan af de  

 foreninger, der er bemyndiget hertil, indbringes for Butikstidsankenævnet.
 3. Lovforslagets indhold.
Åbningstiden liberaliseres, så der fra mandag morgen kl. 6.00 til lørdag  

 eftermiddag kl. 17.00 kan holdes åbent døgnet rundt.
Butikkerne kan således i  

 denne periode selv fastsætte deres åbningstid ud fra lokale behov og  

 omsætningsmuligheder.
I perioden fra lørdag kl. 17.00 til mandag morgen kl.  

 6.00, på helligdage, grundlovsdag og juleaftensdag skal butikkerne være  

 lukkede.
Med den udvidede åbningstid forsvinder behovet for de dispensationer, som  

 efter den gældende lov tilkommer kommunalbestyrelsen.
Disse  

 dispensationsbestemmelser, samt bestemmelsen om Butikstidsankenævnet er  

 derfor udgået af lovforslaget.
Efter forslagets § 7 bevarer tilladelser givet  

 inden 1. juni 1995 dog deres gyldighed indtil 1. juni 2000.
Der indføres en bestemmelse om forbud mod salg af stærke drikke på  

 hverdage fra kl. 20.00 til kl. 6.00, lørdag fra kl. 17.00 til mandag morgen  

 kl. 6.00 samt på helligdage, grundlovsdag og juleaftensdag.
Herved  

 tilgodeses, som det også er tilfældet efter den gældende lov, de  

 alkoholpolitiske og ordensmæssige hensyn, der også indgår i  

 restaurationsloven.
Forbudet mod salg af stærke drikke omfatter også de  

 butikker, der efter forslagets § 4 må holde åbent i den fastsatte lukketid.
Med lovforslaget forsvinder det hidtidige begrænsede varesortiment, som  

 kunne sælges i de såkaldte sortimentsbutikker uden for den normale butikstid.  

 Dette erstattes af en adgang for butikker, hvis årlige omsætning ikke  

 overstiger 15 mio. kr. ekskl. moms og puktafgifter til at holde åbent i den  

 fastsatte lukketid.
Op til 5 mio. kr. ekskl. moms og punktafgifter kan stamme  

 fra salg af andet end dagligvarer.
Dog omfattes butikker, der udelukkende  

 eller hovedsagelig sælger udvalgsvarer ikke af undtagelsen.  

 Omsætningsgrænserne reguleres årligt ved bekendtgørelse af Erhvervs- og  

 Selskabsstyrelsen.
 Ved dagligvarer forstås varer, der forbruges samtidig med, at de bruges  

 (kortvarige forbrugsgoder), f.eks. madvarer, drikkevarer og vaskemidler.  

 Andet end dagligvarer kan således være udvalgsvarer (langvarige  

 forbrugsgoder) som møbler, tøj, hårde hvidevarer m.v. eller de varer som  

 kiosker og lignende mindre butikker typisk sælger, f.eks. aviser, tobak,  

 video, blomster, planter og lignende.
Omsætningsgrænsen er valgt, så også større kiosker og landkøbmænd falder  

 under denne grænse.
Derimod udelukkes ved denne omsætningsgrænse egentlige  

 supermarkeder og varehuse, således at udvalgsvarebutikker beskyttes mod, at  

 sådanne store forretninger handler med udvalgsvarer i lukketiden.  

 Omsætningsgrænsen er fastsat, så overskridelse i tre på hinanden følgende  

 regnskabsår medfører, at en butik vil blive omfattet af § 1. Treårsperioden  

 medfører, at en butik ikke straffes for i et enkelt regnskabsår at have  

 overskredet omsætningsgrænsen.
Samtidig giver det en butik med stigende  

 omsætning mulighed for - ud fra en vurdering af på hvilke dage og tidspunkter  

 handlen foregår - at tage stilling til, hvilken type butik, den ønsker at  

 være.
Mindre butikker, hvis årlige omsætning af andet end dagligvarer ikke  

 overstiger 5 mio. kr., vil kunne holde åbent også i den fastsatte lukketid.  

 Herved sikres det, at alle mindre butikker, der eksisterer på baggrund af  

 salg af varer som aviser, video mv., og som i dag kan holde åbent for salg af  

 sortimentsvarer, kan opretholde eksistensen.
Det er dog en betingelse herfor,  

 at disse butikker ikke udelukkende eller hovedsageligt sælger udvalgsvarer,  

 d.v.s. langvarige forbrugsgoder som møbler, tøj, hårde hvidevarer m.v.
 Med henblik på at forbedre mulighederne for især mindre dagligvarebutikker  

 og nærbutikker i lokalområder, er det fundet nødvendigt med en klar  

 afgrænsning af adskillelsen mellem disse butikker og andre butikker, f.eks.  

 discountbutikker og supermarkeder.
 Der foreslås derfor indsat en bestemmelse om, at der ikke må være  

 indvendig forbindelse.
Da sortimentsopregningen er erstattet af en omsætningsgrænse kan enkelte  

 varer udgå af opregningen i den gældende lov over varegrupper, der altid må  

 sælges.
Af trafik- og miljømæssige grunde er det fundet påkrævet at undtage  

 serviceanlæg på motorvejsnettet fra de faste butikstider.
Af hensyn til  

 rejselivet er butikker beliggende i jernbanestationer, rutebilstationer,  

 lufthavne og havne endvidere undtaget fra § 1, stk. 1.
Erhvervs- og Selskabsstyrelsen vil fortsat varetage administrationen af  

 loven.
Erhvervs- og Selskabsstyrelsen vil tage initiativ til at følge lovens  

 anvendelse.
Erhvervs- og Selskabsstyrelsen vil endvidere afgive en  

 redegørelse om udviklingen i butikkernes omsætningsforhold.
Erhvervs- og  

 Selskabsstyrelsen vil samtidig hjælpe borgerne med fortolkning af loven og  

 efter behov udsende vejledning herom.
 Den hidtidige adgang for kommuner til at dispensere fra åbningstiden i  

 sommerhusområder mv., bortfalder.
Efter restaurationsloven er det i dag tilladt for butikker i hoteller og  

 idrætshaller at sælge varer, som efter lov om butikstid må sælges fra  

 kiosker.
Da sortimentet for sortimentsbutikker - herunder kiosker -  

 bortfalder ved lovforslaget, er det fundet nødvendigt at foreslå en  

 indførelse af dagligvarebegrebet i restaurationsloven.
Små specialbutikker, der er beliggende i et center, bør ikke kunne tvinges  

 til at holde åbent efter en fælles lang åbningstid, der primært tager hensyn  

 til, hvad der er hensigtsmæssigt for store butikker i centret.
Små  

 specialbutikker har typisk faglært og dyr arbejdskraft, mens store  

 dagligvarebutikker kan gøre brug af billigere arbejdskraft og har et  

 betydeligt større salg i forhold til medarbejderstaben.
Det vil derfor kunne  

 være tabsgivende for en lille special- butik at skulle holde åbent i samme  

 omfang som de store dagligvarebutikker.
Det foreslås derfor, at præcisere  

 lejelovens bestemmelser om lejers forpligtelser, således at lejer alene har  

 pligt til at holde en butik åben i et omfang, der er sædvanligt for butikker  

 af den pågældende art.
Mange kiosker, der holder åbent i aften- og nattetimer eller i  

 weekendperioder beskæftiger unge under 18 år.
Flere tankstationer er  

 beliggende i øde områder og flere kiosker i urolige bykvarterer.  

 Åbningstiderne og beliggenheden for disse butikker har vist sig at indebære  

 en øget risiko for røveri og vold.
For at sikre ordentlige og betryggende  

 arbejdsforhold for unge, der arbejder under sådanne forhold, er det hensigten  

 at ændre bekendtgørelse nr. 524 af 19. juni 1992 om unges farlige arbejde.
Ændringen vil navnlig indebære, at unge ikke må beskæftiges i kiosker,  

 tankstationer og lignende i aften- og nattetimer samt i week-end perioder og  

 helligdage uden for sædvanlig åbningstid, medmindre den unge arbejder sammen  

 med en person over 18 år.
Samme begrænsning vil også gælde for øvrige  

 butikker, der er isoleret beliggende i et område uden almindelig færdsel.
Der har gennem flere år været opmærksomhed omkring udviklingen med stadig  

 flere lavprisvarehuse og butikscentre og disses konsekvenser for den øvrige  

 butiksstruktur.
Lavprisvarehuse og butikscentre kræver et betydeligt  

 kundemæssigt underlag.
Placeres de uden for byområder, kan de derfor  

 tiltrække kunder fra bymidterne og dermed betyde en skærpet konkurrence for  

 butikkerne i byerne.
Det har endvidere vist sig, at lavprisvarehuse og  

 butikscentre ikke blot kan trække kunder fra bymidten i den pågældende  

 kommune, men også kunder fra omegnskommuner.
Udviklingen vedrørende  

 lavprisvarehuse og butikscentre kan derfor have betydelige konsekvenser for  

 den generelle butiksstruktur.
 Miljø- og Energiministeren påtænker at iværksætte et udvalgsarbejde, som  

 skal overveje hvorvidt den gældende planlovgivning og dennes administration i  

 tilstrækkelig grad har været egnet til at styre udviklingen i forbindelse med  

 lavprisvarehuse og butikscentre, eller om der er behov for en styrket indsats  

 på planområdet.
 Udvalget skal navnlig undersøge, om udarbejdelsen af regionplaner kan ske  

 på en sådan måde, at der tages højde for tværkommunale og amtskommunale  

 konsekvenser samt byudviklingsmæssige, trafikale og miljømæssige konsekvenser  

 af nye projekter til lavprisvarehuse og butikscentre, eller om der eventuelt  

 kan være behov for at overveje anvendelse af et egentligt landsplandirektiv.
Endvidere vil der blive nedsat en kommission, der mere generelt skal  

 belyse fremtidens butiksstruktur.
Resultatet af det ovenfor nævnte  

 udvalgsarbejde vil indgå heri.
Det seneste ti-år har ført væsentlige  

 ændringer i danskerens livsmønster og -stil med sig og dermed også et ændret  

 forbrugsmønster.
Som følge heraf har der været en tendens til at centralisere  

 indkøbsmulighederne i stadig større enheder, enten i varehuse eller centre  

 domineret af varehuse.
Denne udvikling har tilgodeset indkøbsbehov som følge  

 af det ændrede forbrugsmønster, men også været til skade ikke blot for de  

 mindre erhvervsdrivende, men også for den del af befolkningen, som ikke har  

 bil eller i øvrigt er relavtivt immobile, herunder mange pensionister.
Kommissionen om fremtidens butiksstruktur skal på denne baggrund analysere  

 den hidtidige udvikling og fremkomme med de anbefalinger, der måtte vise sig  

 nødvendige for at opretholde et levende nærbutiksmiljø for såvel daglig- som  

 udvalgsvarer.
Kommissionen skal endvidere vurdere, hvorledes ændringerne i  

 butiksstrukturen har påvirket distributionen af dagligvarer, herunder om  

 denne sker på en måde, der i tilstrækkelig grad tager hensyn til forbrugeres  

 behov og belastningen af miljøet.
 3. Høring.
 Forslaget er samtidig med fremsættelsen sendt i høring hos  

 Amtsrådsforening i Danmark, Arbejderbevægelsens Erhvervsråd,  

 Arbejdsgiverforeningen for Handel, Assurandør-Societetet, Bager- og  

 Konditormestrene i Danmark, Brancheorganisationen for Forbrugerelektronik,  

 Camping Rådet, Danmarks Automobilforhandler Forening, Danmarks Frugthandlere,  

 Danmarks Isenkræmmerforening, Danmarks Restaurant- og Cafeteriaforening,  

 Danmarks Skohandlerforening, Danmarks Sparekasseforening, Danmarks Tapet- og  

 Farvehandlerforening, Danmarks Turistråd, Dansk Arbejdsgiverforening, Dansk  

 Automat Brancheforening, Dansk Blomsterhandlerforening, Dansk Familie  

 Landbrug, Dansk Frisør og Kosmetiker Forbund, Dansk Frisørmesterforening,  

 Dansk Fødevareråd, Dansk Handel og Service, Dansk Industri, Dansk Is- og  

 Konfektureforening, Dansk Textil Union, Danske Andelsselskaber, Det Danske  

 Handelskammer, Danske Husmandsforeninger, Danske Kioskers Centralforening, De  

 Danske Landboforeninger, Danske Slagtermestres Landsforening, DSB -  

 Restauranter og Kiosker, Dybfrostrådet, FDB, Finansforbundet, Finansrådet,  

 Finanssektorens Arbejdsgiverforening, Forbrugerrådet, Foreningen af  

 DagligvarerGrossister, Foreningen af politimestre i Danmark, Foreningen af  

 videogramdistributører og Brancheforeningen af videoforhandlere,  

 Frederiksberg kommunalbestyrelse, Funktionærernes og Tjenestemændenes  

 Fællesråd, Handels-, Transport- og Servicekartellet, HK/Handel, Hotel-,  

 Restaurations- og Fritidserhvervenes Arbejdsgiverforening, Håndværksrådet,  

 Kommunernes Landsforening, Det Kooperative Fællesforbund Fællessekretariatet,  

 Københavns City Center, Københavns Magistrat, Landbrugsrådet, Landsforeningen  

 af Danske Anlægsgartnermestre, Landsforeningen af danske Plantehandlere,  

 Landsforeningen Loyal Handel, Landsorganisationen i Danmark, Oliebranchens  

 Fællesrepræsentation, Politidirektøren i København, Q8 Forpagtere og  

 Forhandlere, Realkreditrådet, Sammenslutningen af Danske Benzinforhandlere,  

 Sammenslutningen af TexacoForhandlere, De Samvirkende Købmandsforeninger i  

 Danmark, De Selvejende Statoil Forhandlere, Statens Husholdningsråd,  

 Forbrugerstyrelsen, Statstjenestemændenes Centralorganisation I,  

 Statstjenestemændenes Centralorganisation II, Turismens Fællesråd, Vin- og  

 Tobakshandlernes Landsforening, Foreningen for ejere af Udlejningsejendomme,  

 Fællesforeningen af jyske Grundejerforeninger, Erhvervslejernes  

 Landsorganisation, Lejernes Landsorganisation, Arbejdsministeriet,  

 Boligministeriet, Finansministeriet, Forskningsministeriet,  

 Forsvarsministeriet, Indenrigsministeriet, Justitsministeriet,  

 Kirkeministeriet, Kulturministeriet, Landbrugs- og Fiskeriministeriet, Miljø-  

 og Energiministeriet, Skatteministeriet, Socialministeriet, Statsministeriet,  

 Sundhedsministeriet, Trafikministeriet, Udenrigsministeriet,  

 Undervisningsministeriet og Økonomiministeriet.
 4. Administrative og økonomiske konsekvenser.
Forslaget skønnes ikke at ville få væsentlige økonomiske eller  

 administrative konsekvenser for det offentlige.
Der vil dog blive en mindre  

 besparelse som følge af Butikstidsankenævnets nedlæggelse.
 5. Erhvervsøkonomiske konsekvenser.
Forslaget må forventes at have en positiv effekt for de mindre butikker,  

 ikke mindst for nærbutikker i lokal- og landområderne.
De mindre  

 dagligvarebutikker får mulighed for at føre et bredere vareudbud, samtidig  

 med at de kan holde åbent på de tidspunkter, hvor deres kunder har behov og  

 mulighed for at købe ind.
Disse butikker vil som en konsekvens heraf få  

 forbedrede konkurrencevilkår og dermed bedre overlevelsesmuligheder.
 Da de store varehuse og supermarkeder, som også fører udvalgsvarer, ikke  

 har mulighed for at holde åbent på søn- og helligdage forventes forslaget  

 ikke at få nogen negativ effekt for udvalgsvarebutikkerne.
Den forøgede åbningstid for de mindre butikker opvejes for  

 discountbutikker, supermarkeder og varehuse af den generelle udvidelse af  

 åbningstiden, herunder muligheden for de lange lørdage.
De store  

 dagligvarebutikker sikres hermed udvidede omsætningsmuligheder, hvorved  

 konkurrenceevnen også for disses vedkommende bevares.
Bemærkninger til de enkelte bestemmelser Til § 1 Bestemmelsen træder i stedet for den gældende lovs § 1, stk. 1, 2 og 6.  

 Butikker må efter forslaget holdes åbent alle hverdage uden tidsbegrænsning,  

 lørdage dog til kl. 17.00. Til gengæld skal butikkerne fortsat være lukkede  

 for publikum på søn- og helligdage, grundlovsdag og juleaftensdag.
Lukketiden  

 er herefter fra kl. 17.00 lørdag eftermiddag til kl. 6.00 mandag morgen.
 Set i forhold til den gældende butikstidslov er der tale om en udvidelse  

 af butikkernes mulighed for at holde åbent, idet der nu kan holdes åbent i  

 døgnets 24 timer på hverdage, og idet alle lørdage nu er »lange  

 lørdage«.
Der er ikke med forslaget tiltænkt ændringer i selve butiksbegrebet.  

 Butikker omfatter således salgs- og udleveringssteder, herunder selvstændige  

 boder og stadepladser.
Lagre og håndværkeres salg fra lagre vil fortsat være  

 omfattet af loven, når disse fungerer som salgs- eller udleveringssted.
 Som hidtil omfatter loven alene erhvervsmæssigt detailsalg af varer til  

 forbrugere, når salget finder sted fra fast forretningssted, jf.  

 næringslovens § 10.
Diner transportable-virksomhed består primært i udførelse af  

 tjenesteydelser og er derfor ikke omfattet af loven.
Det samme gælder f.eks.  

 fremkaldelse af film, samt salg af billetter, lodsedler,  

 totalisatorvirksomhed, herunder tips og lignende.
 Salg på messer, kortvarige udstillinger, dyrskuer, festivaler, omrejsende  

 forlystelseshaver m.v., er fortsat ikke omfattet af loven, men kræver  

 tilladelse efter reglerne i næringsloven.
Den foreslåede § 2 indeholder et forbud mod salg, udlevering eller  

 udbringning af stærke drikke, dvs. med 2,8 pct. vol. alkohol eller derover,  

 efter visse nærmere angivne tidspunkter.
Som konsekvens heraf foreslås i stk.  

 3, at det i den gældende bestemmelse om forbud mod salg af stærke drikke fra  

 automater præciseres, at der ved stærke drikke forstås drikkevarer med 2,8  

 pct. vol. alkohol eller derover.
Til § 2 Efter den gældende lov må der ikke uden for butikstiden sælges stærke  

 drikke, der indeholder 2,8 pct. vol. alkohol eller derover.
Af hensyn til udvidelsen af åbningstiden og af alkoholpolitiske og  

 ordensmæssige grunde foreslås der indsat en bestemmelse, der forbyder salg,  

 udlevering eller udbringning af stærke drikke på hverdage fra kl. 20.00 til  

 kl. 6.00, lørdag fra kl. 17.00 til mandag kl. 6.00, samt på helligdage,  

 grundlovsdag og juleaftensdag.
Forbudet retter sig ikke kun mod salg, men  

 også mod udlevering eller udbringning af disse drikkevarer.
Stærke  

 drikkevarer vil derfor ikke kunne erhverves fra butikker i disse perioder.
Drikkevarer, som indeholder mere end 1,2 volumenprocent alkohol, skal være  

 mærket med oplysning om alkohol volumenprocenten, jf. § 23 i bekendtgørelse  

 nr. 165 af 15. marts 1991 om mærkning af levnedsmidler.
Det kan derfor for  

 den handlende forholdsvis nemt konstateres, om et drikkevareprodukt  

 indeholder 2,8 pct. vol. alkohol eller mere.
 Ved en grænse på 2,8 pct. vol. alkohol vil det være tilladt at sælge lyst  

 øl, men ikke almindelig øl eller bordvin.
 § 2 indebærer, at også butikker, der er undtaget efter § 4, er omfattet af  

 forbudet, hvorimod butikker, der er omfattet af bestemmelsen i forslagets § 7  

 - afhængigt af de af kommunalbestyrelsen fastsatte vilkår - kan bevare  

 muligheden for salg af stærke drikke i perioden.
 For at skabe sikkerhed for, at drikkevarer med 2,8 pct. vol. alkohol eller  

 derover ikke sælges, udleveres eller udbringes uden for det tilladte tidsrum,  

 er det fundet nødvendigt i det foreslåede stk. 2, at foreskrive etablering af  

 en effektiv afskærmning af sådanne drikkevarer.
 Afskærmningen kan tilvejebringes ved aflåste skabe, døre, låger, gitre  

 eller anden effektiv sikring mod, at kunderne og personalet har adgang til  

 varerne i det pågældende tidsrum.
 Overtrædelse af forbudet i den foreslåede § 2 kan i medfør af § 5 straffes  

 med bøde, og en erhvervsdrivende, der gentagne gange har solgt drikkevarer  

 med 2,8 pct. vol. alkohol eller derover i det tidsrum, som er nævnt i § 2 kan  

 fratages retten til at sælge disse varer.
Til § 3 Bestemmelsen viderefører væsentlige dele af den hidtil gældende § 2.  

 Bestemmelsen i det hidtidige stk. 1, nr. 2, er flyttet til et selvstændigt  

 stk. 4, og er udvidet med told- og afgiftsfrie butikker i toldlufthavne.  

 Lastmotorkøretøjer i langturstrafik er udtaget af bestemmelsen, da der har  

 vist sig ikke at være behov for en særlig undtagelse herfor.
Da sortimentsopregningen er erstattet af en omsætningsgrænse kan enkelte  

 varer udgå af opregningen i den gældende lov over de varegrupper, der altid  

 må sælges.
Det drejer sig om fersk fisk og naturalprodukter.
 Af trafik- og miljømæssige grunde er det fundet påkrævet at undtage  

 serviceanlæg på motorvejsnettet fra de begrænsninger i åbningstiden, som  

 følger af § 1, stk. 1.
Ved serviceanlæg på motorvejsnettet er der adgang til køb af såvel benzin  

 som andre varer.
Anlæggene er karakteriseret ved, at der alene er adgang til  

 anlæggene direkte fra motorvejene, dog for så vidt angår enkelte serviceanlæg  

 tillige adgang via tilslutningsanlæg.
Formålet bag etableringen af disse anlæg på motorvejene er, at de alle  

 ugens syv dage, 24 timer i døgnet, skal kunne forsyne de trafikanter, der  

 allerede benytter motorvejsstrækningerne.
Anlæggene skal derimod ikke i kraft  

 af deres vareudbud i sig selv kunne tiltrække kunder og dermed øge trafikken  

 på motorvejsnettet.
Af hensyn til rejselivet er butikker beliggende i jernbanestationer,  

 rutebilstationer, lufthavne og havne endvidere undtaget fra lukketiden i § 1,  

 stk. 1. Det foreslåede forbud i § 2 mod salg af stærke drikkevarer efter  

 visse tidspunkter gælder dog også for disse butikker.
Butikkerne skal for at  

 være omfattet af bestemmelsen være beliggende i de pågældende stationer,  

 lufthavne osv.
Bestemmelsen gælder således ikke butikker, der ligger ved  

 eller i nærheden af stationer, lufthavne etc.
Afgrænsningen er mere  

 omfattende end begrebet »større trafikknudepunkt« i den gældende  

 lov.
Herved undgås uhensigtsmæssige afgrænsningsproblemer.
 Stk. 4, der omfatter salg af proviant til skibe og luftfartøjer samt salg  

 fra told- og afgiftsfrie butikker i toldlufthavne, er en undtagelse fra § 1,  

 stk. 1, og alkoholbestemmelsen i § 2. Dette er nødvendigt for at kunne sørge  

 for proviantering af skibe og luftfartøjer og salg til rejsende døgnet rundt.
Stk. 5 viderefører den gældende lovs bestemmelse om, at butikker, der på  

 hverdage sælger aviser eller mejeriprodukter, på søn- og helligdage fra kl.  

 7.00 til kl. 11.00 kan sælge brød, mejeriprodukter og aviser.
Bestemmelsen  

 får selvstændig betydning for butikker, der omsætningsmæssigt overstiger de i  

 § 4 omhandlede grænser.
Til § 4 For at tilgodese forbrugernes behov for visse indkøbsmuligheder uden for  

 åbningstiden foreslås indsat en bestemmelse, hvorefter butikker, hvis  

 forventede årlige omsætning ikke overstiger 15 mio. kr. ekskl. moms og  

 punktafgifter, hvoraf op til 5 mio. kr. ekskl. moms og punktafgifter kan  

 udgøres af andet end dagligvarer, kan holde åbent i lukketiden.
Dog omfattes  

 butikker, der udelukkende eller hovedsagelig sælger udvalgsvarer, ikke af  

 undtagelsen.
Med den foreslåede afgrænsning er det også tilsigtet at forbedre  

 mulighederne for mindre nærbutikker i lokalområdet.
 Bestemmelsen træder i stedet for den gældende lovs § 3 og afskaffer dermed  

 det gældende sortimentsbegreb.
 Bestemmelsen vil medføre at butikker, der helt eller delvist, sælger  

 dagligvarer og hvis forventede årlige omsætning ikke overstiger 15 mio. kr.  

 ekskl. moms og punktafgifter, kan holde åbent uden for de i § 1 fastsatte  

 åbningstider.
Mindre butikker, hvis årlige omsætning af andet end dagligvarer ikke  

 overstiger 5 mio. kr. ekskl. moms og punktafgifter vil kunne holde åbent i  

 den fastsatte lukketid.
Herved sikres det, at alle kiosker og lignende mindre  

 butikker, der eksisterer på baggrund af salg af varer som aviser, tobak,  

 video, blomster, planter og lignende, og som i dag kan holde åbent, kan  

 opretholde eksistensen.
Butikker, der udelukkende eller hovedsaglig sælger  

 udvalgsvarer, d.v.s. langvarige forbrugsgoder som møbler, tøj, hårde  

 hvidevarer, radio og tv m.v., omfattes dog ikke af bestemmelsen.
 Ved dagligvarer forstås varer, som forbruges samtidig med, at de bruges.  

 Varerne er typisk madvarer, drikkevarer og vaskemidler, men også engangsvarer  

 som f.eks. engangsservice, kaffefiltre, hygiejneartikler og lignende.
 Andet end dagligvarer kan være udvalgsvarer, hvorved forstås varer, der  

 bliver ved med at eksistere, samtidig med brugen, og som først går til grunde  

 efter en nedslidning over en længere periode, f.eks. hårde hvidevarer,  

 elektronikvarer, tekstiler og møbler, eller den type varer, som kiosker og  

 lignende mindre butikker typisk sælger, f.eks. aviser, tobak, video,  

 blomster, planter og lignende.
 Den forventede årlige omsætning opgøres for butikker, der består ved  

 lovens ikrafttræden, ved en realistisk vurdering på grundlag af butikkens  

 tidligere omsætning.
For nystartede butikker vurderes den forventede årlige omsætning på  

 baggrund af et budget.
Budgettet skal være realistisk set i forhold til typen  

 af butik, størrelsen af butikken, det forventede antal varenumre, det  

 forventede antal ansatte og lignende.
Omsætningen skal stamme fra virksomhed, der omfattes af lov om butikstid.  

 Dette indebærer, at de forskellige former for tjenesteydelsesvirksomhed, der  

 ikke er omfattet af lov om butikstid, jf. bemærkningerne til § 1, ikke skal  

 medregnes i omsætningen.
I omsætningen skal heller ikke medregnes omsætningen  

 vedrørende varer, der er omfattet af § 3 og således undtaget fra  

 lukketidsbestemmelsen i § 1, stk. 1. Det drejer sig bl.a. om salg af  

 brændstof, herunder benzin, samt tilbehør til motorkøretøjer m.v.
I  

 vareomsætningen inkluderes dog det salg af øl, vin og spiritus, der finder  

 sted i det tilladte tidsrum.
Omsætningen kan variere fra år til år, og det er derfor foreslået, at  

 butikkens omsætning blot ikke i tre på hinanden følgende regnskabsår må  

 overskride omsætningsgrænsen på 15 mio. kr. henholdsvis 5 mio. kr.
Dette  

 betyder, at en butik, der omfattes af undtagelsesbestemmelsen, ikke  

 efterfølgende falder uden for denne, blot fordi den i et enkelt regnskabsår  

 har en omsætning, der overstiger omsætningsgrænsen.
Samtidig giver det  

 indehaveren af en butik med stigende omsætning mulighed for at tage stilling  

 til, hvilken type butik, den pågældende fremover ønsker at drive.
Den  

 pågældende kan her lade indgå i overvejelserne, på hvilke dage omsætningen  

 ligger.
Det er butiksindehaveren, der i givet fald skal kunne dokumentere, at  

 den årlige omsætning i et eller flere på hinanden følgende år ikke har  

 overskredet omsætningsgrænserne, og at omsætningen ikke overvejende har  

 hidrørt fra udvalgsvarer.
Da der er tale om en særregel for mindre butikker og dagligvarebutikker  

 med en omsætning på under 15 mio. kr. er det fundet nødvendigt at skabe klare  

 regler for adskillelsen mellem disse butikker indbyrdes og i forhold til  

 andre butikker.
Stk. 3, indeholder derfor et forbud mod indvendig forbindelse  

 mellem flere butikker omfattet af § 4, stk. 1, og mellem butikker omfattet af  

 § 4, stk. 1, og andre butikker.
Butikker må betegnes som indvendigt forbundne, når der er mulighed for  

 gennemgang for publikum eller personale eller umiddelbar flytning af varer  

 fra den ene type butik til den anden.
Der må således i adskillelsen mellem  

 butikker ikke være dør eller anden åbning.
Butikker er ligeledes indvendigt  

 forbundne, hvis de har fælles baglokale eller lager.
Kravet om adskillelse  

 medfører, at det er en forudsætning, at en butik har egen indgang enten fra  

 gaden eller et andet offentligt tilgængeligt område, f.eks. gangarealet i et  

 butikscenter.
Det foreslås i stk. 4, at omsætningsgrænserne årligt reguleres efter  

 Danmarks Statistiks forbrugerprisindeks.
Erhvervs- og Selskabsstyrelsen  

 bekendtgør reguleringerne.
I stk. 5 foreslås, at Erhvervs- og Selskabsstyrelsen årligt afgiver en  

 redegørelse om udviklingen i butikkernes omsætningsforhold.
Redegørelsen skal  

 belyse fordelingen af forskellige butikstyper, herunder kiosker,  

 discountbutikker, supermarkeder og varehuse, i relevante  

 omsætningsintervaller.
Redegørelsen vil vise hvor mange butikker, der har  

 mulighed for at holde åbent i lukketiden, fordi de fattes af lovens  

 omsætningsgrænser.
Redegørelsen vil endvidere skabe grundlag for en vurdering  

 af, om der sker en ændring i fordelingen af butikker på de enkelte  

 omsætningsintervaller.
Det vil ligeledes være muligt at følge udviklingen i  

 antal butikker, der ligger tæt på den omsætningsgrænse, som gør det muligt at  

 holde åbent i lukketiden.
Til § 5 Straffebestemmelsen er med få konsekvensændringer en videreførelse af  

 bestemmelserne fra den gældende lov.
Til § 6 For at fjerne de handlendes usikkerhed vedrørende butikkers indretning og  

 åbningstid har man fundet det væsentligt, at lade ændringsloven træde i kraft  

 så hurtigt som muligt.
Ikrafttrædelsen er derfor foreslået til den 1. juni  

 1995.
 Samtidig ophæves i stk. 2 lov nr. 169 af 16. marts 1994 om butikstid.
Til § 7 Det er fundet rimeligt, at butikker, der efter den gældende lov har opnået  

 kommunal dispensation, bevarer muligheden for at holde længe åbent på de  

 vilkår kommunalbestyrelsen har fastsat, herunder også bevarer muligheden i  

 det omfang, dette er inkluderet i vilkårene, for at sælge øl, vin og  

 spiritus.
Det foreslås derfor, at tilladelser givet inden 1. juni 1995  

 bevarer deres gyldighed indtil den 1. juni 2000. Ved en gældende dispensation  

 til f.eks. et sommerhusområde vil denne overgangsregel også omfatte nye  

 butikker, etableret efter lovens ikrafttræden.
 Da butikker i trafikknudepunkter er omfattet af denne lovs § 3, stk. 3, er  

 der ikke fundet behov for at videreføre disses dispensationer efter den  

 gældende lov.
Tilladelser givet efter den gældende lovs § 5, stk. 1, kan være  

 tidsubegrænsede.
Er dette tilfældet bevares tilladelserne tidsubegrænsede.
 Det foreslås i stk. 2, at Butikstidsankenævnet nedlægges, når det har  

 færdigbehandlet tilladelser indbragt inden 1. september 1995.
 Stk. 3 er indsat for at give butikker, der har indrettet sig som  

 sortimentsbutikker efter den gældende lovs § 3, mulighed for i en  

 overgangsperiode at fortsætte som sortimentsbutikker.
 Det foreslås i stk. 4, at loven tages op til revision i år 2000.  

 Revisionen vil blandt andet ske på grundlag af resultaterne af arbejdet i  

 »Kommissionen om fremtidens butiksstruktur«.
Til § 8 Bestemmelserne foreslås ændret, som følge af, at der ikke længere skal  

 gælde regler om sortiment.
De gældende regler i restaurationsloven tillader i  

 hotellokaler salg af varer, der efter lov om butikstid må sælges fra kiosker,  

 varer til personlig brug for gæsterne og gaveartikler.
Det samme er tilfældet  

 (bortset fra gaveartikler) for så vidt angår idrætshaller og  

 foreningslokaler, hvor der yderligere må sælges sportsrekvisitter og -udstyr  

 samt emblemer og lignende.
 Det foreslås at tilføje salg af dagligvarer i stedet for kioskvarer, som  

 er tilladt efter den gældende bestemmelse i restaurationsloven.
Denne udformning af bestemmelsen betyder, at der ikke må sælges andre  

 udvalgsvarer end de, der er nævnt i bestemmelsen.
Der vil således i hoteller  

 foruden dagligvarer kunne sælges varer til gæsternes personlige brug samt  

 gaveartikler.
Fra idrætshaller og foreningslokaler vil der tilsvarende kunne  

 sælges varer til personlig brug, sportsrekvisitter og -udstyr, samt emblemer  

 og lignende.
Til § 9 Efter den gældende lejelov har lejeren af en butik eller beværtning pligt  

 til at holde forretningen åben og i forsvarlig drift i sædvanligt omfang.
 Det fremgår ikke nærmere, hvad der menes med sædvanligt omfang.
 Denne pligt har med de hidtil gældende regler om butikkers åbningstider  

 ikke givet anledning til væsentlige problemer, idet den typiske åbningstid i  

 det store og hele har været den, som lukkeloven har foreskrevet.
 Bestemmelsen kan imidlertid fraviges ved aftale, og gælder således kun i  

 lejeforhold, hvor der ikke er truffet anden aftale.
For lejede forretninger i butikscentre og andre forretningsfællesskaber er  

 det ofte et vilkår i lejeaftalen, at lejere af forretningslokaler har pligt  

 til at overholde den fælles åbningstid, som er fastsat typisk ved beslutning  

 blandt de forretningsdrivende.
Den fælles åbningstid vil sædvanligvis kunne  

 ændres løbende.
 Med tilknytning til reglerne om lejerens pligt til at holde forretningen  

 åben indeholder lejeloven mulighed for udlejere til efter nærmere regler at  

 ophæve en lejeaftale, hvis lejeren ikke iagttager pligten til at holde  

 forretningen åben.
I takt med at åbningstiderne er udvidet og med nærværende lovforslag  

 udvides betydeligt, er der behov for at beskytte visse lejere af  

 forretningslokaler imod aftaler om forretningens åbningstid, som ligge ud  

 over, hvad der er sædvanligt for den pågældende type forretning, idet sådanne  

 lejere ikke har den samme interesse i at udvide åbningstiden, som andre  

 forretningslejere har.
Som eksempel kan nævnes mindre udvalgsbutikker, der  

 ofte vil være urentable at holde åbne i et omfang, der er større end det, der  

 i dag anses at være normal åbningstid.
 Det foreslås derfor, at aftalefriheden for så vidt angår lejerens pligt  

 til at holde forretningen åben begrænses til, hvad der er sædvanligt for den  

 pågældende type forretning.
 Samtidig hermed begrænses udlejerens adgang til at ophæve en lejeaftale,  

 såfremt lejeren ikke iagttager pligten til at holde forretningen åben, når  

 denne pligt indebærer, at åbningstiden er længere end, hvad der er sædvanligt  

 for den pågældende type forretning.
Sammenligningsgrundlaget omfatter forretningstyper.
Om forretningen er  

 placeret i et butikscenter eller lignende er uden betydning i denne  

 forbindelse.
 Med denne ændring sikres, at lejere af forretningslokaler ikke forpligtes  

 til at holde forretningen åben i et omfang, som ikke er sædvanligt og dermed  

 typisk ikke er rentabelt for den pågældende forretningstype.
 Lejeren er fortsat forpligtet til at holde forretningen åben, men højst i  

 et omfang der svarer til, hvad der er sædvanligt for den pågældende type  

 forretning.
 Forslaget tilsigter alene at præcisere den daglige åbningstid og vedrører  

 således ikke lejerens adgang til at holde forretningen lukket i længere  

 perioder.
 Forslaget omfatter alene lejeaftaler, der indgås efter dette lovforslags  

 ikrafttræden.
 Lejeaftaler, som er indgået inden dette tidspunkt og indeholder vilkår,  

 som vil kunne bevirke, at lejeren har pligt til at holde åbent i et omfang,  

 der ikke er sædvanligt i forhold til den pågældende forretningstype, omfattes  

 således ikke af forslaget.
Ændringsforslag Af Jørn Jespersen (SF) og Frank Aaen (EL):
 Til § 5 3) Stk. 1 affattes således:
»Tidspunktet for lovens ikrafttræden fastsættes af  

 erhvervsministeren.
Loven kan dog tidligst træde i kraft 6 måneder efter, at  

 kommissionen om fremtidens butiksstruktur har afsluttet sit arbejde.« 4) I stk. 2 indsættes efter ordet »samtidig«  

 ordene: »med lovens ikrafttræden«.
Bemærkninger Til nr. 3 Det foreslås, at erhvervsministeren skal fastsætte tidspunktet  

 for lovens ikrafttræden.
Det er en forudsætning, at den i lovforslaget  

 foreslåede kommission om fremtidens butiksstruktur har afsluttet sit arbejde,  

 forinden loven kan træde i kraft og der er gået 6 måneder, således at  

 kommissionens konklusioner og analyser kan danne grundlag for en revision af  

 loven forinden lovens ikrafttræden.
 Til nr. 4 Ændringsforslaget er konsekvens af ændringsforslag nr. 3.
