Fremsat den 29. januar 2003 af  

 justitsministeren (Lene Espersen) Forslag til Lov om ændring af  

 dyreværnsloven (Strafskærpelse, pasningsvejledninger ved salg af dyr  

 til private, fremvisning af halekuperede hunde, øget  

 dyrevelfærdsmæssig kontrol, gebyrbestemmelse m.v.) § 1 I dyreværnsloven, lov nr. 386 af 6. juni 1991, som ændret  

 senest ved lov nr. 433 af 31. maj 2000, foretages følgende  

 ændringer:
 1. § 6, stk. 1, 2. pkt., affattes  

 således:
»Tilladelse meddeles for indtil 5 år ad gangen.« 2. I § 11, stk. 3, indsættes efter  

 »udstilles«: »eller på anden måde fremvises med henblik på  

 bedømmelse af hundens ydre, dens brugsegenskaber eller  

 færdigheder«.
 3. I § 11 indsættes som stk. 4:
»Stk. 4. Justitsministeren kan i ganske særlige  

 tilfælde meddele undtagelse fra bestemmelsen i stk. 3.« 4. I § 18 indsættes efter stk. 2 som nyt  

 stykke:
»Stk. 3. Justitsministeren kan fastsætte regler om, at  

 der i forbindelse med erhvervsmæssigt salg af dyr til private skal  

 udleveres skriftlig information til køberen om forsvarlig pasning og  

 pleje af dyret.« Stk. 3 bliver herefter stk. 4.
 5. I § 24 a indsættes før stk. 1 som  

 nyt stykke:
»Justitsministeren kan efter forhandling med ministeren for  

 fødevarer, landbrug og fiskeri fastsætte regler om, at ansatte  

 dyrlæger i fødevareregionerne og i Fødevaredirektoratet  

 og privatpraktiserende dyrlæger, der af Fødevaredirektoratet er  

 bemyndiget hertil, kan foretage kontrol med henblik på beskyttelse af  

 dyrs velfærd.« Stk. 1-4 bliver herefter stk. 2-5.
 6. I § 24 a, stk. 1 og 2, der bliver  

 stk. 2 og 3, ændres »Kredsdyrlæger og andre ansatte i  

 Veterinærdirektoratet og privatpraktiserende dyrlæger, der af  

 Veterinærdirektoratet er bemyndiget hertil« til: »Ansatte  

 dyrlæger i fødevareregionerne og i Fødevaredirektoratet  

 og privatpraktiserende dyrlæger, der af Fødevaredirektoratet er  

 bemyndiget hertil«.
 7. I § 24 a, stk. 2, der bliver stk. 3,  

 ændres »de i et direktiv eller en forordning som nævnt i  

 stk. 1 omhandlede kontrolopgaver« til: »kontrolopgaver som nævnt i  

 stk. 1 og 2«.
 8. I § 24 a, stk. 3, der bliver stk. 4,  

 ændres »stk. 1 og 2« til: »stk. 1-3«.
 9. I § 28, stk. 1, indsættes efter 1.  

 pkt.:
»Der skal ved udmåling af straffen tages hensyn til, om der  

 foreligger uforsvarlig eller grovere uforsvarlig behandling af dyr.« 10. I § 28, stk. 2, nr. 1, ændres »§ 24  

 a, stk. 3« til: »§ 24 a, stk. 4«.
 11. I § 28 indsættes efter stk. 6 som nyt  

 stykke:
»Stk. 7. Ved udmåling af straf efter denne lov eller  

 efter regler fastsat i medfør af stk. 5 og 6 anses det som en  

 skærpende omstændighed, hvis overtrædelsen er begået  

 i forbindelse med udøvelse af erhverv.« Stk. 7 bliver herefter stk. 8.
 12. § 28, stk. 7, der bliver stk. 8, affattes  

 således:
»Stk. 8. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.« 13. § 31 ophæves.
 14. § 31 a affattes således:
»§ 31 a.
Justitsministeren kan fastsætte regler om  

 betaling for omkostninger ved kontrolopgaver samt i forbindelse med  

 tilladelser, godkendelser, autorisationer eller dispensationer m.v., der  

 meddeles i medfør af loven eller regler, der er fastsat i henhold til  

 loven, eller forordninger udstedt af Det Europæiske  

 Fællesskab.« § 2 Loven træder i kraft den 1. juli 2003.
§ 3 Stk. 1. Loven gælder ikke for Færøerne og  

 Grønland.
 Stk. 2. Loven kan ved kongelig anordning sættes i kraft  

 for Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger 1. Indledning Af regeringens handlingsplan for bedre dyrevelfærd  

 »Dyrs velfærd   vores ansvar« fra april 2002 fremgår, at  

 regeringen lægger stor vægt på at sikre, at straffen for  

 overtrædelse af dyreværnslovgivningen afspejler forholdets  

 grovhed.
Regeringen ønsker med dette lovforslag at  

 gennemføre en generel skærpelse af bødeniveauet i sager  

 om overtrædelse af dyreværnslovgivningen.
Det gælder  

 såvel i sager om overtrædelser, der er begået i forbindelse  

 med gerningsmandens udøvelse af sit erhverv, som i sager om privates  

 hold af dyr, herunder hobbydyr og kæledyr.
 Forslaget om en skærpelse af bødeniveauet har  

 baggrund i Rigsadvokatens udtalelse af 20. september 2002 om straffene for  

 overtrædelse af dyreværnsloven.
 Lovforslaget har desuden til formål at  

 præcisere det gældende forbud i dyreværnslovens § 11,  

 stk. 3, om udstilling af halekuperede hunde.
Herudover foreslås det, at justitsministeren  

 bemyndiges til at fastsætte regler om, at der i forbindelse med  

 erhvervsmæssigt salg af kæle- og hobbydyr til private skal  

 udleveres skriftlig information om dyrets pasning og pleje.
Der er ligeledes  

 på dette område tale om en opfølgning af regeringens  

 ovennævnte handlingsplan.
 Endvidere foreslås der tilvejebragt hjemmel til, at  

 justitsministeren efter forhandling med fødevareministeren kan  

 fastsætte regler om øget kontrol med dyrs velfærd med  

 henblik på at sikre overholdelsen af dyreværnslovgivningen.
 Endelig foreslås bemyndigelsen i  

 dyreværnsloven til at kræve gebyr for tilladelser og godkendelser  

 m.v. udvidet til også at omfatte dyreværnsmæssige  

 kontrolforanstaltninger, ligesom der foretages visse justeringer af mere  

 teknisk karakter.
2. Skærpelse af bødestraffen i dyreværnssager  

 2.1. Gældende ret Efter dyreværnslovens § 1 skal dyr behandles  

 forsvarligt og beskyttes bedst muligt mod smerte, lidelse, angst, varigt men  

 og væsentlig ulempe.
Enhver, der holder dyr, skal ifølge lovens  

 § 2 sørge for, at de behandles omsorgsfuldt, herunder at de  

 huses, fodres, vandes og passes under hensyntagen til deres fysiologiske,  

 adfærdsmæssige og sundhedsmæssige behov i overensstemmelse  

 med anerkendte praktiske og videnskabelige erfaringer.
Ifølge  

 dyreværnslovens § 3 skal rum og arealer, hvor dyr holdes,  

 indrettes på en sådan måde, at dyrenes behov tilgodeses.  

 Det skal herunder sikres, at dyr har den fornødne  

 bevægelsesfrihed også under optagelse af foder og drikke og ved  

 hvile.
Dyr skal endvidere sikres mod vejr og vind i overensstemmelse med  

 deres behov.
 Ud over disse generelle standarder for, hvordan dyr skal  

 behandles, indeholder dyreværnsloven en række bestemmelser om  

 mere specifikke forhold, så som tvangsfodring, aflivning, operative  

 indgreb og lignende.
Herudover indeholder dyreværnsloven bemyndigelse for  

 justitsministeren til administrativt at fastsætte nærmere regler  

 på en række områder.
Justitsministeren har udnyttet  

 bemyndigelserne til at udstede en række bekendtgørelser om  

 f.eks. dyretransporter, afhorning af dyr, dyrehandlere m.v.
 Overtrædelse af dyreværnsloven og regler  

 udstedt i medfør af loven straffes ifølge dyreværnslovens  

 § 28 med bøde eller fængsel.
Den centrale straffebestemmelse er dyreværnslovens  

 § 28, stk. 1, 1. pkt.
Efter denne bestemmelse kan den, som ved  

 overanstrengelse, vanrøgt eller på anden måde behandler  

 dyr uforsvarligt, straffes med bøde eller fængsel indtil 1  

 år.
Hvis den uforsvarlige behandling af et dyr har haft  

 karakter af mishandling, er strafferammen fængsel indtil 1 år, i  

 gentagelsestilfælde indtil 2 år, jf. dyreværnslovens  

 § 28, stk. 1, 2. pkt.
Er et forhold så groft, at der er tale  

 om egentlig mishandling af dyret, skal der således som udgangspunkt  

 idømmes fængselsstraf.
Om vanrøgt eller anden uforsvarlig behandling af  

 dyr skal henføres under dyreværnslovens § 28, stk. 1,  

 1. pkt., eller under dyreværnslovens § 28, stk. 1, 2. pkt.,  

 afhænger af en nærmere vurdering af, hvor groft forholdet har  

 været.
Den endelige afgørelse heraf henhører under  

 domstolene.
Anklagemyndigheden kan i forbindelse med straffesagen  

 indhente veterinærfaglig bistand fra Det Veterinære  

 Sundhedsråd, der er et sagkyndigt organ, som bl.a. har til opgave at  

 afgive udtalelser om veterinære spørgsmål til  

 anklagemyndigheden.
Rådet kan bl.a. udtale sig om, hvorvidt en  

 nærmere beskrevet adfærd indebærer en uforsvarlig eller  

 grovere uforsvarlig behandling af dyr eller eventuelt en mishandling.
Overtrædelse af nærmere angivne bestemmelser i  

 dyreværnsloven, der ikke samtidig udgør uforsvarlig behandling  

 eller mishandling af dyr efter dyreværnslovens § 28, stk. 1,  

 straffes efter dyreværnslovens § 28, stk. 2, nr. 1, med  

 bøde eller fængsel indtil 4 måneder.
Efter  

 dyreværnslovens § 28, stk. 2, nr. 2, gælder det samme  

 for tilsidesættelse af et vilkår for en tilladelse, uden at der  

 er tale om uforsvarlig behandling eller mishandling af dyr som nævnt i  

 § 28, stk. 1.
 Den, der overtræder et pålæg efter  

 dyreværnslovens § 21, stk. 1, straffes med bøde eller  

 fængsel indtil 1 år, jf. dyreværnslovens § 28,  

 stk. 3. Dyreværnslovens § 21 indeholder regler, hvorefter  

 politimesteren (i København politidirektøren) i tilfælde,  

 hvor dyr behandles uforsvarligt, eller hvor et dyr er sygt eller kommet  

 uhelbredeligt til skade, kan meddele pålæg om dyrets behandling  

 eller om aflivning af dyret.
Efter dyreværnslovens § 28, stk. 4,  

 straffes en dyrlæge, som tilsidesætter sin anmeldelsespligt efter  

 dyreværnslovens § 20, med bøde.
En dyrlæge, der  

 bliver bekendt med, at et dyr behandles uforsvarligt, har efter  

 sidstnævnte bestemmelse pligt til at anmelde forholdet til politiet,  

 medmindre forholdet ikke er groft og i øvrigt straks rettes.
Dyreværnslovens § 28, stk. 5, indeholder  

 hjemmel til at fastsætte straf af bøde eller fængsel  

 indtil 4 måneder for overtrædelse af bestemmelser i forskrifter,  

 der udfærdiges efter loven.
I de fleste bekendtgørelser, som er  

 udstedt i medfør af loven, er strafferammen bøde eller  

 fængsel indtil 4 måneder, mens strafferammen i de øvrige  

 bekendtgørelser er bøde.
Overtrædelse af  

 bekendtgørelserne sker i øvrigt ofte sammen med en  

 overtrædelse af bestemmelserne i dyreværnsloven.
 Dyreværnslovens § 28, stk. 6, indeholder  

 hjemmel til at fastsætte straf af bøde eller fængsel  

 indtil 4 måneder for overtrædelse af bestemmelser i  

 EF-forordninger.
Ifølge dyreværnslovens § 29 kan den, der  

 ved dom findes skyldig i mishandling eller grovere uforsvarlig behandling af  

 dyr, ved dommen for bestandig eller for et nærmere fastsat tidsrum  

 frakendes retten til at eje, bruge, passe eller slagte eller i det hele  

 beskæftige sig personligt med dyr.
Det samme gælder den, der  

 efter tidligere at have gjort sig skyldig i uforsvarlig behandling af dyr  

 på ny findes skyldig i sådan overtrædelse.
Forbudet kan  

 begrænses til at angå bestemte arter af dyr, og ifølge  

 retspraksis kan forbudet også begrænses til at angå et  

 bestemt antal dyr.
Overtrædelse af forbudet straffes med bøde  

 eller fængsel indtil 6 måneder.
 Yderligere straffebestemmelser i dyreværnsloven  

 findes i § 29, stk. 3, om overladelse af dyr til en person, der er  

 frakendt retten til at beskæftige sig med dyr, og i § 30 om ansvar  

 for børns overtrædelser af loven.
Endelig kan nævnes overgangsbestemmelsen i  

 dyreværnslovens § 32, hvorefter visse bestemmelser i og  

 forskrifter udstedt i henhold til tidligere dyreværnslove forbliver i  

 kraft, indtil de afløses af regler fastsat efter den gældende  

 lov.
Efter § 32, stk. 4, straffes disse bestemmelser med  

 bøde eller fængsel indtil 4 måneder.
2.2. Rigsadvokatens udtalelse om straffene for overtrædelse af  

 dyreværnsloven For godt 3 år siden undersøgte Rigsadvokaten  

 efter anmodning fra Justitsministeriet strafniveauet i dyreværnssager  

 og konstaterede, at det ikke kunne afvises, at der var behov for en  

 skærpelse af straffen i visse sager vedrørende  

 overtrædelse af dyreværnslovens § 28, stk. 1, 1. pkt.,  

 om uforsvarlig behandling af dyr samt i sager om uforsvarlig transport af  

 dyr.
Bødestørrelserne syntes således ikke at være  

 fulgt med prisudviklingen og bødeudviklingen på andre  

 områder, og strafpåstanden i den konkrete sag burde i  

 højere grad afspejle, om forholdet måtte anses for  

 »uforsvarligt« eller »groft uforsvarligt«.
Rigsadvokaten fandt bl.a., at  

 anklagemyndigheden skulle søge strafniveauet hævet ved at  

 indbringe egnede sager for retten i stedet for at afgøre sagerne med  

 udenretlige bødeforelæg og ved i større omfang at anke  

 udvalgte domme til landsretterne med henblik på skærpelse.
 Rigsadvokaten udsendte i den anledning i september 2000 en  

 meddelelse til anklagemyndigheden vedrørende behandlingen af sager om  

 overtrædelse af dyreværnsloven (RM 6/2000). Heri henledte  

 Rigsadvokaten også opmærksomheden på, at der kan være  

 grundlag for at nedlægge påstand om frakendelse af retten til at  

 beskæftige sig med dyr efter dyreværnslovens § 29.
 Justitsministeriet bad i januar 2002 Rigsadvokaten om at  

 undersøge, om strafniveauet i dyreværnssager var blevet  

 skærpet efter udsendelsen af meddelelsen, og om der var sket en  

 stigning i antallet af rettighedsfrakendelser.
 Rigsadvokaten afgav herefter den 20. september 2002 en  

 udtalelse om straffene for overtrædelse af dyreværnsloven.  

 Udtalelsen er suppleret af en redegørelse af 12. september 2002 om  

 afgørelser i straffesager om overtrædelse af  

 dyreværnsloven, hvori en række konkrete sager  

 gennemgås.
I udtalelsen anføres det, at der ikke kan gives et  

 entydigt svar på spørgsmålet om, hvorvidt der er sket en  

 skærpelse i strafudmålingen i sager om overtrædelse af  

 dyreværnslovens § 28, stk. 1. Rigsadvokaten finder dog, at  

 der stadig er sager, hvor bøden burde være højere end de  

 500-1.000 kr., som sagen er afgjort med.
Endvidere findes der sager, som  

 forekommer sammenlignelige, der er afgjort med meget store forskelle i  

 bødestørrelsen.
Rigsadvokaten har ikke bemærkninger til de sager  

 efter dyreværnslovens § 28, stk. 1, 1. pkt., om uforsvarlig  

 behandling af dyr, der er afgjort med frihedsstraf, ligesom også  

 strafniveauet i sager efter dyreværnslovens § 28, stk. 1, 2.  

 pkt., om mishandling af dyr findes passende henset til strafniveauet i  

 øvrigt på særlovgivningens område.
Om disse sager  

 tilføjes det, at det efter Rigsadvokatens opfattelse er naturligt, at  

 der i et vist omfang anvendes betingede domme, da nogle overtrædelser  

 af dyreværnsloven begås af personer med psykiske problemer.
 Også i sagerne om transport af dyr varierer  

 bøderne i ensartede sager, ligesom der er eksempler på  

 bøder, hvor det ikke i tilstrækkelig grad tages i betragtning,  

 at overtrædelserne ofte begås af personer, der beskæftiger  

 sig med dyr som led i deres erhverv, og at overtrædelserne kan  

 indebære en økonomisk fordel.
 Rigsadvokaten finder derfor, at det bør overvejes,  

 om der er grundlag for initiativer på dette område, eventuelt i  

 form af administrative retningslinier om strafpåstanden i visse  

 sagstyper om uforsvarlig og groft uforsvarlig behandling af dyr efter  

 dyreværnslovens § 28, stk. 1, 1. pkt.
 Det bør ligeledes efter Rigsadvokatens opfattelse  

 overvejes at fastsætte retningslinier om anklagemyndighedens  

 bødepåstande i visse sager om transport af dyr og i sager om  

 afhorning af dyr.
For så vidt angår spørgsmålet om  

 rettighedsfrakendelse efter dyreværnslovens § 29 anføres  

 det, at det ikke på baggrund af det foreliggende materiale er muligt at  

 vurdere, om der er sket rettighedsfrakendelse i videre omfang end hidtil.
Det  

 er dog Rigsadvokatens opfattelse, at politikredsene i hovedsagen tager  

 initiativ til at nedlægge påstand om rettighedsfrakendelse ved  

 forelæggelse af sagen for rigsadvokaturen i de sager, hvor det må  

 forventes, at påstanden om rettighedsfrakendelse følges af  

 domstolene.
Det gælder særligt i de sager, hvor Det  

 Veterinære Sundhedsråd har udtalt, at forholdet har karakter af  

 mishandling, mens der i de sager, hvor en adfærd karakteriseres som  

 groft uforsvarlig behandling af dyr, i mindre omfang nedlægges  

 påstand om rettighedsfrakendelse.
 I udtalelsen tilføjes det, at Rigsadvokaten i  

 forbindelse med sin undersøgelse er blevet opmærksom på  

 nogle punkter, hvor der vil være mulighed for at styrke  

 anklagemyndighedens behandling af sager om overtrædelse af  

 dyreværnslovgivningen.
Det gælder med hensyn til valget af  

 straffebestemmelse ved udformningen af anklageskriftet.
I den forbindelse kan  

 det overvejes, om jurister i tilstrækkeligt omfang er inddraget i  

 behandlingen af disse sager.
Endvidere vil der ske en revision af de udkast  

 til anklageskrifter, der findes i anklagemyndighedens dokumentsamling.
 Herudover vil Rigsadvokaten overveje, om der er grundlag  

 for at præcisere de vejledende retningslinier om forelæggelse af  

 sager for Det Veterinære Sundhedsråd og i den forbindelse henlede  

 politikredsenes opmærksomhed på, at det skal overvejes  

 nøje, om der kan være grundlag for rettighedsfrakendelse.
2.3. Justitsministeriets overvejelser  

 2.3.1. Skærpelse af bødeniveauet Det er uden for enhver diskussion, at dyr, der er i  

 menneskers varetægt, skal behandles forsvarligt og omsorgsfuldt.  

 Vanrøgt og anden uforsvarlig behandling af dyr er en alvorlig  

 lovovertrædelse, som der fra samfundets side bør slås  

 hårdt ned på.
Det gælder, uanset om der er tale om  

 eksempelvis produktions- og slagtedyr i landbruget, dyr hos dyrehandlere  

 eller dyr, der af private holdes som kæle- eller hobbydyr.
Af regeringens handlingsplan for bedre dyrevelfærd  

 »Dyrs velfærd   vores ansvar« fra april 2002 fremgår, at  

 regeringen lægger stor vægt på at sikre, at straffen for  

 overtrædelse af dyreværnslovgivningen afspejler forholdets  

 grovhed.
Det fremgår endvidere, at regeringen vil tage de initiativer,  

 herunder om nødvendigt lovgivningsmæssige initiativer, som  

 Rigsadvokatens undersøgelse om sanktionsniveauet i  

 dyreværnssager måtte give anledning til.
Der er efter regeringens opfattelse i dag en række  

 tilfælde, hvor den bødestraf, der udmåles i sager om  

 overtrædelse af dyreværnsloven, ikke afspejler den alvor, hvormed  

 samfundet bør se på overtrædelse af lovgivningen om  

 beskyttelse af dyr.
Der er derfor efter regeringens opfattelse behov for en  

 generel skærpelse af bødeniveauet i sager om overtrædelse  

 af dyreværnslovgivningen.
 I Rigsadvokatens redegørelse af 12. september 2002  

 er refereret en række tilfælde fra de seneste års  

 praksis.
 Som eksempel på tilfælde, hvor der er  

 udmålt bøder under det niveau, der efter regeringens opfattelse  

 i almindelighed må anses for passende, kan nævnes en sag, hvor en  

 person idømtes en bøde på 1.500 kr. for  

 overtrædelse af dyreværnslovens § 28, stk. 1, 1. pkt.,  

 jf. § 1, § 2 og § 3, stk. 1, ved at have udsat en hund  

 for groft uforsvarlig behandling, idet tiltalte undlod at fodre, vande og  

 passe hunden, herunder søge dyrlægehjælp til hunden.
Som et yderligere eksempel kan nævnes en sag fra  

 redegørelsen, hvor en kvinde, der påtog sig at passe dyr for  

 andre, vedtog en bøde på 3.000 kr. for flere tilfælde af  

 overtrædelser af dyreværnsloven, herunder § 28, stk. 1.  

 Den pågældende havde i 2 dage, hvor hun holdt opsyn med en pony,  

 undladt at lade denne tilse af en dyrlæge, uagtet ponyen var  

 fastspændt til et træ og ude af stand til at bevæge sig,  

 hvorved den måtte aflives.
Den pågældende havde ligeledes  

 bl.a. i en periode på 3 måneder undladt at sørge for en  

 pony, der var udtalt forfangen (en hovlidelse) med store smerter, ligesom hun  

 havde forårsaget en hoppes sygdom og død ved ikke at  

 sørge for tilstrækkeligt foder og tilkaldelse af en  

 dyrlæge.
Det Veterinære Sundhedsråd havde udtalt, at  

 rådet betragtede forholdet som groft uforsvarlig behandling af dyr,  

 idet det videre anførtes, at forholdet vedrørende den  

 døde hoppe havde karakter af mishandling, hvis det kunne bevises, at  

 dødsårsagen var utilstrækkelig fodring og vanding.
Folketingets Retsudvalg afgav den 31. maj 2002 en  

 beretning over tre forslag til folketingsbeslutning (B 62, B 67 og B 82)  

 vedrørende transport af levende dyr, primært produktions- og  

 slagtedyr.
Retsudvalget pålægger i beretningen regeringen at  

 indføre skærpede straffe ved overtrædelser af bl.a.  

 reglerne om transport af dyr, hvis Rigsadvokatens undersøgelse af  

 sanktionsniveauet i dyreværnssager måtte vise, at der ikke er  

 sket en skærpelse af sanktionsniveauet over de sidste par år.
Justitsministeriet finder på baggrund af  

 Rigsadvokatens udtalelse af 20. september 2002 om straffene for  

 overtrædelse af dyreværnsloven, at de seneste års  

 initiativer fra anklagemyndighedens side med henblik på at skærpe  

 strafniveauet i form af indbringelse af egnede sager for domstolene (frem for  

 at søge sagerne afgjort udenretligt ved bødeforelæg) og  

 anke af udvalgte sager til landsretterne ikke samlet set har medført  

 den ønskede skærpelse.
Justitsministeriet finder derfor, at  

 bødeniveauet bør søges skærpet gennem  

 lovgivningsmæssige tiltag.
 Det foreslås derfor, at der i dyreværnslovens  

 § 28 indsættes en bestemmelse, hvorefter der ved udmåling af  

 straf efter § 28, stk. 1, 1. pkt., om uforsvarlig behandling af dyr  

 skal tages hensyn til, om der er tale om uforsvarlig eller grovere  

 uforsvarlig behandling.
 Det foreslås endvidere, at der i  

 dyreværnslovens § 28 som nyt stykke indsættes en  

 bestemmelse, hvorefter det ved udmåling af bødestraf i henhold  

 til dyreværnslovgivningen skal anses som en skærpende  

 omstændighed, hvis overtrædelsen er begået i forbindelse  

 med lovovertræderens udøvelse af sit erhverv.
Med de foreslåede ændringer af  

 dyreværnslovens § 28 tilsigtes særligt en væsentlig  

 skærpelse af strafniveauet i de sager om overtrædelse af  

 dyreværnsloven, som afgøres med bøde.
Som nævnt  

 under punkt 2.2. har Rigsadvokaten i sin udtalelse givet udtryk for, at han  

 ikke har bemærkninger til strafudmålingen i de sager, der  

 afgøres med frihedsstraf.
Regeringen har bl.a. på den baggrund  

 ikke fundet grundlag for at foreslå lovgivningsinitiativer på  

 dette punkt, men finder, at retsudviklingen her fortsat bør overlades  

 til anklagemyndighed og domstole.
Det er imidlertid selvsagt ikke hensigten  

 at begrænse anvendelsen af frihedsstraf.
 Nedenfor gennemgås regeringens forslag til et  

 skærpet bødeniveau i sager om uforsvarlig og grovere uforsvarlig  

 behandling af dyr (pkt. 2.3.2.) og i andre sager om overtrædelse af  

 dyreværnslovgivningen (pkt. 2.3.3.). Sager om transport af dyr er  

 særligt behandlet under pkt. 2.3.4.
 På baggrund af disse forslag til et skærpet  

 bødeniveau vil Rigsadvokaten inden lovens ikrafttræden ved en  

 meddelelse til anklagemyndigheden om behandlingen af dyreværnssager  

 udsende nærmere retningslinier for bødepåstandene i sager  

 om overtrædelse af dyreværnslovgivningen.
2.3.2. Bødeniveauet i bl.a. sager omfattet af  

 dyreværnslovens § 28, stk. 1, 1. pkt., om uforsvarlig  

 behandling af dyr 2.3.2.1. Efter Justitsministeriets opfattelse er  

 behovet for en skærpelse af bødeniveauet i dyreværnssager  

 navnlig udtalt i sager efter dyreværnslovens § 28, stk. 1, 1.  

 pkt., om vanrøgt eller anden uforsvarlig behandling af dyr.
Allerede i forbindelse med udarbejdelsen af den  

 nuværende dyreværnslov fra 1991 blev der peget på, at de  

 eksisterende bødestraffe lå under det niveau, der måtte  

 anses for passende.
Af betænkning nr. 1154 fra 1988, der ligger til  

 grund for dyreværnsloven, fremgår således (s. 70):
»Udvalget finder [ ], at de bøder, der  

 idømmes, er for lave, når der ikke kan fremlægges  

 dokumentation for en økonomisk vinding.
Bøderne  

 fastsættes typisk til 500-1.000 kr., hvilket efter udvalgets opfattelse  

 er for lavt.« 2.3.2.2. Justitsministeriet foreslår som  

 nævnt, at der i dyreværnslovens i § 28, stk. 1,  

 indsættes en bestemmelse om, at der ved straffens udmåling skal  

 tages hensyn til, om der foreligger uforsvarlig eller grovere uforsvarlig  

 behandling af dyr.
Med den foreslåede ændring tilsigtes det, at  

 udmålingen af en bødestraf i tilfælde af uforsvarlig eller  

 grovere uforsvarlig behandling af dyr i højere grad end i dag  

 afspejler forholdets grovhed.
Vurderingen af, hvorvidt et forhold i det  

 konkrete tilfælde må anses for uforsvarlig eller grovere  

 uforsvarlig behandling af dyr, påhviler domstolene.
Efter  

 anklagemyndighedens begæring kan der dog indhentes  

 veterinærfaglig bistand fra Det Veterinære Sundhedsråd, der  

 allerede i dag i sine udtalelser sondrer mellem uforsvarlig behandling, groft  

 uforsvarlig behandling og mishandling af dyr.
 Der lægges med ændringen samtidig op til en  

 væsentlig forhøjelse af det generelle bødeniveau i sager  

 efter dyreværnslovens § 28, stk. 1, 1. pkt., om  

 overanstrengelse, vanrøgt eller anden uforsvarlig behandling af dyr,  

 således at det i højere grad markeres, at uforsvarlig eller  

 grovere uforsvarlig behandling af dyr er en alvorlig lovovertrædelse,  

 jf. nærmere nedenfor.
Sondringen mellem uforsvarlig og grovere uforsvarlig  

 behandling af dyr har allerede efter den gældende dyreværnslov  

 betydning ved vurdering af spørgsmålet om rettighedsfrakendelse  

 i dyreværnslovens § 29, stk. 1, idet frakendelse af retten  

 til at beskæftige sig personligt med dyr m.v. efter denne bestemmelse  

 kan ske i førstegangstilfælde af mishandling eller grovere  

 uforsvarlig behandling af dyr.
Med den foreslåede ændring, der  

 således betoner sammenhængen mellem straffebestemmelsen og  

 bestemmelsen om rettighedsfrakendelse, understreges det tillige, at  

 spørgsmålet om rettighedsfrakendelse altid bør overvejes,  

 når et forhold henføres under kategorien grovere uforsvarlig  

 behandling af dyr.
2.3.2.3. Ved udmålingen af en straf for  

 overtrædelse af dyreværnslovgivningen bør det efter  

 Justitsministeriets opfattelse endvidere i højere grad, end det i dag  

 synes at være tilfældet, indgå som en skærpende  

 omstændighed, hvis forholdet er begået som led i  

 erhvervsmæssigt forhold.
Der bør således kunne stilles  

 særlige krav til agtpågivenhed hos personer, der handler inden  

 for deres erhverv.
Hertil kommer, at der særligt i disse sager kan  

 være et økonomisk incitament til at overtræde  

 lovgivningen, og at det derfor i almindelighed vil være  

 påkrævet med væsentligt højere bøder,  

 før bøden kan virke præventivt.
Der ses i dag i erhvervsforhold overtrædelser af  

 dyreværnslovgivningen, der af Det Veterinære Sundhedsråd er  

 karakteriseret som groft uforsvarlig behandling af dyr, som afgøres  

 med en bøde på få tusinde kroner.
Et bødeniveau i  

 den størrelsesorden er efter regeringens opfattelse i almindelighed  

 ikke acceptabelt og kan ikke antages at have den nødvendige  

 præventive effekt, også når der henses til den besparelse,  

 som erhvervsudøveren ofte vil have opnået ved det strafbare  

 forhold.
Det foreslås på den baggrund, at der i  

 § 28 i dyreværnsloven indsættes en bestemmelse om, at det  

 ved udmåling af straf efter loven eller forskrifter udstedt i henhold  

 hertil vil være at anse som en skærpende omstændighed, hvis  

 overtrædelsen er begået som led i udøvelse af erhverv.
Den  

 foreslåede bestemmelse finder ikke blot anvendelse i sager om  

 uforsvarlig eller grovere uforsvarlig behandling af dyr efter § 28,  

 stk. 1, 1. pkt., men i alle sager om udmåling af straf efter  

 dyreværnsloven eller forskrifter udstedt i medfør af loven.
2.3.2.4. Bestemmelsen i § 28, stk. 1, 1.  

 pkt., omfatter et bredt spektrum af forhold af vidt forskellig  

 strafværdighed.
Det er eksempelvis ikke en betingelse for anvendelse af  

 bestemmelsen, at dyret er voldt skade, eller at behandlingen har  

 medført smerte.
Af Rigsadvokatens udtalelse fremgår da også,  

 at bødeniveauet i denne type sager spænder vidt.  

 Bødestørrelsen i de sager, der indgår i Rigsadvokatens  

 undersøgelse, ligger således i intervallet 500-20.000 kr.
Dette  

 skyldes til dels, at sagerne omfatter meget forskellige forhold både  

 med hensyn til overtrædelsens karakter og arten og antallet af dyr, der  

 har været behandlet uforsvarligt.
Det anføres dog også, at  

 der synes at være store forskelle i bødestørrelsen i  

 sager, der forekommer sammenlignelige.
Det kan på den baggrund ikke konkluderes, at  

 bødestørrelsen i dag i alle sager har et uacceptabelt lavt  

 niveau.
Med den foreslåede ændring tilsigtes det imidlertid, at  

 det i alle sager efter dyreværnslovens § 28, stk. 1, 1. pkt.,  

 markeres, at uforsvarlig eller grovere uforsvarlig behandling af dyr er en  

 alvorlig lovovertrædelse.
Ligeledes understreges det særligt for  

 så vidt angår erhvervssagerne, at det ikke skal kunne betale sig  

 at overtræde reglerne om beskyttelse af dyrs velfærd.
 Samlet set er det således hensigten at hæve  

 bødeniveauet væsentligt i denne type sager.
2.3.2.5. Efter regeringens opfattelse bør  

 bødeniveauet ved overtrædelse af dyreværnslovens  

 § 28, stk. 1, 1. pkt., om uforsvarlig behandling af dyr i  

 erhvervssager i almindelighed i førstegangstilfælde ikke  

 være under 5.000 kr.
Er der tale om grovere uforsvarlig behandling af  

 dyr, bør der i almindelighed ikke udmåles en bøde  

 på under 10.000 kr.
 Er der ikke tale om erhvervsforhold, bør der i  

 almindelighed i førstegangstilfælde ikke udmåles en  

 bøde efter dyreværnslovens § 28, stk. 1, 1. pkt., om  

 uforsvarlig behandling af dyr på under 2.000 kr. og om grovere  

 uforsvarlig behandling af dyr på under 5.000 kr.
Er der tale om andengangstilfælde, bør  

 bøderne være betydeligt højere, for så vidt der  

 ikke findes grundlag for fængselsstraf.
I erhvervssager bør der  

 således i almindelighed ikke udmåles bøder under 7.500 kr.  

 i tilfælde af uforsvarlig behandling af dyr og 15.000 kr. i  

 tilfælde af grovere uforsvarlig behandling, og i sager uden for  

 erhvervsforhold 3.000 kr. i tilfælde af uforsvarlig behandling af dyr  

 og 7.500 kr. i tilfælde af grovere uforsvarlig behandling.
2.3.3. Skærpelse af bødeniveauet i andre sager om  

 overtrædelse af dyreværnslovgivningen Efter regeringens opfattelse kan der også være  

 grundlag for at skærpe bødestraffen ved overtrædelse af  

 dyreværnslovgivningen for forhold, der ikke er af en sådan  

 grovhed, at de udgør overanstrengelse, vanrøgt eller anden  

 uforsvarlig behandling af dyr, jf. § 28, stk. 1, 1. pkt.
 Det gælder f.eks. i tilfælde, hvor en  

 overtrædelse af dyreværnslovens §§ 1-3 alene kan  

 henføres under straffebestemmelsen i § 28, stk. 2, nr. 1,  

 men hvor overtrædelsen alligevel har medført væsentlig  

 ulempe for det pågældende dyr.
 I erhvervssager, hvor der fastsættes en bøde  

 efter dyreværnslovens § 28, stk. 2, bør den  

 foreslåede strafskærpelsesregel i § 28, stk. 7,  

 således føre til, at der i førstegangstilfælde i  

 almindelighed ikke udmåles bøder under 3.000 kr., og at  

 bødeniveauet i andengangstilfælde i almindelighed ikke er under  

 4.500 kr.
I sager, hvor der alene er tale om brud på helt  

 formelle regler, og hvor dyr ikke konkret har været udsat for  

 væsentlig ulempe m.v., finder regeringen ikke anledning til at  

 skærpe bødeniveauet.
I disse tilfælde kan også  

 mindre bøder således efter omstændighederne anses for  

 passende.
Som et eksempel fra transportområdet kan nævnes  

 tilfælde, hvor en vognmand ikke har medbragt sin autorisation til  

 transport af dyr.
2.3.4. Særligt om sager om transport af dyr Det fremgår af Rigsadvokatens redegørelse om  

 straffene i dyreværnssager, at mere end halvdelen af de sager, som  

 Rigsadvokaten har undersøgt, vedrører transport af dyr.
Det kan  

 ikke udelukkes, at den hyppighed, hvormed denne type sager optræder,  

 bl.a. kan skyldes, at overtrædelsen ofte kan være forbundet med  

 en økonomisk gevinst for gerningsmanden.
Reglerne om transport af dyr findes i  

 bekendtgørelse nr. 208 af 17. juni 1964 med senere ændringer om  

 transport af dyr samt bekendtgørelse nr. 201 af 16. april 1993 med  

 senere ændringer om beskyttelse af dyr under transport.
Strafferammen  

 for overtrædelse af de nævnte bekendtgørelser er  

 bøde eller fængsel i indtil 4 måneder.
Det bemærkes, at der i forbindelse med  

 overtrædelse af reglerne om dyretransport typisk samtidig vil  

 være forhold, der kan straffes efter dyreværnslovens § 28,  

 stk. 2, jf. eksempelvis § 1 om bl.a. beskyttelse af dyrene mod  

 væsentlig ulempe.
Undertiden vil det strafbare forhold også  

 udgøre uforsvarlig behandling, grovere uforsvarlig behandling eller  

 mishandling af dyrene, jf. dyreværnslovens § 28, stk. 1. Der  

 bør i disse sager rejses tiltale både for overtrædelse af  

 bekendtgørelsen og dyreværnsloven.
I givet fald vil der skulle  

 fastsættes en fællesstraf inden for den strengeste strafferamme,  

 jf. straffelovens § 88.
 Det fremgår af Rigsadvokatens redegørelse, at  

 en del af sagerne om transport af dyr vedrører overskridelse af den  

 tilladte lastetæthed.
 Både for chauffører og vognmænd ligger  

 de i redegørelsen omhandlede bøder mellem 500 kr. og 3.000 kr.  

 Der ses dog en enkelt sag, hvor en vognmand, der tidligere var straffet for  

 overtrædelse af dyreværnslovgivningen, og som nu bl.a. havde  

 udført tre transporter med overskredet lastetæthed, vedtog en  

 bøde på 7.000 kr.
De fleste sager om transport af dyr vedrører dog  

 tilfælde, hvor dyret har været uegnet til transport.
I de  

 tilfælde, der er omfattet af Rigsadvokatens undersøgelse, er der  

 udmålt bøder på mellem 500 og 3.000 kr. til  

 transportøren.
Bøderne til leverandøren, dvs. den person  

 der leverer dyret til den ulovlige transport, er lidt højere, idet der  

 er flere eksempler på sager, der er afgjort med bøder på  

 4.000-6.000 kr., mens hovedparten af sagerne er endt med bøder  

 på 2.000-3.000 kr.
 Rigsadvokaten anfører i sin redegørelse, at  

 variationen i bødestørrelsen i et vist omfang skyldes, at nogle  

 af sagerne vedrører gentagelsestilfælde eller tilfælde,  

 hvor der samtidig straffes for en anden overtrædelse af  

 dyreværnsloven, men at de forskellige straffe i disse ret ensartede  

 sager alligevel ikke forekommer fuldt ud at kunne forklares.
 Det fremgår ikke af Rigsadvokatens  

 redegørelse, hvor mange af sagerne om transport af dyr der har  

 indebåret uforsvarlig behandling af dyr, jf. dyreværnslovens  

 § 28, stk. 1.
 Rigsadvokatens redegørelse viser imidlertid, at der  

 er en del bøder på mindre end 3.000 kr., hvilket efter  

 regeringens opfattelse er for lavt et bødeniveau, når det  

 også tages i betragtning, at overtrædelserne på disse  

 områder ofte begås af personer, der beskæftiger sig med dyr  

 som et led i deres erhverv.
Hertil kommer, at overtrædelse af reglerne om  

 transport af dyr ofte må antages at være forbundet med en  

 besparelse for lovovertræderen.
Dette gælder f.eks. i de  

 tilfælde, hvor en vognmand eller en chauffør er ansvarlig for at  

 laste flere dyr end tilladt, og hvor transportøren herved sparer  

 udgifter til yderligere en transport.
Også transport af dyr, der er  

 uegnede til transport, kan efter omstændighederne indebære en  

 økonomisk fordel for leverandøren.
Som anført ovenfor under pkt. 2.3.3. finder  

 regeringen ikke anledning til at skærpe bødeniveauet i de sager,  

 hvor der alene er tale om brud på helt formelle regler, og hvor dyr  

 ikke konkret har været udsat for væsentlig ulempe m.v.
Som et  

 eksempel kan nævnes tilfælde, hvor en vognmand ikke har medbragt  

 sin autorisation til transport af dyr, men hvor transporten i øvrigt  

 er foregået upåklageligt.
 For så vidt angår dyretransportsagerne i  

 øvrigt finder regeringen, at bødeniveauet bør  

 følge niveauet for overtrædelser af § 28, stk. 1 og 2,  

 i erhvervssagerne, jf. ovenfor under pkt. 2.3.2. og 2.3.3., således at  

 der i almindelighed i førstegangstilfælde ikke udmåles  

 bøder under 3.000 kr., hvis forholdet ikke udgør uforsvarlig  

 behandling af dyr, 5.000 kr., hvor forholdet udgør uforsvarlig  

 behandling af dyr, og 10.000 kr., hvis forholdet udgør groft  

 uforsvarlig behandling af dyr.
 I andengangstilfælde bør bøderne  

 tilsvarende i almindelighed ikke ligge under 4.500 kr., 7.500 kr. og 15.000  

 kr.
I Rigsadvokatens redegørelse er refereret en  

 række sager vedrørende samme vognmand, der over en periode  

 på godt 2 år blev idømt og vedtog 5 bøder i sager  

 om transport af dyr.
I den sidste af sagerne blev vognmanden idømt en  

 bøde på 7.000 kr. for 4 forskellige forhold, der udgjorde  

 overtrædelse af både dyreværnslovens § 28,  

 stk. 1, om uforsvarlig behandling af dyr og § 28, stk. 2.
 I sådanne sager, hvor der foreligger gentagne og  

 eventuelt systematiske overtrædelser af transportreglerne, bør  

 bødebeløbet efter regeringens opfattelse være  

 væsentligt højere, end hvad det ovenfor anførte om  

 straffen i andengangstilfælde ville føre til.
For at modvirke, at personer, der som led i deres erhverv  

 beskæftiger sig med dyretransporter, konsekvent overtræder  

 transportreglerne, er det derfor Justitsministeriets opfattelse, at der i  

 sådanne sager vil kunne være grundlag for absolut kumulation,  

 dvs. sammenlægning af de bøder, der isoleret set er forskyldt i  

 de enkelte tilfælde.
Det må bero på en konkret vurdering i  

 den enkelte sag, i hvilket omfang dette udmålingsprincip bør  

 anvendes.
2.3.5. Bødefastsættelsen beror fortsat på en konkret  

 vurdering I de almindelige tilkendegivelser, der er anført  

 ovenfor under pkt. 2.3.1.-2.3.4., er det først og fremmest som et  

 generelt princip markeret, at der på de omhandlede områder  

 bør ske en væsentlig skærpelse af det almindelige  

 bødeniveau.
I tilknytning hertil er der anført en række  

 »minimums-strafpositioner«, der kan tjene som et udgangspunkt for  

 retsanvendelsen i forskellige sagstyper.
Særligt med hensyn til  

 erhvervssager bygger disse strafpositioner bl.a. på, at  

 overtrædelse af dyreværnslovgivningen ofte generelt vil  

 være egnet til at skaffe den pågældende transportør  

 m.v. en økonomisk vinding.
De nævnte strafpositioner  

 forudsætter således ikke, at der i den konkrete sag er  

 opnået eller tilsigtet en sådan vinding.
 Det er bl.a. på den baggrund vigtigt at  

 fremhæve, at spørgsmålet om, hvilken bøde der skal  

 udmåles i den enkelte konkrete sag, selvsagt fortsat vil bero på  

 domstolenes samlede vurdering af denne sags foreliggende  

 omstændigheder.
Det betyder på den ene side, at der jævnligt  

 kan være grundlag for at udmåle bøder, der er  

 højere   og efter omstændighederne meget væsentligt  

 højere   end dem, der følger af de nævnte udgangspunkter.  

 Ud fra den overordnede betragtning, at det ikke må kunne betale sig at  

 overtræde dyreværnslovgivningen, vil dette navnlig gælde,  

 hvor det i den konkrete sag kan lægges til grund, at der er  

 opnået eller tilsigtet en økonomisk vinding.
I så fald  

 må det også indgå, om der kan være grundlag for  

 konfiskation efter straffelovens almindelige regler.
Det anførte betyder på den anden side, at der  

 efter omstændighederne også kan være grundlag for at  

 udmåle lavere bøder end de anførte.
Det kan f.eks.  

 være tilfældet, hvis forholdet i den konkrete sag har været  

 af mindre strafværdighed, hvis der er tale om personer under 18  

 år, eller hvis den pågældendes personlige forhold i  

 øvrigt taler for det.
Endvidere bemærkes, at der selvsagt også  

 fremover vil kunne differentieres i bødeudmålingen mellem de  

 forskellige implicerede personer, bl.a. på baggrund af en vurdering af,  

 hvem der er »hovedmanden«, og hvem en opnået eller tilsigtet  

 fortjeneste ville tilfalde.
I transportsager vil der f.eks. kunne være  

 grundlag for at sondre mellem leverandører, chauffører og  

 vognmænd m.v.
Justitsministeriet vil også fremover følge  

 udviklingen på området og herunder   når der er  

 forløbet nogen tid   anmode Rigsadvokaten om at undersøge,  

 hvordan den foreslåede ordning nærmere er slået igennem i  

 praksis.
Justitsministeriet vil orientere Folketinget herom.
2.3.6. Andre tiltag som led i en skærpet indsats i  

 dyreværnssager Justitsministeriet finder, at der som led i en samlet  

 skærpet indsats mod dyremishandling og uforsvarlig behandling af dyr  

 kan være grundlag for at supplere de lovgivningsinitiativer, som der  

 her lægges op til, med andre tiltag, der kan gennemføres  

 administrativt.
Hensigten hermed er bl.a. i højere grad at sikre, at  

 der sker en ensartet behandling af sagerne, således at sager, som  

 forekommer sammenlignelige, ikke afgøres med meget store forskelle i  

 strafudmålingen.
 Justitsministeriet har på den baggrund noteret sig,  

 at Rigsadvokaten i sin udtalelse har peget på en række  

 områder, hvor det bør overvejes at iværksætte  

 administrative initiativer med henblik på at styrke anklagemyndighedens  

 behandling af sager om overtrædelse af dyreværnslovgivningen, jf.  

 herved det anførte under punkt 2.2. Justitsministeriet  

 forudsætter, at disse initiativer bliver gennemført i  

 forbindelse med de foreslåede reglers ikrafttræden.
3. Tilladelse til anvendelse af æglægningsbure Efter den nuværende bestemmelse i  

 dyreværnslovens § 6, stk. 1, kræver anvendelsen af  

 æglægningsbure tilladelse fra Fødevaredirektoratet.  

 Tilladelsen meddeles for 5 år ad gangen.
Bestemmelsen omfatter de  

 såkaldte ikke-stimulusberigede bure (traditionelle  

 æglægningsbure).
Efter Rådets direktiv 1999/74/EF af 19. juli 1999 om  

 mindstekrav til beskyttelse af æglæggende høner  

 (EF-Tidende nr.
L 203 af 3. august 1999, side 53-57) og Justitsministeriets  

 bekendtgørelse nr. 533 af 17. juni 2002 om beskyttelse af  

 æglæggende høner må bygning og ibrugtagning for  

 første gang af de traditionelle æglægningsbure ikke finde  

 sted fra den 1. januar 2003. Sådanne bure må ikke anvendes efter  

 den 1. januar 2012.
Med henblik på at give mulighed for fortsat  

 anvendelse af traditionelle æglægningsbure i tiden efter den 1.  

 januar 2007 og indtil anvendelsen bliver forbudt den 1. januar 2012,  

 foreslås bestemmelsen i dyreværnslovens § 6, stk. 1,  

 ændret, således at tilladelse kan gives for et kortere tidsrum  

 end 5 år.
Det forudsættes herved, at tilladelse for et kortere  

 tidsrum end 5 år alene meddeles i situationer, hvor en tilladelse for 5  

 år vil medføre, at tilladelsen rækker ud over den 1.  

 januar 2012.
4. Udstilling og anden fremvisning af halekuperede hunde  

 4.1. Gældende ret Halekupering af hunde, der ikke er begrundet i  

 veterinære hensyn, er som udgangspunkt forbudt efter  

 dyreværnsloven § 14, stk. 2, som forbyder operative indgreb,  

 der har til formål at ændre et dyrs udseende.
Der er imidlertid i  

 § 14, stk. 3, 2. pkt., en bemyndigelse for justitsministeren til at  

 fastsætte nærmere regler om halekupering af visse hunderacer, der  

 kan anvendes til jagt.
Justitsministeriet har med hjemmel i denne bestemmelse  

 undtaget fem hunderacer fra forbudet mod halekupering, jf.  

 bekendtgørelse nr. 627 af 29. august 1991 om halekupering af visse  

 hunderacer.
Forbudet i dyreværnslovens § 14, stk. 2,  

 mod halekupering af hunde suppleres af bestemmelsen i lovens § 11,  

 stk. 3, hvorefter det er forbudt at udstille halekuperede hunde,  

 medmindre hundene er kuperet i overensstemmelse med de regler, der er fastsat  

 i medfør af lovens § 14, stk. 3, 2. pkt.
Udstillingsforbudet  

 omfatter alle halekuperede hunde, bortset fra hunde, som er født  

 før lovens ikrafttræden, eller som tilhører de fem  

 jagthunderacer, der er undtaget fra forbudet mod halekupering.
Dette  

 gælder også, selv om halekuperingen har været lovlig,  

 f.eks. fordi hunden er blevet importeret med kuperet hale fra udlandet, eller  

 fordi halekuperingen har været nødvendig af veterinære  

 årsager.
Udstillingsforbudet trådte i kraft den 1. juni 1996.  

 Baggrunden for forbudet var bl.a. en konstatering af, at der på trods  

 af halekuperingsforbudet stadig blev foretaget halekuperinger bl.a. af hensyn  

 til afsætningen af hundehvalpe til udenlandske købere, som  

 udelukkende er interesseret i hundehvalpe fra præmierede, halekuperede  

 hunde.
Af bemærkningerne til lovforslaget (FT-Tidende 1996,  

 Tillæg A, sp. 3689) fremgår bl.a., at der ved udstilling af hunde  

 forstås enhver fremvisning, herunder fremvisning, som primært har  

 til formål at præmiere hundens ydre.
Hundene vil normalt blive  

 fremvist på dyrskuer eller hundeudstillinger, hvor de i langt de fleste  

 tilfælde kåres eller præmieres for deres udseende.
I forbindelse med Retsudvalgets behandling af forslaget  

 rejstes spørgsmålet, om bestemmelsen dækker deltagelse i  

 lydighedsprøver, der afholdes i forbindelse med en hundeudstilling,  

 eller brugsprøver, der afholdes separat.
Justitsministeren tilkendegav  

 i den forbindelse, at udstillingsforbudet omfatter enhver fremvisning, hvor  

 hunden fremvises med henblik på præmiering af dens ydre eller  

 dens brugsegenskaber.
Lydighedsprøver er således også  

 efter besvarelsen omfattet af forbudet, uanset om de afholdes separat.  

 Justitsministeren tilkendegav videre, at forbudet omfatter  

 brugshundeprøver, uanset om disse prøver afholdes i forbindelse  

 med en udstilling, hvor hundes ydre præmieres.
Der henvises til  

 justitsministerens besvarelse af spørgsmål nr. 6 af 6. februar  

 1996 og spørgsmål nr. 12 af 16. februar 1996 fra Folketingets  

 Retsudvalg.
Østre Landsret har imidlertid i en dom af 11. juni  

 2001 fastslået, at deltagelse i en udholdenhedsprøve ikke er  

 omfattet af udstillingsforbudet i dyreværnslovens § 11,  

 stk. 3. Den konkrete sag omhandlede en person, der var tiltalt for at  

 have fremstillet sin halekuperede hund til en udholdenhedsprøve, hvor  

 det efter prøven blev meddelt, om hunden havde bestået eller ej.  

 Østre Landsret udtalte, at det af dyreværnslovens § 11,  

 stk. 3, fremgår, at halekuperede hunde ikke må udstilles,  

 samt at det af de specielle bemærkninger til lovforslaget  

 fremgår, at »ved udstilling af hunde forstås enhver fremvisning,  

 herunder fremvisning som primært har til formål at præmiere  

 hundens exterieur «.
På den baggrund fandt landsretten, at den  

 pågældende udholdenhedsprøve hverken efter en sproglig  

 forståelse af lovteksten eller bemærkningerne hertil kunne  

 betegnes som en udstilling, der er omfattet af lovens forbud.
Landsretten  

 anførte i den forbindelse, at justitsministerens svar til Folketingets  

 Retsudvalg ikke kunne føre til et andet resultat.
4.2. Justitsministeriets overvejelser 4.2.1. Spørgsmålet om udstrækningen  

 af det gældende forbud mod halekupering af hunde har gennem flere  

 år været genstand for debat.
Bl.a. har Det Dyreetiske Råd i  

 maj 2000 afgivet en udtalelse, hvori rådet anbefaler et absolut forbud  

 mod halekupering.
 Udtalelsen har været sendt i høring, og nogle  

 høringsparter, herunder Dyrenes Beskyttelse,  

 Dyreværnsrådet og Den Danske Dyrlægeforening,  

 støtter Det Dyreetiske Råds anbefaling, mens en række  

 hunde- og jagtorganisationer finder, at den nugældende ordning  

 bør fastholdes eller eventuelt udvides.
Det fremgår af høringssvarene, at der blandt  

 de forskellige interessenter på området synes at være bred  

 enighed om, at halekupering af jagthunde af kosmetiske årsager m.v.  

 ikke bør finde sted.
Til gengæld er der divergerende opfattelser  

 af spørgsmålet om, hvorvidt det ud fra en  

 dyreværnsmæssig betragtning bør foretrækkes, at  

 visse jagthunderacer halekuperes som hvalpe med henblik på at  

 undgå senere haleskader i forbindelse med jagt.
Norge og Sverige har siden 1988 haft et absolut forbud mod  

 ikke-veterinært begrundet halekupering.
Et tilsvarende forbud blev  

 indført i Finland i 1997. Ifølge det for Justitsministeriet  

 oplyste har disse forbud tilsyneladende ikke givet anledning til  

 væsentlige problemer.
Det er dog heroverfor anført, at  

 vegetationen i jagtområder i Danmark er anderledes og i højere  

 grad end i de nævnte lande udsætter jagthunde for risiko for  

 haleskader.
 De gældende regler er fastsat efter meget  

 nøje overvejelser af de dyreværnsmæssige og etiske  

 argumenter, der kan anføres for og imod halekupering.
Justitsministeriet har gennemgået Det Dyreetiske  

 Råds udtalelse og de høringssvar, der er fremkommet i  

 forbindelse hermed.
Det fremgår heraf, at der kan anføres  

 relevante og saglige argumenter for såvel et absolut forbud mod  

 halekupering, som foreslået af bl.a.
Det Dyreetiske Råd, som for  

 en opretholdelse af den nuværende ordning.
Der synes imidlertid ikke at være fremlagt  

 videnskabelig dokumentation, der entydigt peger på, at der samlet set  

 vil være en dyreværnsmæssig gevinst ved en udvidelse af  

 halekuperingsforbudet til alle hunderacer.
I denne forbindelse  

 bemærkes, at den smerte og det ubehag, som hvalpene oplever ved en  

 tidlig halekupering, ikke med sikkerhed kan siges at overstige de smerter og  

 det ubehag, som nogle voksne hunde vil opleve ved haleskader og eventuel  

 efterfølgende amputation.
 Justitsministeriet finder derfor ikke tilstrækkelig  

 anledning til på nuværende tidspunkt at foretage ændringer  

 i den gældende ordning, hvorefter det er tilladt at halekupere hunde af  

 visse jagthunderacer.
 Justitsministeriet vil imidlertid følge udviklingen  

 på området, og hvis der senere fremkommer nye videnskabelige  

 undersøgelser m.v. af betydning for problemstillingen, vil  

 Justitsministeriet overveje spørgsmålet på ny.
 Justitsministeriet vil samtidig tage initiativ til  

 administrativt at fastsætte regler om, at halekupering af hunde altid  

 skal finde sted under bedøvelse.
4.2.2. For så vidt angår  

 udstillingsforbudet i § 11, stk. 3, må det efter Østre  

 Landsrets dom af 11. juni 2001 lægges til grund, at forbudet bl.a. ikke  

 omfatter fremvisning af en hund med henblik på bedømmelse af  

 hundens brugsegenskaber, herunder deltagelse i brugsprøver.
Hermed  

 varetager det gældende udstillingsforbud kun i begrænset omfang  

 de dyreværnsmæssige hensyn, der var baggrunden for forbudet.
 Justitsministeriet foreslår derfor bestemmelsen  

 præciseret således, at den   i overensstemmelse med det  

 oprindelige formål og med henblik på fortsat at kunne varetage de  

 dyreværnsmæssige hensyn, der er baggrunden for bestemmelsen  

 udtrykkeligt omfatter alle fremvisninger med henblik på  

 bedømmelse, herunder også fremvisninger med henblik på at  

 vurdere en hunds brugsegenskaber og færdigheder.
 Med fremvisning med henblik på bedømmelse af  

 hundens brugsegenskaber eller færdigheder tænkes eksempelvis  

 på udholdenhedsprøver, lydighedsprøver, mental- og  

 karaktertest, markprøver, sporhundeprøver,  

 politihundeprøver, redningshundeprøver m.v.
Det kan ikke afvises, at et absolut udstillings- og  

 fremvisningsforbud i helt sjældne tilfælde kan forekomme  

 unødigt restriktivt.
Det kan for eksempel forekomme i en situation,  

 hvor det af veterinære årsager har været nødvendigt  

 at halekupere en hund, der i øvrigt er ved at gennemgå et  

 træningsforløb med henblik på gennemførelse af en  

 prøve, hvor hunden bedømmes som egnet eller uegnet til  

 politihund eller servicehund til handicappede.
På den baggrund foreslås indsat en  

 bestemmelse, hvorefter Justitsministeriet i ganske særlige  

 tilfælde kan meddele undtagelse fra udstillings- og  

 fremvisningsforbudet.
Bestemmelsen forudsættes anvendt i meget  

 begrænset omfang.
5. Skriftlig information om dyrets behov ved salg af dyr til private  

 (pasningsvejledninger) Efter dyreværnslovens § 18, stk. 1,  

 må erhvervsmæssig handel med dyr ikke drives uden politiets  

 tilladelse.
Efter bestemmelsens stk. 2 kan justitsministeren  

 fastsætte nærmere regler om indretning og drift af sådan  

 virksomhed, herunder om krav, der kan stilles til personalet, og om  

 tilsyn.
Justitsministeren har for nylig i medfør af  

 dyreværnslovens § 18, stk. 2, udstedt nærmere regler  

 på området, jf. bekendtgørelse nr. 1022 af 12. december  

 2002 om erhvervsmæssig handel med dyr (dyrehandlere). Denne  

 bekendtgørelse indeholder en nærmere regulering af betingelserne  

 for at opnå tilladelse til at drive dyrehandel.
Bekendtgørelsen  

 indeholder bl.a. krav til indretning af lokaler og dyreanlæg og til  

 personalets faglige viden.
 Kravene til den faglige viden er   ud over naturligvis  

 hensynet til, at dyrene i en dyrehandel behandles forsvarligt   bl.a.  

 begrundet i, at personalet i en dyrehandel skal være i stand til at yde  

 kunderne den nødvendige vejledning om, hvordan et dyr bør  

 passes.
En privat køber af et kæle- eller hobbydyr  

 kan dog have behov for uddybende, skriftlig information  

 (pasningsvejledninger), som vedkommende kan sætte sig mere grundigt ind  

 i hjemme.
Sådanne pasningsvejledninger kan f.eks. indeholde  

 retningslinier for størrelsen og indretningen af dyreanlæg og  

 bure, de enkelte dyrearters behov for fodersammensætning, stimulation,  

 særlige temperaturforhold m.v.
Pasningsvejledninger kan således  

 medvirke til at sikre, at dyret passes forsvarligt, også selv om ejeren  

 ikke har særlige forudsætninger.
 Det kan næppe antages, at den nuværende adgang  

 for justitsministeren efter dyreværnslovens § 18, stk. 2, til  

 at fastsætte nærmere regler om indretning og drift af en  

 dyrehandel, giver mulighed for at pålægge dyrehandlere pligt til  

 at udlevere pasningsvejledninger for de enkelte dyr til kunderne.
 Det foreslås derfor, at der tilvejebringes en  

 hjemmel for justitsministeren til at fastsætte nærmere regler  

 herom.
I forbindelse med den nærmere udmøntning af  

 en sådan bemyndigelse vil det bl.a. skulle afklares, hvilke oplysninger  

 der som minimum skal medtages i de skriftlige pasningsvejledninger.
Hertil  

 kommer eventuelle spørgsmål om finansieringen af ordningen.
 I forbindelse med udformningen af de nærmere regler  

 vil Justitsministeriet drøfte spørgsmål om udarbejdelsen  

 af de nævnte pasningsvejledninger, herunder kravene til det  

 nærmere indhold af vejledningerne, med de relevante aktører,  

 bl.a. dyrehandlernes brancheorganisation.
6. Øget dyrevelfærdsmæssig kontrol Dyreværnslovens § 24 a indeholder en hjemmel  

 til, at kredsdyrlæger og andre ansatte i Veterinærdirektoratet  

 det, der i dag svarer til ansatte dyrlæger i fødevareregionerne  

 og i Fødevaredirektoratet   og privatpraktiserende dyrlæger, der  

 har fået bemyndigelse hertil fra Fødevaredirektoratet, kan  

 foretage kontrol i det omfang, det er fastsat i Det Europæiske  

 Fællesskabs retsakter om forsvarlig behandling af dyr og beskyttelse af  

 dyrs velfærd.
 Der er imidlertid ikke i den gældende  

 dyreværnslov en generel bemyndigelse for justitsministeren til at  

 fastsætte regler om dyrlægekontrol for at beskytte dyrs  

 velfærd uden for de tilfælde, der er reguleret af  

 fællesskabslovgivning.
 Som led i regeringens forstærkede indsats på  

 dyrevelfærdsområdet har regeringen fundet, at der kan være  

 behov for at skærpe kontrolindsatsen på visse områder.
Folketingets Retsudvalg har endvidere i en beretning  

 afgivet den 31. maj 2002 over en række forslag til  

 folketingsbeslutninger (B 62, B 67 og B 82) om dyrevelfærd pålagt  

 regeringen inden udgangen af 2002 og efter at have hørt berørte  

 erhvervs- og dyreværnsorganisationer at fremlægge forslag til  

 forbedringer af de nationale regler om transport af levende slagtedyr inden  

 for rammerne af gældende EU-lovgivning.
Retsudvalget har i den  

 forbindelse bl.a. peget på, at dyr, der sendes af sted fra samlesteder,  

 skal inspiceres »på rampen« af en dyrlæge ved  

 pålæsning for at sikre, at de er egnet til videre transport.
I Fødevaredirektoratets bekendtgørelse nr.  

 185 af 20. marts 2000 om dyrskuer, udstillinger og lignende samlinger af  

 husdyr er der fastsat regler om dyrlægeinspektion af dyr, inden de  

 gives adgang til samlingen.
Dette tilsyn gælder imidlertid kun,  

 når der er klovbærende dyr til stede på markedet.
Endvidere  

 er tilsynet af sundhedsmæssig karakter og tager ikke særligt  

 sigte på dyrevelfærdsmæssige hensyn.
I Fødevaredirektoratets bekendtgørelse nr.  

 771 af 29. august 2001 om omsætning af husdyr via samlesteder og  

 eksportisolationsstalde er der endvidere fastsat regler om  

 dyrlægetilsyn.
Tilsynet finder dog kun sted ved indsyningen og er kun  

 af sundhedsmæssig karakter.
Dyreværnsrådet har i en udtalelse af 6.  

 november 2001 om husdyrmarkeder bl.a. anført, at der efter  

 rådets opfattelse er behov for, at dyr på husdyrmarkeder indsynes  

 af en dyrlæge.
Rådet har i en supplerende udtalelse af 11.  

 december 2002 udtalt, at der både på samlesteder og andre  

 samlinger af dyr, herunder markeder, dyrskuer, udstillinger og auktioner for  

 alle dyrearter, er behov for et øget dyrlægetilsyn, som  

 lægger vægt på dyrenes velfærd.
 Det foreslås på den baggrund, at der i  

 dyreværnslovens § 24 a indsættes en bemyndigelse for  

 justitsministeren til efter forhandling med fødevareministeren at  

 fastsætte regler om, at ansatte dyrlæger i  

 fødevareregionerne og i Fødevaredirektoratet og  

 privatpraktiserende dyrlæger, der er bemyndiget hertil af  

 Fødevaredirektoratet, kan foretage kontrol til beskyttelse af dyrs  

 velfærd.
På samme måde som ved kontrolopgaver i henhold  

 til fællesskabsretsakter foreslås det, at de personer, der skal  

 varetage kontrolopgaverne, i det omfang varetagelsen af opgaverne  

 kræver det, mod behørig legitimation til enhver tid skal have  

 adgang til offentlige og private ejendomme, lokaliteter, transportmidler og  

 dokumenter uden retskendelse Det foreslås endvidere, at reglen i § 24 a,  

 stk. 3, om pligten til at samarbejde med tilsynsmyndigheden ved  

 kontrolopgaver i henhold til fællesskabsretsakter udstrækkes til  

 også at gælde ved de kontrolopgaver, der fastsættes efter  

 den foreslåede bestemmelse i lovforslagets § 24 a, stk. 1,  

 jf. forslagets pkt. 5.
Det er hensigten bl.a. at udnytte bemyndigelsen til at  

 fastsætte regler om dyrevelfærdsmæssig kontrol ved  

 pålæsning af dyr fra samlesteder.
Det er ligeledes hensigten at  

 udnytte bemyndigelsen til i overensstemmelse med Dyreværnsrådets  

 anbefalinger at fastsætte regler om dyrevelfærdsmæssig  

 kontrol af dyr på markeder m.v.
 7. Gebyr for kontrolforanstaltninger m.v.
 Efter dyreværnslovens § 31 a kan  

 justitsministeren fastsætte regler om betaling for omkostninger i  

 forbindelse med tilladelser, godkendelser, autorisationer eller  

 dispensationer m.v., der meddeles i medfør af loven eller regler, der  

 er fastsat i henhold til loven, eller forordninger udstedt af Det  

 Europæiske Fællesskab.
 Som det fremgår ovenfor under pkt. 6, har regeringen  

 som led i sin forstærkede indsats på  

 dyrevelfærdsområdet fundet, at der kan være behov for at  

 skærpe kontrolindsatsen på visse områder.
Justitsministeriet finder, at denne skærpede  

 kontrolindsats som udgangspunkt bør finansieres ved brugerbetaling.  

 Dyreværnslovens § 31 a indeholder i sin nuværende  

 formulering visse begrænsninger i denne henseende.
Således er  

 muligheden for at kræve betaling begrænset til omkostninger, der  

 er forbundet med udstedelse af tilladelser, godkendelser, autorisationer  

 eller dispensationer m.v.
Bestemmelsen giver derimod ikke mulighed for at  

 kræve brugerbetaling for omkostninger til kontrolforanstaltninger og  

 lignende, der ikke specifikt er knyttet til udstedelse af tilladelser,  

 godkendelser osv.
Der henvises herved til justitsministerens besvarelse af 3.  

 december 1998 af spørgsmål nr.1 fra Folketingets Retsudvalg (L  

 66   bilag 2).
Som det fremgår ovenfor af pkt. 6, har Folketingets  

 Retsudvalg i sin beretning af 31. maj 2002 peget på, at der skal  

 foretages dyrlægeinspektion i forbindelse med pålæsning af  

 dyr fra samlesteder.
Retsudvalget har i beretningen herudover givet udtryk  

 for, at der skal strammes op på den efterfølgende kontrol af de  

 ruteplaner, der i forbindelse med længerevarende dyretransporter skal  

 udarbejdes for at sikre, at transporten er dyrevelfærdsmæssigt  

 forsvarlig, jf.
Justitsministeriets bekendtgørelse nr. 201 af 16.  

 april 1993 om beskyttelse af dyr under transport, som ændret senest ved  

 bekendtgørelse nr. 941 af 25. november 2002.  

 Fødevaredirektoratet har ved flere lejligheder   senest den 2. oktober  

 2002   udsendt meddelelser til fødevareregionerne om kontrol i  

 forbindelse med transport af dyr, herunder især håndtering af  

 ruteplaner.
 Retsudvalget har i sin beretning tilkendegivet, at der  

 skal indføres brugerbetaling for de nye opgaver, der indføres  

 på kontrolområdet, og at der skal fremsættes forslag til  

 lov om ændring af dyreværnsloven, så hjemmelsbestemmelsen  

 udvides til at omfatte brugerbetaling for dyreværnsmæssige  

 kontrolopgaver.
 Adgangen i dyreværnslovens § 31 a til at  

 kræve brugerbetaling foreslås derfor udvidet, således at  

 justitsministeren kan fastsætte de regler, der er nødvendige for  

 at indføre brugerbetaling i forbindelse med en skærpet kontrol  

 med dyrs velfærd.
 Det er hensigten, at denne bemyndigelse bl.a. skal  

 udnyttes til at kræve brugerbetaling for de nye og udvidede  

 kontrolaktiviteter af dyrevelfærdsmæssig karakter, der er lagt op  

 til ved den foreslåede bestemmelse i § 24 a, stk. 1, herunder  

 for dyrevelfærdsmæssig kontrol af dyr på markeder m.v., jf.  

 herved de oven for under pkt. 6 anførte bemærkninger.
 Det er ligeledes hensigten at udnytte bemyndigelsen til at  

 kræve brugerbetaling for dyrlægekontrol ved pålæsning  

 af dyr fra samlesteder og for de veterinære myndigheders  

 efterfølgende kontrol af ruteplaner i forbindelse med  

 dyretransporter.
8. Lovforslagets økonomiske og administrative konsekvenser samt  

 forholdet til EU-retten De foreslåede regler indebærer bl.a., at der  

 kan fastsættes bestemmelser om øget  

 dyrevelfærdsmæssig kontrol, herunder ved pålæsning af  

 dyr fra samlesteder og af dyr på markeder m.v.
Denne kontrol  

 forudsættes bl.a. varetaget af ansatte dyrlæger i  

 fødevareregionerne og i Fødevaredirektoratet og vil  

 således have visse økonomiske konsekvenser for det offentlige.  

 Da der imidlertid vil blive opkrævet brugerbetaling til dækning  

 af udgifterne hertil, skønnes lovforslaget samlet set ikke at have  

 økonomiske eller administrative konsekvenser for det offentlige af  

 betydning.
Når der bliver fastsat administrative forskrifter om  

 denne brugerbetaling, vil disse have visse løbende økonomiske  

 konsekvenser for erhvervslivet.
Dyrlægekontrollen ved  

 pålæsning af dyr på samlestederne skønnes  

 således at ville omfatte i alt 10-12 årsværk svarende til  

 ca. 8 - 9,6 mio. kr., mens omkostningerne ved den efterfølgende  

 kontrol af ruteplaner m.v. skønnes at ville koste 0,3 0,5 mio. kr.  

 Endelig skønnes dyrlægekontrollen af dyrenes velfærd ved  

 markeder at ville omfatte ca. 2,7 årsværk svarende til ca. 2,2  

 mio. kr.
 Omkostningerne ved de påtænkte kontrolopgaver  

 kan således samlet anslås til i størrelsesordenen mellem  

 10,5 og 12,3 mio. kr. årligt, idet dette skøn dog er  

 behæftet med en vis usikkerhed.
En udmøntning af bemyndigelsesbestemmelsen om  

 udlevering af skriftlig information i forbindelse med erhvervsmæssigt  

 salg af kæle- og hobbydyr vil have visse konsekvenser for dyrehandlere,  

 men størrelsen heraf kan ikke på nuværende tidspunkt  

 opgøres.
Som nævnt ovenfor under pkt. 5, vil Justitsministeriet  

 drøfte spørgsmål om udarbejdelsen af  

 pasningsvejledningerne, herunder kravene til disses nærmere indhold,  

 med de relevante aktører, bl.a. dyrehandlernes  

 brancheorganisation.
 Lovforslaget skønnes ikke at have  

 miljømæssige konsekvenser.
 Lovforslaget indeholder ikke EU-retlige aspekter.  

 Særligt for så vidt angår forslaget om ny affattelse af  

 dyreværnslovens § 6, stk. 1, 2. pkt., om tilladelse til  

 anvendelse af æglægningsbure henvises til bemærkningerne  

 ovenfor under pkt. 3.
Samlet vurdering af lovforslagets  

 konsekvenser Positive konsekvenser/ mindre udgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen I størrelsesordenen 10,5-12,3 mio. kr. årligt,  

 når der fastsættes regler om brugerbetaling for øget  

 dyrevelfærdsmæssig kontrol Administrative konsekvenser for erhvervslivet Ingen Visse konsekvenser, når der fastsættes regler om  

 udlevering af pasningsvejledninger ved salg af dyr til private Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter 9. Hørte myndigheder og interesseorganisationer  

 m.v.
Lovforslaget har været sendt i høring hos  

 Advokatrådet, Aktive Herpetologers Sammenslutning, Alle Dyrs Ret,  

 Amtsrådsforeningen, Brancheforeningen Fokus På Dyr, Daniche,  

 Danmarks Civile Hundeførerforening, Danmarks  

 Fjerkræavlerforening for Raceavl, Danmarks Gedeavlerforening, Danmarks  

 JordbrugsForskning (Forskningscenter Foulum), Danmarks Jægerforbund,  

 Danmarks Opdrætter og Fremavls Forbund, Dansk Arbejdsgiverforening  

 (DA), Dansk Blindesamfund, Dansk Breton Klub, Dansk Dyreværn  

 Århus, Dansk Familielandbrug, Dansk Fåreavl, Dansk Hunderegister,  

 Dansk Industri, Dansk Jagthunde Udvalg, Dansk Kennel Klub, Dansk Kvæg,  

 Dansk Ornitologisk Forening, Dansk Pelsdyravlerforening, Dansk Primat  

 Sammenslutning, Dansk Racehunde Union, Dansk Ruhår Klub, Dansk  

 Slagtefjerkræ, Dansk Slangehold, Dansk Transport og Logistik, Dansk  

 Vizsla Klub, Danske Fugleforeninger, Danske Hundeejeres Landsforening, Danske  

 Slagterier, Daza (Danish Association of Zoos and Aquaria), De Danske  

 Landboforeninger, Den Danske Dommerforening, Den Danske  

 Dyrlægeforening, Den Danske Hundeforening, Den kgl.
Veterinær- og  

 Landbohøjskole (KVL), Det Danske Fjerkræraad, Det Dyreetiske  

 Råd, Det Veterinære Sundhedsråd,  

 Dommerfuldmægtigforeningen, Domstolsstyrelsen, Dyrefondet, Dyrenes  

 Beskyttelse, Dyrenes Dags Komité, Dyrenes Stemme, Dyrenes Venner,  

 Dyreværnsforeningen Freja, Dyreværnsforeningernes  

 Fællesråd, Dyreværnsrådet, Exotiske Insekter,  

 Forbrugergruppen For Dyrevelfærd, Forbrugerrådet, Foreningen af  

 Politimestre i Danmark, Foreningen af private dyreparker og akvarier,  

 Foreningen Eksotiske Dyrs venner, Foreningen for Prydfjerkræ,  

 Foreningen Knæleren, Foreningen mod Dyreforsøg, Foreningen til  

 Værn for Værgeløse Dyr, Fællesrepræsentationen  

 for Specialklubber for Stående Jagthunde i Danmark,  

 Fødevaredirektoratet, Fødevareøkonomisk Institut,  

 Handelskammeret, Hesteinternatet af 1999, Hestens Værn, Inges  

 Kattehjem, Interessegruppen Kamæleonen, Jæger Flemming Konnerup,  

 Kattens Værn, Klubben for Field Trial Spaniels, Kommunernes  

 Landsforening (KL), Korthårklubben, Kulturministeriet,  

 Kødbranchens Fællesråd, Kødgeder i Danmark,  

 Landbrugsraadet, Landsforeningen af Danske Svineproducenter, Landsforeningen  

 for Dansk Fåreavl, Landsforeningen for Husdyrenes Vel, Landsforeningen  

 Forsøgsdyrenes Værn, Landsforeningen Komitéen mod  

 Dyreforsøg, Landsforeningen til Oplysning om og afskaffelse af  

 Vivisektion i Danmark, Landsorganisationen i Danmark (LO), Landsudvalget for  

 Svin, Miljøministeriet, Ministeriet for Fødevarer, Landbrug og  

 Fiskeri, Mohairforeningen i Danmark, Nordisk Herpetologisk Forening, Nordisk  

 Samfund til Bekæmpelse af Misbrug af Dyr, Pindsvinevennerne i Danmark,  

 Politidirektøren i København, Politiforbundet i Danmark,  

 Politifuldmægtigforeningen, Politimesterforeningen, Præsidenten  

 for Københavns Byret, Præsidenten for Retten i Odense,  

 Præsidenten for Retten i Roskilde, Præsidenten for Retten i  

 Aalborg, Præsidenten for Retten i Århus, Præsidenten for  

 Vestre Landsret, Præsidenten for Østre Landsret, Rigsadvokaten,  

 Rigspolitichefen, Rådet for Dyreforsøg, Rådet  

 vedrørende Hold af Særlige Dyr, SamMark, Sammenslutningen af By-  

 & Markedsfester i Danmark, Sammenslutningen af Landbrugets  

 Arbejdsgiverforeninger (SALA), Scandinavian Cat Protection Society,  

 Schweisshundefører Preben Røge, Servicehunde til handicappede,  

 Skov- og Naturstyrelsen, Slagteriernes Forskningsinstitut, Solveig Wagners  

 initiativ til afskaffelse af dyreforsøg, Specialarbejderforbundet i  

 Danmark (SiD), Veterinærchef Svend Johansen, Vicedirektør Bengt  

 Holst, Vildtforvaltningsrådet, WSPA, Zoologisk Institut og  

 Økonomi- og Erhvervsministeriet.
Bemærkninger til lovforslagets enkelte  

 bestemmelser Til § 1 Til nr. 1 Bestemmelsen giver mulighed for at tillade fortsat  

 anvendelse af traditionelle æglægningsbure i et kortere tidsrum  

 end 5 år i tiden efter den 1. januar 2007, og indtil anvendelse af  

 sådanne bure bliver forbudt den 1. januar 2012.
 Det er forudsat, at tilladelse for et kortere tidsrum end  

 5 år alene meddeles i situationer, hvor tilladelsen ellers vil  

 række ud over den 1. januar 2012.
 Der henvises i øvrigt til pkt. 3 i de almindelige  

 bemærkninger.
Til nr. 2 Bestemmelsen præciserer, at forbudet mod udstilling  

 af halekuperede hunde ikke blot omfatter fremvisninger med henblik på  

 bedømmelse af en hunds ydre, men også dens brugsegenskaber og  

 færdigheder.
 Med fremvisning med henblik på bedømmelse af  

 hundens brugsegenskaber eller færdigheder tænkes eksempelvis  

 på udholdenhedsprøver, lydighedsprøver, mental- og  

 karaktertest, markprøver, sporhundeprøver,  

 politihundeprøver, redningshundeprøver m.v.
 Der er ikke i øvrigt tilsigtet ændringer i  

 bestemmelsens anvendelsesområde, og hunde, som er født  

 før den 1. juni 1996, samt hunderacer, som Justitsministeriet i  

 medfør af lovens § 14, stk. 3, 2. pkt., har undtaget fra  

 forbudet mod halekupering, er forsat ikke omfattet af forbudet.
 Der henvises i øvrigt til pkt. 4 i de almindelige  

 bemærkninger.
Til nr. 3 Bestemmelsen indeholder en adgang til i ganske  

 særlige tilfælde at undtage halekuperede hunde fra det generelle  

 udstillings- og fremvisningsforbud i § 11, stk. 3.  

 Dispensationsadgangen forudsættes alene anvendt i meget begrænset  

 omfang, f.eks. hvor det af veterinære årsager har været  

 nødvendigt at halekupere en hund, der i øvrigt er ved at  

 gennemgå et træningsforløb med henblik på  

 aflæggelse af en brugsprøve og efterfølgende anvendelse  

 som f.eks. politihund eller servicehund for handicappede.
 Der henvises i øvrigt til pkt. 4 i de almindelige  

 bemærkninger.
 Til nr. 4.
 Efter den foreslåede bestemmelse kan  

 justitsministeren fastsætte regler om, at der i forbindelse med  

 erhvervsmæssigt salg af dyr til private skal udleveres skriftlig  

 information til køberen om forsvarlig pasning og pleje af dyret.
Sådanne pasningsvejledninger kan f.eks. indeholde  

 retningslinier for størrelsen og indretningen af dyreanlæg og  

 bure, de enkelte dyrearters behov for fodersammensætning, stimulation,  

 særlige temperaturforhold m.v.
Pasningsvejledningerne kan således  

 medvirke til at sikre, at dyret passes forsvarligt, også selv om ejeren  

 ikke har særlige forudsætninger.
I forbindelse med den nærmere udmøntning af  

 en sådan bemyndigelse vil det bl.a. skulle afklares, hvilke oplysninger  

 der som minimum skal medtages i de skriftlige vejledninger.
Hertil kommer  

 eventuelle spørgsmål om finansieringen af ordningen.
 Der henvises i øvrigt til pkt. 5 i de almindelige  

 bemærkninger.
Til nr. 5 Bestemmelsen indeholder hjemmel for justitsministeren til  

 efter forhandling med fødevareministeren at fastsætte regler om  

 dyrlægekontrol med henblik på beskyttelse af dyrs  

 velfærd.
Det er regeringens hensigt bl.a. at udnytte bestemmelsen  

 til at fastsætte reger om dyrlægekontrol ved  

 pålæsning af dyr, der sendes af sted fra samlesteder, for at  

 sikre, at de er egnede til videre transport.
Det er ligeledes hensigten at  

 fastsætte regler om dyrevelfærdskontrol af dyr på markeder  

 m.v.
 Der henvises i øvrigt til pkt. 6 i de almindelige  

 bemærkninger.
Til nr. 6 Der er tale om en konsekvensændring som følge  

 af omstruktureringer i Ministeriet for Fødevarer, Landbrug og  

 Fiskeri.
Til nr. 7 Det foreslås på samme måde som ved  

 kontrolopgaver i henhold til fællesskabsretsakter efter den  

 gældende § 24 a, stk. 2, at de personer, der skal varetage  

 kontrolopgaverne, i det omfang varetagelsen af opgaverne kræver det,  

 mod behørig legitimation til enhver tid skal have adgang til  

 offentlige og private ejendomme, lokaliteter, transportmidler og dokumenter  

 uden retskendelse Det henvises i øvrigt til pkt. 6 i de almindelige  

 bemærkninger.
Til nr. 8 Det foreslås, at reglen i § 24 a, stk. 3,  

 om pligten til at samarbejde med tilsynsmyndigheden ved kontrolopgaver i  

 henhold til fællesskabsretsakter udstrækkes til også at  

 gælde ved de kontrolopgaver, der fastsættes efter den  

 foreslåede bestemmelse i lovforslagets § 24 a, stk. 1, jf.  

 forslagets pkt. 5.
 Der henvises i øvrigt til pkt. 6 i de almindelige  

 bemærkninger.
Til nr. 9 og 11 De foreslåede bestemmelser indebærer en  

 væsentlig skærpelse af bødeniveauet i sager om  

 overtrædelse af dyreværnslovgivningen.
 Der henvises nærmere til pkt. 2 i de almindelige  

 bemærkninger.
 Den foreslåede bestemmelse i nr. 11 omfatter straf,  

 der udmåles efter loven eller regler fastsat i medfør af  

 § 28, stk. 5 og 6. Bestemmelser omfattet af overgangsbestemmelserne  

 i § 32, stk. 2 og 3, hvor strafhjemlen er § 32, stk. 4,  

 er således også omfattet.
Til nr. 10 Der er tale om en konsekvensændring som følge  

 af den foreslåede bestemmelse i § 24 a.
Til nr. 12 Bestemmelsen er en konsekvensændring som  

 følge af lov nr. 474 af 12. juni 1996 om ændring af  

 straffeloven, der indførte generelle bestemmelser i straffeloven om  

 juridiske personers ansvar.
 Det er i bemærkningerne til loven forudsat, at  

 allerede gældende bestemmelser om hjemmel til selskabsansvar  

 ændres i overensstemmelse hermed ved førstkommende  

 lejlighed.
Til nr. 13 Bestemmelsen er en konsekvensændring som  

 følge af lov nr. 385 af 20. maj 1992 om ændring af  

 retsplejeloven, straffeloven, færdselsloven og udlændingeloven  

 (anklagemyndighedens struktur). Loven medførte en ophævelse af  

 sondringen mellem politisager og statsadvokatsager, således at den  

 konkret forskyldte straf er afgørende for procesmåden.
Til nr. 14 Bestemmelsen giver justitsministeren hjemmel til at  

 kræve betaling for omkostninger ved kontrolopgaver.
Der er allerede  

 efter den gældende bestemmelse i dyreværnslovens § 31 a  

 hjemmel til at fastsætte regler om betaling for omkostninger i  

 forbindelse med tilladelser, godkendelser, autorisationer eller  

 dispensationer m.v., der meddeles i medfør af loven eller regler, der  

 er fastsat i henhold til loven, eller forordninger udstedt af Det  

 Europæiske Fællesskab.
Der er imidlertid ikke hjemmel til at  

 kræve betaling for kontrolforanstaltninger.
Som nævnt ovenfor til nr. 5, har regeringen til  

 hensigt at skærpe kontrolindsatsen med dyrevelfærd på visse  

 områder bl.a. i forbindelse med transport af dyr og dyr på  

 markeder m.v.
Denne skærpede kontrolindsats forudsættes som  

 udgangspunkt finansieret ved brugerbetaling.
 Der henvises i øvrigt til pkt. 7 i de almindelige  

 bemærkninger.
Til § 2 Det foreslås, at loven træder i kraft den 1.  

 juli 2003.
 Loven finder anvendelse på overtrædelser af  

 dyreværnslovgivningen, der begås efter den 1. juli 2003. Er  

 gerningsmanden tidligere blevet straffet for overtrædelse af  

 dyreværnslovgivningen, kan sådanne overtrædelser  

 tillægges gentagelsesvirkning efter de nye regler.
Til § 3 Bestemmelsen vedrører lovens territoriale  

 gyldighed.
Efter bestemmelsen kan loven sættes i kraft for  

 Færøerne, men ikke for Grønland, idet  

 lovgivningskompetencen på området ved lov nr. 906 af 16. december  

 1998 for Grønland om hunde og dyreværn fra den 1. januar 1999 er  

 overdraget til Grønlands hjemmestyre.
Lovforslaget sammenholdt med gældende ret Gældende formulering Lovforslaget § 6. Æglægningsbure må kun anvendes med  

 tilladelse fra Veterinærdirektoratet.
Tilladelse meddeles for 5  

 år ad gangen.
 1. § 6, stk. 1, 2. pkt., affattes  

 således:
»Tilladelse meddeles for indtil 5 år ad gangen.« Stk. 2. Justitsministeren fastsætter regler om  

 vilkårene for tilladelse og om dyrenes pasning og pleje.
 Stk. 3. Justitsministeren kan fastsætte regler om  

 indretningen, driften og anvendelsen af andre ægproduktionssystemer end  

 dem, der er nævnt i stk. 1 og stk. 2.
 § 11. Justitsministeren kan fastsætte regler om  

 behandling af hunde og katte, herunder regler om indfangning og aflivning af  

 katte.
 Stk. 2. I det omfang der i medfør af stk. 1 er  

 fastsat regler om, at brug af visse genstande ved behandlingen af hunde og  

 katte er forbudt, må reklame for, salg og forsøg herpå af  

 disse genstande ikke finde sted.
 Stk. 3. Halekuperede hunde må ikke udstilles, medmindre  

 de er kuperet i overensstemmelse med de regler, der er fastsat i  

 medfør af § 14, stk. 3, 2. pkt.
 2. I § 11, stk. 3, indsættes efter  

 »udstilles«: »eller på anden måde fremvises med henblik på  

 bedømmelse af hundens ydre, dens brugsegenskaber eller  

 færdigheder«.
 3. I § 11 indsættes som stk. 4:
»Stk. 4. Justitsministeren kan i ganske særlige  

 tilfælde meddele undtagelse fra bestemmelsen i stk. 3.« § 18. Erhvervsmæssig handel med og opdræt af dyr  

 må kun drives med politimesterens (politidirektørens)  

 tilladelse.
Det samme gælder for drift af dyrepensioner og  

 dyreinternater samt formidling af dyr.
Tilladelsen skal angive, hvilke dyr  

 den omfatter.
Tilladelsen kan tilbagekaldes, når særlige forhold  

 taler derfor.
 Stk. 2. Justitsministeren kan fastsætte regler om  

 indretning og drift af virksomheden, herunder om krav, der kan stilles til  

 personalet, og om tilsyn.
 4. I § 18 indsættes efter stk. 2 som nyt  

 stykke:
 Stk. 3. Stk. 1 og stk. 2 finder ikke anvendelse  

 på handel med og opdræt af dyr til landbrugsformål.
»Stk. 3. Justitsministeren kan fastsætte regler om, at  

 der i forbindelse med erhvervsmæssigt salg af dyr til private skal  

 udleveres skriftlig information til køberen om forsvarlig pasning og  

 pleje af dyret.« Stk. 3 bliver herefter stk. 4.
 5. I § 24 a indsættes før stk. 1 som  

 nyt stykke:
»§ 24 a.
Justitsministeren kan efter forhandling med  

 ministeren for fødevarer, landbrug og fiskeri fastsætte regler  

 om, at ansatte dyrlæger i fødevareregionerne og i  

 Fødevaredirektoratet og privatpraktiserende dyrlæger, der af  

 Fødevaredirektoratet er bemyndiget hertil, kan foretage kontrol med  

 henblik på beskyttelse af dyrs velfærd.« Stk. 1-4 bliver herefter stk. 2-5.
§ 24 a.
Kredsdyrlæger og andre ansatte i  

 Veterinærdirektoratet og privatpraktiserende dyrlæger, der af  

 Veterinærdirektoratet er bemyndiget hertil, kan foretage kontrol i det  

 omfang, det er fastsat i Rådets direktiver eller i Det Europæiske  

 Fællesskabs forordninger om forsvarlig behandling af dyr og om  

 beskyttelse af dyrs velfærd.
Det samme gælder sagkyndige fra  

 EF-Kommissionen i samarbejde med de nævnte personer.
 6. I § 24 a, stk. 1 og 2, der bliver  

 stk. 2 og 3, ændres »Kredsdyrlæger og andre ansatte i  

 Veterinærdirektoratet og privatpraktiserende dyrlæger, der af  

 Veterinærdirektoratet er bemyndiget hertil« til: »Ansatte  

 dyrlæger i fødevareregionerne og i Fødevaredirektoratet  

 og privatpraktiserende dyrlæger, der af Fødevaredirektoratet er  

 bemyndiget hertil«.
Stk. 2. Kredsdyrlæger og andre ansatte i  

 Veterinærdirektoratet og privatpraktiserende dyrlæger, der af  

 Veterinærdirektoratet er bemyndiget hertil, har, i det omfang  

 varetagelsen af de i et direktiv eller en forordning som nævnt i  

 stk. 1 omhandlede kontrolopgaver kræver det, til enhver tid mod  

 behørig legitimation uden retskendelse adgang til offentlige og  

 private ejendomme, lokaliteter, transportmidler og dokumenter.
Det samme  

 gælder sagkyndige fra EF-Kommissionen i samarbejde med de nævnte  

 personer.
 7. I § 24 a, stk. 2, der bliver stk. 3,  

 ændres »de i et direktiv eller en forordning som nævnt i  

 stk. 1 omhandlede kontrolopgaver« til: »kontrolopgaver som nævnt i  

 stk. 1 og 2«.
 Stk. 3. Indehaveren, de i virksomheden beskæftigede  

 personer, føreren af det pågældende transportmiddel og  

 andre, der udfører opgaver i forbindelse med behandling af dyr og  

 beskyttelse af dyrs velfærd, skal yde tilsynsmyndigheden  

 fornøden vejledning og hjælp i forbindelse med foretagelsen af  

 kontrol efter stk. 1 og 2.
 8. I § 24 a, stk. 3, der bliver  

 stk. 4, ændres »stk. 1 og 2« til: »stk. 1-3«.
 Stk. 4. Politiet yder om nødvendigt bistand hertil.  

 Justitsministeren kan fastsætte nærmere regler herom.
 9. I § 28, stk. 1, indsættes efter 1.  

 pkt.:
§ 28. Den, som ved overanstrengelse, vanrøgt eller  

 på anden måde behandler dyr uforsvarligt, straffes med  

 bøde eller fængsel indtil 1 år.
Har forholdet haft  

 karakter af mishandling, er straffen fængsel indtil 1 år, i  

 gentagelsestilfælde indtil 2 år.
»Der skal ved udmåling af straffen tages hensyn til, om der  

 foreligger uforsvarlig eller grovere uforsvarlig behandling af dyr.« Stk. 2. Medmindre højere straf er forskyldt efter  

 stk. 1, straffes med bøde eller fængsel indtil 4  

 måneder den, der 1)	overtræder §§ 1-3, § 5, § 6, stk. 1,  

 § 9, § 11, stk. 2 og 3, § 13, stk. 1, § 14,  

 stk. 1 og 2, § 16, § 17, stk. 1-3, § 18,  

 stk. 1, § 19 og § 24 a, stk. 3, eller 10. I § 28, stk. 2, nr. 1, ændres
»§ 24 a, stk. 3« til: »§ 24 a, stk. 4«.
 2)	tilsidesætter et vilkår for en tilladelse.
 Stk. 3. Den, der overtræder et pålæg efter  

 § 21, stk. 1, straffes med bøde eller fængsel indtil 1  

 år.
 Stk. 4. Med bøde straffes en dyrlæge, som  

 tilsidesætter sin anmeldelsespligt efter § 20.
 Stk. 5. I forskrifter, der udfærdiges efter loven, kan  

 der fastsættes straf af bøde eller fængsel indtil 4  

 måneder for overtrædelse af bestemmelser i forskrifterne.
 Stk. 6. Justitsministeren kan fastsætte regler om straf  

 af bøde eller fængsel indtil 4 måneder for  

 overtrædelse af bestemmelser i forordninger udstedt af De  

 Europæiske Fællesskaber.
 11. I § 28 indsættes efter stk. 6 som  

 nyt stykke:
»Stk. 7. Ved udmåling af straf efter denne lov eller  

 efter regler fastsat i medfør af stk. 5 og 6 anses det som en  

 skærpende omstændighed, hvis overtrædelsen er begået  

 i forbindelse med udøvelse af erhverv.« Stk. 7 bliver herefter stk. 8.
 12. § 28, stk. 7, der bliver stk. 8, affattes  

 således:
Stk. 7. Er en overtrædelse begået af et  

 aktieselskab, anpartsselskab, andelsselskab eller lignende, kan der  

 pålægges selskabet som sådant bødeansvar.
Er  

 overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab  

 bødeansvar.
»Stk. 8. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.« § 31. Sagerne behandles som politisager.
Retsmidlerne i  

 retsplejelovens kapitel 73 om ransagning kan anvendes i samme omfang som i  

 statsadvokatsager.
 13. § 31 ophæves.
 14. § 31 a affattes således:
§ 31 a.
Justitsministeren kan fastsætte regler om  

 betaling for omkostninger i forbindelse med tilladelser, godkendelser,  

 autorisationer eller dispensationer m.v., der meddeles i medfør af  

 loven eller regler, der er fastsat i henhold til loven, eller forordninger  

 udstedt af Det Europæiske Fællesskab.
