Nr LSF 182 Forslag til Lov om ikrafttræden for Grønland af lov om ægteskabets  

 retsvirkninger Fremsat af justitsministeren (Pia Gjellerup) den 10. februar 1993 Vedtaget ved tredjebehandling den 23. marts 1993 Lov nr. 150 af 31/03/1993 § 1 Lov nr. 56 af 18. marts 1925 om ægteskabets retsvirkninger, jf.  

 lovbekendtgørelse nr. 149 af 8. marts 1991, sættes i kraft for Grønland med  

 følgende ændringer:
 1. I § 7, stk. 1, ændres »statsamtet« til:  

 »Rigsombudsmanden«.
 2. § 7, stk. 3, affattes således:
»Stk. 3. Den brugsberettigede ægtefælle kan kræve sig indsat  

 i besiddelsen af det omhandlede løsøre i overensstemmelse med reglerne i  

 kapitel 7, § 15, i lov om rettens pleje i Grønland, jf. lovbekendtgørelse nr.  

 99 af 21. marts 1984.« 3. I § 8, stk. 1, ændres »statsamtet« til:  

 »Rigsombudsmanden«.
 4. § 12, stk. 1, 1. pkt., affattes således:
»Misbruger ægtefællen den ret, der tilkommer ham efter § 11, kan  

 Rigsombudsmanden på den anden ægtefælles begæring fratage ham denne.« 5. § 12, stk. 3, affattes således:
»Stk. 3. Rigsombudsmandens afgørelse kan ikke gøres gældende  

 mod godtroende tredjemand, medmindre den registreres efter reglerne om  

 registrering af ægtepagter, jf. § 37.« 6. I § 13 ændres »statsamtets« til:  

 »Rigsombudsmandens«, og i § 20 ændres »statsamtet«  

 til: »Rigsombudsmanden«.
 7. I § 18, stk. 2, og § 19, stk. 2, ændres  

 »tinglæsning« til: »registrering«.
 8. § 37 affattes således:
»§ 37. Ægtepagt må for at blive gyldig registreres.  

 Landsdommeren fastsætter forskrifter om registreringer og kundgørelse.« 9. § 39, stk. 1, affattes således:
»Begæring om bosondring indgives til retten på det sted, hvor den  

 anden ægtefælle bor eller i mangel af bopæl opholder sig.
Har den anden  

 ægtefælle ikke bekendt bopæl eller opholdssted her i landet, sker  

 henvendelsen til retten på det sted, hvor andrageren bor eller opholder sig.  

 Har ingen af ægtefællerne bopæl eller ophold her i landet, kan  

 justitsministeren i særlige tilfælde bestemme, at begæring kan indleveres til  

 en herværende ret.« 10. § 39, stk. 2, udgår.
 11. I § 39, stk. 3, ændres »skifteretten« 2  

 steder til: »retten«, og i § 40, stk. 1, ændres  

 »Skifteretten« til: »Retten«.
 12. § 40, stk. 2, affattes således:
»Stk. 2. Rettens beslutning kan indbringes for  

 landsretten.« 13. I § 41 ændres »skiftelovens kap. 6« til:  

 »kapitel 6«.
 14. § 43 affattes således:
»§ 43. Den indkomne begæring om bosondring bliver ved rettens  

 foranstaltning at anmelde til registrering efter reglerne om registrering af  

 ægtepagter, jf. § 37.« 15. Kapitel 6 affattes således:
»Kapitel 6 Om skifte ved separation og skilsmisse m.v.
 § 44. Når et ægteskab er opløst ved skilsmisse eller omstødelse,  

 og når ægtefæller er blevet separeret eller der er afsagt dekret om  

 bosondring, finder offentligt skifte af fællesbo sted, såfremt en af  

 ægtefællerne begærer det.
§ 45. Begæring om skifte indgives til retten på det sted, hvor  

 ægtefællerne har bopæl.
Har de ikke bopæl i samme retskreds, foretages  

 skiftet af retten på det sted, hvor de sidst har haft fælles bopæl, såfremt  

 en af dem fortsat har bopæl i retskredsen.
Medmindre der af ægtefællerne  

 træffes anden aftale, foretages skiftet i øvrigt af retten i den retskreds,  

 hvor den af ægtefællerne, mod hvem kravet om skifte er rettet, har bopæl.
Stk. 2. Dersom ingen ret efter reglerne i stk. 1 kan tage boet  

 under behandling, kan justitsministeren, såfremt mindst en af ægtefællerne  

 har tilknytning til Grønland eller Danmark, efter begæring bestemme, at  

 skifte skal finde sted i Grønland eller i Danmark.
Justitsministeren  

 bestemmer i så fald tillige, hvilken ret der skal foretage skiftet.
§ 46. Efter registrering og vurdering foretages opgørelse over  

 hver ægtefælles bodel.
Har en ægtefælle tillige særeje, bliver også dette at  

 inddrage under skiftet i den udstrækning, det er nødvendigt til  

 fyldestgørelse af de krav, der omhandles i § 23.
 Stk. 2. Grundlaget for de i stk. 1 nævnte opgørelser er de aktiver  

 og passiver, der hører til bodelene på tidspunktet for formuefællesskabets  

 ophør, for bosondring dog tidspunktet for bosondringsbegæringens indgivelse.  

 Hvis rigtigheden af den af en ægtefælle opgivne gæld bestrides af den anden  

 ægtefælle, afgør retten, om gældsposten kan tages i betragtning ved  

 opgørelsen.
 Stk. 3. Ved opgørelsen af bodelene medregnes ikke de krav mellem  

 ægtefæller som nævnt i §§ 24 og 48 i lov om ægteskabs indgåelse og opløsning.  

 Krav på forfaldne underholdsbidrag medregnes ikke som aktiv i den berettigede  

 ægtefælles bodel.
 § 47. Findes der gæld, for hvilken begge ægtefæller hæfter, har  

 enhver af dem ret til at forlange, at den anden betaler den del af gælden,  

 som endeligt skal bæres af denne, eller at der stilles ægtefællen sikkerhed  

 for, at gælden betales.
 Stk. 2. I tilfælde af uenighed mellem ægtefæller om, hvilken del  

 af en af dem begge påhvilende gæld der endeligt skal bæres af hver af dem,  

 afgøres spørgsmålet af retten.
§ 48. Under skiftet beholder hver af ægtefællerne rådigheden over  

 sin bodel.
Er der særlig grund til at befrygte, at en ægtefælle vil forrykke  

 sin bodels stilling, kan kredsdommeren dog helt eller delvis fratage  

 ægtefællen rådigheden over bodelen under skiftet.
Rådighedsfratagelsen  

 registreres efter reglerne om registrering af ægtepagter.
 § 49. Har en ægtefælle efter separation eller skilsmisse, efter  

 dom til omstødelse eller efter indgivelse af begæring om bosondring  

 disponeret over ejendele eller indkasseret fordringer, som hører til dennes  

 bodel, skal ægtefællen aflægge regnskab til retten.
 § 50. Et skifte mellem ægtefæller indskrænker ikke kreditorernes  

 adgang til at forfølge deres ret på samme måde, som hvis intet skifte fandt  

 sted.
 § 51. Har en ægtefælle et krav mod den anden ægtefælle af den i §  

 46, stk. 3, nævnte art, kan ægtefællen under skiftet forlange det dækket af  

 den anden ægtefælles lod i boet.
 § 52. Udviser den i henhold til § 46 foretagne opgørelse af en  

 ægtefælles bodel overskud, deles dette ligeligt mellem ægtefællerne,  

 medmindre andet følger af nedenstående bestemmelser eller af regler i anden  

 lovgivning.
Stk. 2. En ægtefælle bliver ikke ved at modtage udlæg for sin lod  

 i den anden ægtefælles bodel ansvarlig for dennes gæld.
Om ægtefællen er  

 pligtig at tilbagegive det modtagne til kreditorernes fyldestgørelse, afgøres  

 efter konkurslovens regler om retshandlers omstødelse.
 § 53. Hver af ægtefællerne har ret til forlods at udtage  

 genstande, som udelukkende tjener til dennes personlige brug, for så vidt  

 deres værdi ikke står i misforhold til ægtefællernes formueforhold.
 Stk. 2. Genstande, der er erhvervet til børnenes brug, kan udtages  

 forlods af den ægtefælle, der har forældremyndigheden over børnene.
 § 54. Ved skifte i anledning af ægteskabs omstødelse udtager hver  

 ægtefælle forlods så meget af fællesboet, som svarer til, hvad denne har  

 indbragt i boet ved ægteskabets indgåelse eller gennem senere erhvervelse ved  

 arv eller gave, eller hvad denne har overført til fællesboet fra eget særeje.  

 Strækker den fælles formue ikke til, sker der forholdsvis afkortning.
 § 55. Har en ægtefælle indbragt den væsentligste del af fællesboet  

 på den i § 54 angivne måde, og vil en ligedeling være åbenbart urimelig,  

 navnlig fordi ægteskabet har været kortvarigt og uden økonomisk fællesskab af  

 betydning, kan det ved skifte i anledning af separation, skilsmisse eller  

 bosondring efter begæring bestemmes, at boets deling skal finde sted således,  

 at bestemmelserne i § 54 bringes til anvendelse i det omfang, dette findes  

 begrundet.
 § 56. Har en ægtefælle anvendt midler af sit særeje til bedste for  

 sin bodel, kan ægtefællen forlods udtage vederlag herfor af sin bodel.
 § 57. Der kan efter begæring tillægges en ægtefælle ret til at  

 udtage hus, bohave, fartøj, arbejdsredskaber og andet løsøre i det omfang,  

 hvori ægtefællen skønnes at trænge dertil for at opretholde hjemmet eller sit  

 erhverv, hvis boets værdi eller beskaffenhed gør det rimeligt, selv om der  

 derved tilfalder ægtefællen mere end dennes andel i boet.
 § 58. Ved bodelingen er hver af ægtefællerne berettiget til at  

 kræve boets ejendele udlagt efter vurdering.
Stk. 2. Kræver ægtefællerne udlagt samme ejendel, skal den  

 ægtefælle, til hvis bodel den hører, have fortrinsret.
Der gælder dog herfra  

 følgende undtagelser:
 1) Fast ejendom, der udelukkende eller hovedsagelig er beregnet til  

 familiens bolig, kan udlægges til den anden ægtefælle, såfremt boligen  

 skønnes at være af den væsentligste betydning for denne ægtefælle af hensyn  

 til hjemmets opretholdelse.
 2) Fast ejendom, der har tjent til sommerbolig for familien, kan udlægges  

 til den anden ægtefælle, såfremt sommerboligen skønnes at være af den  

 væsentligste betydning for denne.
 3) Erhvervsvirksomhed kan udlægges til den anden ægtefælle, såfremt  

 virksomheden udelukkende eller dog i det væsentlige er blevet drevet af  

 denne.
 4) Arbejdsredskaber og andet erhvervsløsøre kan udlægges til den anden  

 ægtefælle i det omfang, dette skønnes rimeligt af hensyn til fortsættelsen af  

 erhvervet.
 5) Bohave og andet løsøre, der har hørt til det fælles hjem, kan udlægges  

 til den anden ægtefælle i det omfang, dette skønnes rimeligt af hensyn til  

 opretholdelsen af hjemmet, eller i øvrigt fordi genstanden særlig har tjent  

 den pågældende ægtefælles behov.
§ 59. Udlæg efter vurdering kan finde sted, selv om værdien af det  

 udlagte overstiger ægtefællens lod i boet.
Det overskydende beløb må betales  

 til den anden ægtefælle.
Efter rettens nærmere bestemmelse kan der i særlige  

 tilfælde gives tilladelse til afdragsvis betaling af beløbet mod en af retten  

 fastsat rente og mod en sikkerhed, som efter ægtefællernes formueforhold  

 skønnes passende.
 § 60. Var ægtefællerne ved ægteskabets opløsning deltagere i  

 grønlandsk fællesskab efter gældende skik, og flytter den ene ægtefælle fra  

 fællesskabet, indgår dettes ejendele ikke i skiftet mellem ægtefællerne.
 Stk. 2. Retten kan dog tillægge den ægtefælle, der flytter fra  

 fællesskabet, løsøregenstande, der er omfattet af dette, for så vidt det  

 skønnes, at sådanne genstande har en særlig tilknytning til den fraflyttende  

 ægtefælle, og desuden løsøregenstande, som denne har behov for til oprettelse  

 af et hjem eller opretholdelsen af sit erhverv, under passende hensyn til  

 fællesskabets interesser.
§ 61. Afgørelse efter nærværende kapitel træffes af kredsdommeren  

 uden medvirken af domsmænd, medmindre der er tvist mellem ægtefællerne.« 16. § 52 og 53 i kapitel 7 bliver herefter  

§ 62 og § 63.
17. I § 53, stk. 2, der bliver § 63, stk. 2, ændres  

 »anmeldes til ægtepagtsbogen« til: »registreres efter reglerne  

 om ægtepagt.« 18. § 53, stk. 3, der bliver § 63, stk. 3, affattes  

 således:
»Stk. 3. En ægtepagt, som er oprettet i medfør af artikel 4 i  

 den under 6. februar 1931 mellem Danmark, Finland, Island, Norge og Sverige  

 afsluttede konvention, skal, såfremt parterne eller en af dem på  

 oprettelsestiden er bosat her, for at være gyldig over for tredjemand her i  

 landet være registreret her efter reglerne om ægtepagt.
Bosætter ægtefællerne  

 eller en af dem sig efter ægtepagtens oprettelse her i landet, gælder om  

 indtrædelsen af registreringens retsvirkning regler svarende til de i stk. 2,  

 2. pkt., fastsatte.« 19. §§ 53 a-58 udgår.
§ 2 Stk. 1. Loven træder i kraft den 1. juli 1993.
 Stk. 2. Samtidig med lovens ikrafttræden ophæves §§ 40-42 i  

 lov nr. 134 af 18. april 1925 om Grønlands styrelse.
§ 3 Stk. 1. Loven finder tillige anvendelse over for ægtefæller, der  

 har indgået ægteskab inden lovens ikrafttræden, jf. dog stk. 2.
 Stk. 2. Ægtepagter, der i overensstemmelse med de hidtidige regler  

 er oprettet før lovens ikrafttræden, bevarer deres gyldighed uden  

 registrering, for så vidt de ikke strider imod lovens krav til indhold og  

 form.
Stk. 3. Bestemmelser om særeje i testamenter, der er oprettet  

 inden lovens ikrafttræden, skal forstås som bestemmelser om skilsmissesæreje,  

 medmindre andet fremgår af omstændighederne.
Dette gælder dog ikke, hvis  

 testator er afgået ved døden inden lovens ikrafttræden, eller hvis den  

 testamentariske bestemmelse er gjort uigenkaldelig.
Oprindeligt fremsat forslag § 1 Lov nr. 56 af 18. marts 1925 om ægteskabets retsvirkninger, jf.  

 lovbekendtgørelse nr. 149 af 8. marts 1991, sættes i kraft for Grønland med  

 følgende ændringer:
 1. I § 7, stk. 1, ændres »statsamtet« til:  

 »Rigsombudsmanden«.
 2. § 7, stk. 3, affattes således:
»Stk. 3. Den brugsberettigede ægtefælle kan kræve sig indsat  

 i besiddelsen af det omhandlede løsøre i overensstemmelse med reglerne i  

 kapitel 7, § 15, i lov om rettens pleje i Grønland, jf. lovbekendtgørelse nr.  

 99 af 21. marts 1984.« 3. I § 8, stk. 1, ændres »statsamtet« til:  

 »Rigsombudsmanden«.
 4. § 12, stk. 1, 1. pkt., affattes således:
»Misbruger ægtefællen den ret, der tilkommer ham efter § 11, kan  

 Rigsombudsmanden på den anden ægtefælles begæring fratage ham denne.« 5. § 12, stk. 3, affattes således:
»Stk. 3. Rigsombudsmandens afgørelse kan ikke gøres gældende  

 mod godtroende tredjemand, medmindre den registreres efter reglerne om  

 registrering af ægtepagter, jf. § 37.« 6. I § 13 ændres »statsamtets« til:  

 »Rigsombudsmandens«, og i § 20 ændres »statsamtet«  

 til: »Rigsombudsmanden«.
 7. I § 18, stk. 2, og § 19, stk. 2, ændres  

 »tinglæsning« til: »registrering«.
 8. § 37 affattes således:
»§ 37. Ægtepagt må for at blive gyldig registreres.  

 Landsdommeren fastsætter forskrifter om registreringer og kundgørelse.« 9. § 39, stk. 1, affattes således:
»§ 39. Begæring om bosondring indgives til retten på det  

 sted, hvor den anden ægtefælle bor eller i mangel af bopæl opholder sig.
Har  

 den anden ægtefælle ikke bekendt bopæl eller opholdssted her i landet, sker  

 henvendelsen til retten på det sted, hvor andrageren bor eller opholder sig.  

 Har ingen af ægtefællerne bopæl eller ophold her i landet, kan  

 justitsministeren i særlige tilfælde bestemme, at begæring kan indleveres til  

 en herværende ret.« 10. § 39, stk. 2, udgår.
 11. I § 39, stk. 3, ændres »skifteretten« 2  

 steder til: »retten«, og i § 40, stk. 1, ændres  

 »Skifteretten« til: »Retten«.
 12. § 40, stk. 2, affattes således:
»Stk. 2. Rettens beslutning kan indbringes for  

 landsretten.« 13. I § 41 ændres »skiftelovens kap. 6« til:  

 »kapitel 6«.
 14. § 43 affattes således:
»§ 43. Den indkomne begæring om bosondring bliver ved rettens  

 foranstaltning at anmelde til registrering efter reglerne om registrering af  

 ægtepagter, jf. § 37.« 15. Kapitel 6 affattes således:
»Kapitel 6 Om skifte ved separation og skilsmisse m.v.
 § 44. Når et ægteskab er opløst ved skilsmisse eller omstødelse,  

 samt når ægtefæller er blevet separeret, eller der er afsagt dekret om  

 bosondring, finder offentlig skifte af fællesbo sted, såfremt en af  

 ægtefællerne begærer det.
§ 45. Begæring om skifte indgives til retten på det sted, hvor  

 ægtefællerne har bopæl.
Har de ikke bopæl i samme retskreds, foretages  

 skiftet af retten på det sted, hvor de sidst har haft fælles bopæl, såfremt  

 en af dem fortsat har bopæl i retskredsen.
Medmindre der af ægtefællerne  

 træffes anden aftale, foretages skiftet i øvrigt af retten i den retskreds,  

 hvor den af ægtefællerne, mod hvem kravet om skifte er rettet, har bopæl.
Stk. 2. Dersom ingen ret efter reglerne i stk. 1 kan tage boet  

 under behandling, kan justitsministeren, såfremt mindst een af ægtefællerne  

 har tilknytning til Grønland eller Danmark, efter begæring bestemme, at  

 skifte skal finde sted i Grønland eller i Danmark.
Justitsministeren  

 bestemmer i så fald tillige, hvilken ret der skal foretage skiftet.
§ 46. Efter registrering og vurdering foretages opgørelse over  

 hver ægtefælles bodel.
Har en ægtefælle tillige særeje, bliver også dette at  

 inddrage under skiftet i den udstrækning, det er nødvendigt til  

 fyldestgørelse af de krav, der omhandles i § 23.
 Stk. 2. Grundlaget for de i stk. 1 nævnte opgørelser er de aktiver  

 og passiver, der hører til bodelene på tidspunktet for formuefællesskabets  

 ophør, for bosondring dog tidspunktet for bosondringsbegæringens indgivelse.  

 Hvis rigtigheden af den af en ægtefælle opgivne gæld bestrides af den anden  

 ægtefælle, afgør retten, om gældsposten kan tages i betragtning ved  

 opgørelsen.
Stk. 3. Ved opgørelsen af bodelene medregnes ikke de krav mellem  

 ægtefæller, som nævnt i §§ 24 og 48 i lov om ægteskabs indgåelse og  

 opløsning.
Krav på forfaldne underholdsbidrag medregnes ikke som aktiv i den  

 berettigede ægtefælles bodel.
 § 47. Findes der gæld, for hvilken begge ægtefæller hæfter, har  

 enhver af dem ret til at forlange, at den anden betaler den del af gælden,  

 som endeligt skal bæres af denne, eller at der stilles ægtefællen sikkerhed  

 for, at gælden betales.
 Stk. 2. I tilfælde af uenighed mellem ægtefæller om, hvilken del  

 af en af dem begge påhvilende gæld der endeligt skal bæres af hver af dem,  

 afgøres spørgsmålet af retten.
§ 48. Under skiftet beholder hver af ægtefællerne rådigheden over  

 sin bodel.
Er der særlig grund til at befrygte, at en ægtefælle vil forrykke  

 sin bodels stilling, kan kredsdommeren dog helt eller delvis fratage  

 ægtefællen rådigheden over bodelen under skiftet.
Rådighedsfratagelsen  

 registreres efter reglerne om registrering af ægtepagter.
 § 49. Har en ægtefælle efter separation eller skilsmisse, efter  

 dom til omstødelse eller efter indgivelse af begæring om bosondring  

 disponeret over ejendele eller indkasseret fordringer, som hører til dennes  

 bodel, skal ægtefællen aflægge regnskab til retten.
 § 50. Et skifte mellem ægtefæller indskrænker ikke kreditorernes  

 adgang til at forfølge deres ret på samme måde, som hvis intet skifte fandt  

 sted.
 § 51. Har en ægtefælle et krav mod den anden ægtefælle af den i §  

 46, stk. 3, nævnte art, kan ægtefællen under skiftet forlange det dækket af  

 den anden ægtefælles lod i boet.
 § 52. Udviser den i henhold til § 46 foretagne opgørelse af en  

 ægtefælles bodel overskud, deles dette ligeligt mellem ægtefællerne,  

 medmindre andet følger af nedenstående bestemmelser eller af regler i anden  

 lovgivning.
Stk. 2. En ægtefælle bliver ikke ved at modtage udlæg for sin lod  

 i den anden ægtefælles bodel ansvarlig for dennes gæld.
Om ægtefællen er  

 pligtig at tilbagegive det modtagne til kreditorernes fyldestgørelse, afgøres  

 efter konkurslovens regler om retshandlers omstødelse.
 § 53. Hver af ægtefællerne har ret til forlods at udtage  

 genstande, som udelukkende tjener til dennes personlige brug, for så vidt  

 deres værdi ikke står i misforhold til ægtefællernes formueforhold.
 Stk. 2. Genstande, der er erhvervet til børnenes brug, kan udtages  

 forlods af den ægtefælle, der har forældremyndigheden over børnene.
 § 54. Ved skifte i anledning af ægteskabs omstødelse udtager hver  

 ægtefælle forlods så meget af fællesboet, som svarer til, hvad denne har  

 indbragt i boet ved ægteskabets indgåelse eller gennem senere erhvervelse ved  

 arv eller gave, eller hvad denne har overført til fællesboet fra eget særeje.  

 Strækker den fælles formue ikke til, sker der forholdsvis afkortning.
 § 55. Har en ægtefælle indbragt den væsentligste del af fællesboet  

 på den i § 54 angivne måde, og vil en ligedeling være åbenbart urimelig,  

 navnlig fordi ægteskabet har været kortvarig og uden økonomisk fællesskab af  

 betydning, kan det ved skifte i anledning af separation, skilsmisse eller  

 bosondring efter begæring bestemmes, at boets deling skal finde sted således,  

 at bestemmelserne i § 54 bringes til anvendelse i det omfang, dette findes  

 begrundet.
 § 56. Har en ægtefælle anvendt midler af sit særeje til bedste for  

 sin bodel, kan ægtefællen forlods udtage vederlag herfor af sin bodel.
 § 57. Der kan efter begæring tillægges en ægtefælle ret til at  

 udtage hus, bohave, fartøj, arbejdsredskaber og andet løsøre i det omfang,  

 hvori ægtefællen skønnes at trænge dertil for at opretholde hjemmet eller sit  

 erhverv, hvis boets værdi eller beskaffenhed gør det rimeligt, selv om der  

 derved tilfalder ægtefællen mere end dennes andel i boet.
 § 58. Ved bodelingen er hver af ægtefællerne berettiget til at  

 kræve boets ejendele udlagt efter vurdering.
Stk. 2. Kræver ægtefællerne udlagt samme ejendel, skal den  

 ægtefælle, til hvis bodel den hører, have fortrinsret.
Der gælder dog herfra  

 følgende undtagelser:
 1) Fast ejendom, der udelukkende eller hovedsagelig er beregnet  

 til familiens bolig, kan udlægges til den anden ægtefælle, såfremt boligen  

 skønnes at være af den væsentligste betydning for denne ægtefælle af hensyn  

 til hjemmets opretholdelse.
 2) Fast ejendom, der har tjent til sommerbolig for familien, kan  

 udlægges til den anden ægtefælle, såfremt sommerboligen skønnes at være af  

 den væsentligste betydning for denne.
 3) Erhvervsvirksomhed kan udlægges til den anden ægtefælle,  

 såfremt virksomheden udelukkende eller dog i det væsentlige er blevet drevet  

 af denne.
 4) Arbejdsredskaber og andet erhvervsløsøre kan udlægges til den  

 anden ægtefælle i det omfang, dette skønnes rimeligt af hensyn til  

 fortsættelsen af erhvervet.
 5) Bohave og andet løsøre, der har hørt til det fælles hjem, kan  

 udlægges til den anden ægtefælle i det omfang, dette skønnes rimeligt af  

 hensyn til opretholdelsen af hjemmet, eller i øvrigt fordi genstanden særligt  

 har tjent den pågældende ægtefælles behov.
§ 59. Udlæg efter vurdering kan finde sted, selv om værdien af det  

 udlagte overstiger ægtefællens lod i boet.
Det overskydende beløb må betales  

 til den anden ægtefælle.
Efter rettens nærmere bestemmelse kan der i særlige  

 tilfælde gives tilladelse til afdragsvis betaling af beløbet mod en af retten  

 fastsat rente og mod en sikkerhed, som efter ægtefællernes formueforhold  

 skønnes passende.
 § 60. Var ægtefællerne ved ægteskabets opløsning deltagere i  

 grønlandsk fællesskab efter gældende skik, og den ene ægtefælle flytter fra  

 fællesskabet, indgår dettes ejendele ikke i skiftet mellem ægtefællerne.
 Stk. 2. Retten kan dog tillægge den ægtefælle, der flytter fra  

 fællesskabet, løsøregenstande, der er omfattet af dette, for så vidt det  

 skønnes, at sådanne genstande har en særlig tilknytning til den fraflyttende  

 ægtefælle, og desuden løsøregenstande, som denne har behov for til oprettelse  

 af et hjem eller opretholdelsen af sit erhverv, under passende hensyn til  

 fællesskabets interesser.
§ 61. Afgørelse efter nærværende kapitel træffes af kredsdommeren  

 uden medvirken af domsmænd, medmindre der er tvist mellem ægtefællerne.« 16. § 52 og 53 i kapitel 7 bliver herefter § 62 og §  

 63.
17. I § 53, stk. 2, der bliver § 63, stk. 2, ændres  

 »anmeldes til ægtepagtsbogen« til: »registreres efter reglerne  

 om ægtepagt.« 18. § 53, stk. 3, der bliver § 63, stk. 3, affattes  

 således:
»Stk. 3. En ægtepagt, som er oprettet i medfør af artikel 4 i  

 den under 6. februar 1931 mellem Danmark, Finland, Island, Norge og Sverige  

 afsluttede konvention, skal, såfremt parterne eller en af dem på  

 oprettelsestiden er bosat her, for at være gyldig over for tredjemand her i  

 landet være registreret her efter reglerne om ægtepagt.
Bosætter ægtefællerne  

 eller en af dem sig efter ægtepagtens oprettelse her i landet, gælder om  

 indtrædelsen af registreringens retsvirkning regler svarende til de i stk. 2,  

 2. pkt., fastsatte«.
 19. §§ 54 - 58 udgår.
§ 2 Stk. 1. Loven træder i kraft den 1. juli 1993.
 Stk. 2. Samtidig med lovens ikrafttræden ophæves §§ 40-42 i lov  

 nr. 134 af 18. april 1925 om Grønlands styrelse.
§ 3 Stk. 1. Loven finder tillige anvendelse overfor ægtefæller, der  

 har indgået ægteskab inden lovens ikrafttræden, jf. dog stk. 2.
 Stk. 2. Ægtepagter, der i overenstemmelse med de hidtidige regler  

 er oprettet før lovens ikrafttræden, bevarer deres gyldighed uden  

 registrering, for så vidt de ikke strider imod lovens krav til indhold og  

 form.
Stk. 3. Bestemmelser om særeje i testamenter, der er oprettet  

 inden lovens ikrafttræden, skal forstås som bestemmelser om skilsmissesæreje,  

 medmindre andet fremgår af omstændighederne.
Dette gælder dog ikke, hvis  

 testator er afgået ved døden inden lovens ikrafttræden, eller hvis den  

 testamentariske bestemmelse er gjort uigenkaldelig.
Bemærkninger til lovforslaget Almindelige bemærkninger 1. Lovforslaget skal ses på baggrund dels af de udkast til  

 anordninger om ikrafttræden for Grønland af myndighedsloven og  

 ægteskabsloven, som Justitsministeriet har udarbejdet, og dels af det  

 samtidig hermed fremsatte lovforslag om ændring af lov om rettens pleje i  

 Grønland.
Alle forskrifterne forudsættes sat i kraft samtidig, den 1. juli  

 1993. Formålet med de foreslåede love og anordninger er i videst mulig omfang  

 at skabe retsenhed mellem dansk og grønlandsk ret.
Denne retsenhed  

 tilvejebringes i det foreliggende lovforslag ved, at den danske lov om  

 ægteskabets retsvirkninger sættes i kraft for Grønland med visse ændringer og  

 tilføjelser, som er nødvendiggjort af de særlige grønlandske forhold.
 2. Der har hidtil ikke været lovgivet om ægteskabets  

 retsvirkninger i Grønland, og spørgsmålet om ikrafttrædelse af den danske  

 retsvirkningslov har været overvejet i en årrække.
I begyndelsen af halvtredserne gik man ud fra, at familieorganisationen i  

 Grønland og opfattelsen af de retlige relationer inden for familien var ret  

 afvigende fra forholdene i Danmark.
Man ønskede derfor ikke at sætte den  

 danske lov i kraft, før der var foretaget en mere indgående undersøgelse af  

 den grønlandske families forhold.
Resultatet af disse undersøgelser, der blev gennemført på foranledning af  

 det grønlandske lovudvalg, fremkom i 1963 i en rapport om familiens  

 organisation og økonomiske administration.
Konklusionen af denne undersøgelse  

 var, at der ikke ville være store betænkeligheder ved at indføre den danske  

 lovs regler om den økonomiske administration i forholdet mellem ægtefællerne  

 og over for kreditorerne, og det fremgik, at tanken om ligedeling var ved at  

 vinde indpas.
For kernefamiliens vedkommende ville gennemførelsen af den  

 danske lovs regler delvis betyde en lovfæstelse af gældende sædvaner og  

 delvis tillade fortsættelse af bestående skikke.
En lovgivning koncentreret  

 om de to ægtefæller kunne imidlertid skabe vanskeligheder for retsanvendelsen  

 i det forholdsvis store antal tilfælde, hvor ægteparret begyndte ægteskabet  

 med at være en del af en større økonomisk enhed, storfamiliehusstanden.
 Siden undersøgelsens afslutning er udviklingen gået i retning af større  

 udbredelse af kernefamilierne og tilbagegang af storfamilierne.
 Arbejdet med at sætte den danske lov om ægteskabets retsvirkninger i kraft  

 for Grønland blev stillet i bero, da der i 1969 blev nedsat et nyt  

 ægteskabsudvalg, der skulle arbejde med revision af denne lovgivning.  

 Ægteskabsudvalget afgav i 1974 en betænkning om formueordningen (nr.  

 716/1974), men først i 1990 er enkelte af betænkningens forslag til  

 lovændringer blevet gennemført.
Ved lov nr. 396 af 13. juni 1990 blev der således indført ændringer i  

 reglerne om særeje med virkning fra den 1. oktober 1990. Samtidig blev kravet  

 om godkendelse af ægtepagter ophævet.
Ved de nye regler åbnes der mulighed  

 for, at ægtefæller kan fastsætte at en bestemmelse om særeje kun skal gælde,  

 hvis ægteskabet ophører ved separation eller skilsmisse, men ikke i tilfælde  

 af dødsfald.
De centrale bestemmelser i den danske retsvirkningslov stemmer i det  

 væsentlige overens med den hidtidige praksis i Grønland.
Der er imidlertid  

 behov for, at disse sædvaner og skikke lovfæstes, ligesom også de ovenfor  

 omtalte nyeste ændringer foreslås gennemført i grønlandsk ret.
I et notat,  

 der er medtaget som bilag til lovforslaget, er der redegjort for, hvordan  

 dette lovforslag forholder sig til gældende grønlandsk sædvaneret.
3. Man har overvejet - i stedet for det forliggende lovforslag -  

 at foreslå, at der i den gældende danske lov om ægteskabets retsvirkninger  

 optages en bemyndigelse til ved kongelig anordning at sætte denne lov i kraft  

 for Grønland, eventuelt med visse ændringer.
Denne fremgangsmåde er  

 imidlertid ikke hensigtsmæssig, idet de særlige grønlandske forhold  

 nødvendiggør en del ændringer og tilføjelser til den danske lov, bl.a. som  

 følge af, at der ikke er nogen skiftelov i Grønland.
Det har derfor været  

 nødvendigt at udarbejde et særskilt lovforslag om ikraftsætelse af  

 retsvirkningsloven i Grønland.
Man agter imidlertid ved eventuelle kommende  

 revisioner af retsvirkningslovens at medtage anordningshjemmel, således at  

 man på en enkel måde kan sætte ændringer af loven i kraft for Grønland.
4. Lovforslaget er søgt udarbejdet således, at der fremover i  

 videst mulig omfang skal gælde ensartede regler i Danmark og Grønland.
De  

 væsentligste afvigelser består i, at reglerne i den danske skiftelovs kapitel  

 6 om skifte ved separation og skilsmisse foreslås indføjet i den grønlandske  

 retsvirkningslov.
I kapitlet om skifte foreslås tillige indsat en særlig  

 bestemmelse, der tager sigte på de særlige bodelingsproblemer, der kan opstå,  

 når en ægtefælle fraflytter en grønlandsk storfamilie.
Der henvises til  

 bemærkninger til forslagets § 60.
 I bemærkningerne til de enkelte bestemmelser omtales i hovedsagen  

 bestemmelser, der afviger fra de tilsvarende regler i den danske  

 retsvirkningslov.
5. Et lovudkast har tidligere været forelagt for Rigsombudsmanden,  

 Landsdommeren i Grønland og det tidligere Grønlandsministerium.
Ved  

 udarbejdelsen af nærværende lovforslag er der bl.a. på baggrund af  

 høringssvarene foretaget forskellige ændringer i forhold til det oprindelige  

 udkast.
6. Lovforslaget skønnes ikke at ville få administrative eller  

 økonomiske konsekvenser af nævneværdig betydning.
Det skyldes, at  

 lovforslaget i vid udstrækning er en lovfæstelse af grønlandsk sædvaneret.
 7. Lovforslaget har været til høring i Statsministeriet,  

 (Grønlandsafdelingen), Kirkeministeriet, Rigsombudsmanden i Grønland,  

 Landsdommeren i Grønland og Grønlands hjemmestyre.
Bemærkninger til lovforslagets enkelte bestemmelser Til § 1 Til nr. 1 Ifølge den gældende grønlandske ægteskabslovs § 77 a, stk. 3, er det  

 retten, der træffer bestemmelse om, at den ene ægtefælle skal overlade den  

 anden brug af løsøre under samlivsophævelse.
Efter den gældende danske lov  

 træffes afgørelsen af statsamtet.
Det foreslås i overensstemmelse med  

 udtalelser fra Rigsombudsmanden og Landsdommeren, at ordningen for Grønland  

 bringes i overensstemmelse med den danske retstilstand, således at sådanne  

 afgørelser træffes administrativt af Rigsombudsmanden.
Til nr. 2 § 7, stk. 3, ændres således, at der sker henvisning til den grønlandske  

 retsplejelovs bestemmelse om umiddelbare fogedforretninger.
Til nr. 3 På baggrund af udtalelser fra Landsdommeren og Rigsombudsmanden foreslås  

 det, at der i overensstemmelse med den danske ordning skal ske administrativ  

 fastsættelse af bidrag i tilfælde, hvor samlivet mellem ægtefællerne er  

 ophævet på grund af uoverensstemmelse.
Til nr. 4 I § 12, stk. 1, foreslås, at det er Rigsombudsmanden, der skal træffe  

 afgørelse i sager om at fratage en ægtefælle adgangen til at indgå visse  

 retshandler på begge ægtefællers vegne.
Efter den danske lov træffes  

 afgørelsen af statsamtet.
Til nr. 5 § 12, stk. 3, er afpasset det særlige grønlandske registreringssystem for  

 ægtepagter.
Til nr. 6 Det præciseres, at statsamtsfunktioner i Grønland varetages af  

 Rigsombudsmanden.
Til nr. 7 Ændringerne er en konsekvens af forskellen mellem det danske  

 tinglysningssystem og det grønlandske registreringssystem.
Til nr. 8 § 37 om registrering af ægtepagter er formuleret med henblik på tilpasning  

 til det særlige grønlandske registreringssystem for ægtepagter.
Til nr. 9-10 § 39 er tilpasset den grønlandske retspleje, der ikke stiller krav om  

 skriftlig form ved henvendelse til retten.
Til nr. 11 Der er tale om en konsekvensrettelse, idet begrebet skifteretten  

 sædvanligvis ikke anvendes i Grønland.
Til nr. 12 I bestemmelsen er henvisningen til den danske retsplejelov udeladt.
Til nr. 13 I § 41 henvises til kapitel 6 i denne lov, i stedet for den danske  

 skiftelovs kapitel 6.
Til nr. 14 Bestemmelsen er tilpasset det særlige grønlandske registreringssystem for  

 ægtepagter.
Til nr. 15 Den danske lovs kapitel 6 om indtegning af ægtepagter er udeladt, idet  

 forslaget til § 37 som foran anført giver landsdommeren hjemmel til at give  

 forskrifter om registrering og kundgørelse af ægtepagter.
I stedet foreslås den danske skiftelovs kapitel 6 om skifte ved opløsning  

 af ægteskab i levende live indført, idet der ikke i Grønland findes en særlig  

 skiftelov.
De danske skifteregler er stort set i overensstemmelse med  

 gældende grønlandsk sædvane.
 Det er skiftelovens §§ 64-70 b, der indføres stort set uændret i indhold.
Det er i Grønland som udgangspunkt kredsretterne, der varetager  

 skiftesager.
Imidlertid kan sager om skifte mellem ægtefæller ifølge den  

 grønlandske retsplejelov efter landsdommerens bestemmelse henvises til  

 behandling ved en danske skifteret, såfremt parterne ønsker det, eller  

 hensynet til sagens behandling taler derfor.
I § 48 om rådighedsfratagelse under skifte foreslås de danske regler om  

 tinglysning erstattet af det særlige grønlandske registreringssystem for  

 ægtepagter.
På baggrund af udtalelse fra Landsdommeren i Grønland foreslås  

 det, at kredsdommeren alene kan træffe afgørelse efter § 48, idet det findes  

 ufornødent, uanset der er en tvist, at samle hele kredsretten (kredsdommeren  

 og 2 domsmænd) for afgørelse af et sådant foreløbigt spørgsmål.
§ 57 om skævdeling svarer til den danske skiftelovs § 70. Bestemmelsen er  

 dog videregående, idet den er udformet efter den hidtil gældende grønlandske  

 ægteskabslovs § 66, stk. 2. I den danske skiftelovs § 70 er der alene hjemmel  

 til at tillægge en ægtefælle bohave og andet løsøre, hvis denne ikke kan få  

 det nødvendige til hjemmets opretholdelse inden for sit boslodskrav og ikke  

 har udsigt til på anden måde at kunne skaffe sig det fornødne.
Efter  

 forslaget vil skævdelingen kunne vedrøre hus, bohave, fartøj,  

 arbejdsredskaber og andet løsøre, og vil kunne ske, i det omfang ægtefællen  

 skønnes at trænge dertil, hvis boets værdi og beskaffenhed gør det rimeligt.
I forslaget til § 58, der svarer til den danske skiftelovs § 70 a, er stk.  

 3 udeladt, idet denne bestemmelse henviser til reglen om bortsalg af ejendele  

 ved offentlig auktion.
Tilsvarende regler findes ikke i Grønland.
Forslaget til § 60 har ikke noget modstykke i den danske skiftelov.
Den  

 har sit forbillede i den grønlandske arvelovs § 40, der omhandler den  

 situation, at en arving fraflytter en grønlandsk storfamilie.
Efter denne  

 bestemmelse har den arving, der fraflytter et sådant fællesskab, ikke ret til  

 at forlange andel i dette udlagt, men retten kan tillægge arvingen genstande,  

 der er omfattet af fællesskabet, og som denne har særlig tilknytning til.  

 Arvingen kan dog tage personlige genstande, som ikke anses for omfattet af  

 fællesskabet, med sig.
 Der er ikke hidtil i retspraksis taget stilling til, hvordan de økonomiske  

 forhold skal ordnes ved opløsning af ægteskab i tilfælde, hvor parternes  

 fælles bolig er i en husstand, der lever i grønlandsk fællesskab.
§ 60, stk. 1, fastslår hovedreglen, at fællesskabets ejendele ikke indgår  

 i skiftet mellem ægtefællerne, men det forudsættes, at der kan bestå et  

 fællesbo mellem ægtefællerne, der skal skiftes.
Stk. 2 giver skifteretten  

 mulighed for at tillægge en fraflyttende ægtefælle visse af fællesskabets  

 ejendele, for så vidt det skønnes, at sådanne genstande har en særlig  

 tilknytning til den fraflyttende ægtefælle.
Den fraflyttende ægtefælle kan  

 endvidere tillægges løsøregenstande, som denne har behov for til oprettelse  

 af et hjem eller opretholdelse af sit erhverv, under passende hensyn til  

 fællesskabets interesser.
Den fraflyttende ægtefælles interesser tilgodeses  

 således i videre omfang end den fraflyttende arvings.
Retten skal således skønne over, hvordan ejendelene skal fordeles, når  

 parternes interesser skal afvejes overfor hinanden.
Den fraflyttendes andel  

 kan ikke bestemmes præcist, fordi der ikke er tradition for, at deltagerne i  

 fællesskabet opfattes som ejere af andele.
Det samme gælder for børn, der  

 flytter med.
I rettens bedømmelse indgår bl.a., om en af ægtefællerne får  

 forældremyndigheden over et eller flere børn og har brug for ejendele til at  

 opretholde et hjem for sig og børnene eller sit erhverv.
Det er dog samtidig  

 en forudsætning, at fællesskabet ikke derved berøves det nødvendige til  

 hjemmets og erhvervets opretholdelse.
 Efter indstilling fra Landsdommeren i Grønland foreslås det i § 61, at  

 rettens funktion som udgangspunkt varetages af kredsdommeren alene, medmindre  

 der foreligger en tvist, hvorefter den samlede kredsret afgør tvisten, jf.  

 dog § 48. En tilsvarende bestemmelse findes i arvelov for Grønland, lov nr.  

 154 af 27/5 1964 § 31.
Til nr. 16-17 Ændringerne skyldes den ændrede paragrafnummering samt en tilpasning til  

 det særlige grønlandske registreringssystem for ægtepagter.
Til nr. 18 Bestemmelsen er udformet med henblik på eventuelt at sætte den nordiske  

 ægteskabskonvention i kraft for Grønland ved kgl. anordning.
På denne  

 baggrund foreslås § 63, stk. 3, udformet, således at den tilpasses det  

 særlige grønlandske registreringsystem for ægtepagter.
Til nr. 19 Den danske lovs ikrafttrædelsesbestemmelser og overgangsbestemmelser  

 foreslås udeladt.
Der henvises i stedet til overgangsbestemmelserne i § 3.
Til § 2 Til stk. 1 Det foreslås, at loven skal træde i kraft den 1. juli 1993.
Til stk. 2 Retvirkningslovens område er det sidste, inden for hvilket bestemmelserne  

 i §§ 40-42 i lov nr. 134 af 18. april 1925 har betydning.
Derfor foreslås  

 disse bestemmelser ophævet ved lovens ikrafttræden.
Til § 3 Til stk. 1-2 Det foreslås, at lovens bestemmelser også skal anvendes overfor  

 ægtefæller, der har indgået ægteskab inden lovens ikrafttræden.
Det kan imidlertid ikke udelukkes, at der eksisterer tidligere oprettede  

 gyldige ægtepagter, der ikke er registreret.
Det foreslås derfor, at sådanne  

 ægtepagter fortsat skal være gyldige, hvis de i øvrigt er i overensstemmelse  

 med lovens forskrifter.
Til stk. 3 Bestemmelsen giver retningslinier for fortolkningen af bestemmelser om  

 særeje i testamenter, der er oprettet før lovens ikrafttræden.
 Hvis tredjemand fremover træffer bestemmelse om, at en gave eller arv skal  

 være særeje, er udgangspunktet for fortolkningen, at der alene sigtes til  

 skilsmissesæreje.
Ægtepagter, der oprettes efter lovens ikrafttræden, og som efter ordlyden  

 alene fastsætter, at der skal være særeje, vil som udgangspunkt blive  

 fortolket således, at der alene er tale om skilsmissesæreje.
Derimod anses  

 tidligere oprettede ægtepagter at omhandle fuldstændigt særeje.
Bilag 1 I dette bilag er optaget Justitsministeriets notat om konsekvenserne af  

 ikrafttræden af lov om ægteskabets retsvirkninger i forhold til gældende  

 grønlandsk ret Kapitel 1 i den danske lov om ægteskabets retsvirkninger foreslås sat  

 stort set uændret i kraft. §§ 1-5, der vedrører ægtefællernes  

 rettigheder og pligter overfor hinanden, antages at svare til retsopfattelsen  

 i Grønland.
I §§ 7 og 8 gives der i modsætning til gældende grønlandsk  

 ret Rigsombudsmanden kompetence til at pålægge den ene ægtefælle at overlade  

 den anden ægtefælle brugen af løsøre og til at fastsætte underholdsbidrag til  

 ægtefælle og børn under samlivsophævelse. § 11 om ægtefællernes ret  

 til hver især på begges ansvar at indgå visse retshandler må antages at  

 stemme med den praksis, der gælder i grønlandske ægteskaber. § 12 om  

 fratagelse af retten efter § 11 ved misbrug er en ny bestemmelse i Grønland,  

 og den vil - som i Danmark - næppe blive meget brugt. § 13 om en  

 ægtefælles varetagelse af den andens anliggender ved fravær eller sygdom  

 antages at stemme med grønlandsk sædvane.
Kapitel 2 er ligeledes overført stort set uændret.
Princippet i  

§ 15 om formuefællesskab har vundet anerkendelse i praksis som  

 delingsnorm ved skifte, og de udslag af formuefællesskabet, som udgør  

 begrænsninger i rådigheden over egen bodel (§ 16, jf. §§ 17-19), må  

 antages at være en præcisering af den grønlandske retstilstand.
Kapitel 3 om gældsansvaret er overført uden ændringer.
Princippet  

 om, at hver ægtefælle hæfter med sin bodel og sit eventuelle særeje for  

 forpligtelser, er anerkendt i retspraksis.
I kapitel 4 er §§ 28-36 overført uden ændringer.
Praksis med  

 hensyn til oprettelse og godkendelse af ægtepagter i Grønland har været i  

 overensstemmelse med de danske regler.
Bestemmelserne om skilsmissesæreje i  

§§ 28-28 b - der er trådt i kraft i Danmark den 1. oktober 1990 - er  

 nye i Grønland. § 37 om registrering af ægtepagter er formuleret  

 således, at den kan indpasses i det særlige grønlandske registreringssystem.
 § 38 i kapitel 5 om bosondring svarer til grønlandske  

 praksis om, hvornår bosondring kan kræves, og de formelle regler i kapitlet  

 er tilpasset grønlandsk retspleje.
Den danske skiftelovs kapitel 6 er i hovedsAgen anvendelig også i  

 Grønland.
Herved lovfæstes den almindelige opfattelse om, at det som  

 udgangspunkt er rigtigst at dele lige, men at en skævdeling kan være rimelig,  

 hvis opretholdelse af hjemmet eller erhvervet kræver det.
Der henvises i  

 øvrigt til bemærkningerne til lovforslagets § 1, nr. 14.
Efter 2. behandling den 16. marts 1993 § 1 Lov nr. 56 af 18. marts 1925 om ægteskabets retsvirkninger, jf.  

 lovbekendtgørelse nr. 149 af 8. marts 1991, sættes i kraft for Grønland med  

 følgende ændringer:
 1. I § 7, stk. 1, ændres »statsamtet« til:  

 »Rigsombudsmanden«.
 2. § 7, stk. 3, affattes således:
»Stk. 3. Den brugsberettigede ægtefælle kan kræve sig indsat  

 i besiddelsen af det omhandlede løsøre i overensstemmelse med reglerne i  

 kapitel 7, § 15, i lov om rettens pleje i Grønland, jf. lovbekendtgørelse nr.  

 99 af 21. marts 1984.« 3. I § 8, stk. 1, ændres »statsamtet« til:  

 »Rigsombudsmanden«.
 4. § 12, stk. 1, 1. pkt., affattes således:
»Misbruger ægtefællen den ret, der tilkommer ham efter § 11, kan  

 Rigsombudsmanden på den anden ægtefælles begæring fratage ham denne.« 5. § 12, stk. 3, affattes således:
»Stk. 3. Rigsombudsmandens afgørelse kan ikke gøres gældende  

 mod godtroende tredjemand, medmindre den registreres efter reglerne om  

 registrering af ægtepagter, jf. § 37.« 6. I § 13 ændres »statsamtets« til:  

 »Rigsombudsmandens«, og i § 20 ændres »statsamtet«  

 til: »Rigsombudsmanden«.
 7. I § 18, stk. 2, og § 19, stk. 2, ændres  

 »tinglæsning« til: »registrering«.
 8. § 37 affattes således:
»§ 37. Ægtepagt må for at blive gyldig registreres.  

 Landsdommeren fastsætter forskrifter om registreringer og kundgørelse.« 9. § 39, stk. 1, affattes således:
»Begæring om bosondring indgives til retten på det sted, hvor den  

 anden ægtefælle bor eller i mangel af bopæl opholder sig.
Har den anden  

 ægtefælle ikke bekendt bopæl eller opholdssted her i landet, sker  

 henvendelsen til retten på det sted, hvor andrageren bor eller opholder sig.  

 Har ingen af ægtefællerne bopæl eller ophold her i landet, kan  

 justitsministeren i særlige tilfælde bestemme, at begæring kan indleveres til  

 en herværende ret.« 10. § 39, stk. 2, udgår.
 11. I § 39, stk. 3, ændres »skifteretten« 2  

 steder til: »retten«, og i § 40, stk. 1, ændres  

 »Skifteretten« til: »Retten«.
 12. § 40, stk. 2, affattes således:
»Stk. 2. Rettens beslutning kan indbringes for  

 landsretten.« 13. I § 41 ændres »skiftelovens kap. 6« til:  

 »kapitel 6«.
 14. § 43 affattes således:
»§ 43. Den indkomne begæring om bosondring bliver ved rettens  

 foranstaltning at anmelde til registrering efter reglerne om registrering af  

 ægtepagter, jf. § 37.« 15. Kapitel 6 affattes således:
»Kapitel 6 Om skifte ved separation og skilsmisse m.v.
 § 44. Når et ægteskab er opløst ved skilsmisse eller omstødelse,  

 og når ægtefæller er blevet separeret eller der er afsagt dekret om  

 bosondring, finder offentligt skifte af fællesbo sted, såfremt en af  

 ægtefællerne begærer det.
§ 45. Begæring om skifte indgives til retten på det sted, hvor  

 ægtefællerne har bopæl.
Har de ikke bopæl i samme retskreds, foretages  

 skiftet af retten på det sted, hvor de sidst har haft fælles bopæl, såfremt  

 en af dem fortsat har bopæl i retskredsen.
Medmindre der af ægtefællerne  

 træffes anden aftale, foretages skiftet i øvrigt af retten i den retskreds,  

 hvor den af ægtefællerne, mod hvem kravet om skifte er rettet, har bopæl.
Stk. 2. Dersom ingen ret efter reglerne i stk. 1 kan tage boet  

 under behandling, kan justitsministeren, såfremt mindst en af ægtefællerne  

 har tilknytning til Grønland eller Danmark, efter begæring bestemme, at  

 skifte skal finde sted i Grønland eller i Danmark.
Justitsministeren  

 bestemmer i så fald tillige, hvilken ret der skal foretage skiftet.
§ 46. Efter registrering og vurdering foretages opgørelse over  

 hver ægtefælles bodel.
Har en ægtefælle tillige særeje, bliver også dette at  

 inddrage under skiftet i den udstrækning, det er nødvendigt til  

 fyldestgørelse af de krav, der omhandles i § 23.
 Stk. 2. Grundlaget for de i stk. 1 nævnte opgørelser er de aktiver  

 og passiver, der hører til bodelene på tidspunktet for formuefællesskabets  

 ophør, for bosondring dog tidspunktet for bosondringsbegæringens indgivelse.  

 Hvis rigtigheden af den af en ægtefælle opgivne gæld bestrides af den anden  

 ægtefælle, afgør retten, om gældsposten kan tages i betragtning ved  

 opgørelsen.
 Stk. 3. Ved opgørelsen af bodelene medregnes ikke de krav mellem  

 ægtefæller som nævnt i §§ 24 og 48 i lov om ægteskabs indgåelse og opløsning.  

 Krav på forfaldne underholdsbidrag medregnes ikke som aktiv i den berettigede  

 ægtefælles bodel.
 § 47. Findes der gæld, for hvilken begge ægtefæller hæfter, har  

 enhver af dem ret til at forlange, at den anden betaler den del af gælden,  

 som endeligt skal bæres af denne, eller at der stilles ægtefællen sikkerhed  

 for, at gælden betales.
 Stk. 2. I tilfælde af uenighed mellem ægtefæller om, hvilken del  

 af en af dem begge påhvilende gæld der endeligt skal bæres af hver af dem,  

 afgøres spørgsmålet af retten.
§ 48. Under skiftet beholder hver af ægtefællerne rådigheden over  

 sin bodel.
Er der særlig grund til at befrygte, at en ægtefælle vil forrykke  

 sin bodels stilling, kan kredsdommeren dog helt eller delvis fratage  

 ægtefællen rådigheden over bodelen under skiftet.
Rådighedsfratagelsen  

 registreres efter reglerne om registrering af ægtepagter.
 § 49. Har en ægtefælle efter separation eller skilsmisse, efter  

 dom til omstødelse eller efter indgivelse af begæring om bosondring  

 disponeret over ejendele eller indkasseret fordringer, som hører til dennes  

 bodel, skal ægtefællen aflægge regnskab til retten.
 § 50. Et skifte mellem ægtefæller indskrænker ikke kreditorernes  

 adgang til at forfølge deres ret på samme måde, som hvis intet skifte fandt  

 sted.
 § 51. Har en ægtefælle et krav mod den anden ægtefælle af den i §  

 46, stk. 3, nævnte art, kan ægtefællen under skiftet forlange det dækket af  

 den anden ægtefælles lod i boet.
 § 52. Udviser den i henhold til § 46 foretagne opgørelse af en  

 ægtefælles bodel overskud, deles dette ligeligt mellem ægtefællerne,  

 medmindre andet følger af nedenstående bestemmelser eller af regler i anden  

 lovgivning.
Stk. 2. En ægtefælle bliver ikke ved at modtage udlæg for sin lod  

 i den anden ægtefælles bodel ansvarlig for dennes gæld.
Om ægtefællen er  

 pligtig at tilbagegive det modtagne til kreditorernes fyldestgørelse, afgøres  

 efter konkurslovens regler om retshandlers omstødelse.
 § 53. Hver af ægtefællerne har ret til forlods at udtage  

 genstande, som udelukkende tjener til dennes personlige brug, for så vidt  

 deres værdi ikke står i misforhold til ægtefællernes formueforhold.
 Stk. 2. Genstande, der er erhvervet til børnenes brug, kan udtages  

 forlods af den ægtefælle, der har forældremyndigheden over børnene.
 § 54. Ved skifte i anledning af ægteskabs omstødelse udtager hver  

 ægtefælle forlods så meget af fællesboet, som svarer til, hvad denne har  

 indbragt i boet ved ægteskabets indgåelse eller gennem senere erhvervelse ved  

 arv eller gave, eller hvad denne har overført til fællesboet fra eget særeje.  

 Strækker den fælles formue ikke til, sker der forholdsvis afkortning.
 § 55. Har en ægtefælle indbragt den væsentligste del af fællesboet  

 på den i § 54 angivne måde, og vil en ligedeling være åbenbart urimelig,  

 navnlig fordi ægteskabet har været kortvarigt og uden økonomisk fællesskab af  

 betydning, kan det ved skifte i anledning af separation, skilsmisse eller  

 bosondring efter begæring bestemmes, at boets deling skal finde sted således,  

 at bestemmelserne i § 54 bringes til anvendelse i det omfang, dette findes  

 begrundet.
 § 56. Har en ægtefælle anvendt midler af sit særeje til bedste for  

 sin bodel, kan ægtefællen forlods udtage vederlag herfor af sin bodel.
 § 57. Der kan efter begæring tillægges en ægtefælle ret til at  

 udtage hus, bohave, fartøj, arbejdsredskaber og andet løsøre i det omfang,  

 hvori ægtefællen skønnes at trænge dertil for at opretholde hjemmet eller sit  

 erhverv, hvis boets værdi eller beskaffenhed gør det rimeligt, selv om der  

 derved tilfalder ægtefællen mere end dennes andel i boet.
 § 58. Ved bodelingen er hver af ægtefællerne berettiget til at  

 kræve boets ejendele udlagt efter vurdering.
Stk. 2. Kræver ægtefællerne udlagt samme ejendel, skal den  

 ægtefælle, til hvis bodel den hører, have fortrinsret.
Der gælder dog herfra  

 følgende undtagelser:
 1) Fast ejendom, der udelukkende eller hovedsagelig er beregnet til  

 familiens bolig, kan udlægges til den anden ægtefælle, såfremt boligen  

 skønnes at være af den væsentligste betydning for denne ægtefælle af hensyn  

 til hjemmets opretholdelse.
 2) Fast ejendom, der har tjent til sommerbolig for familien, kan udlægges  

 til den anden ægtefælle, såfremt sommerboligen skønnes at være af den  

 væsentligste betydning for denne.
 3) Erhvervsvirksomhed kan udlægges til den anden ægtefælle, såfremt  

 virksomheden udelukkende eller dog i det væsentlige er blevet drevet af  

 denne.
 4) Arbejdsredskaber og andet erhvervsløsøre kan udlægges til den anden  

 ægtefælle i det omfang, dette skønnes rimeligt af hensyn til fortsættelsen af  

 erhvervet.
 5) Bohave og andet løsøre, der har hørt til det fælles hjem, kan udlægges  

 til den anden ægtefælle i det omfang, dette skønnes rimeligt af hensyn til  

 opretholdelsen af hjemmet, eller i øvrigt fordi genstanden særlig har tjent  

 den pågældende ægtefælles behov.
§ 59. Udlæg efter vurdering kan finde sted, selv om værdien af det  

 udlagte overstiger ægtefællens lod i boet.
Det overskydende beløb må betales  

 til den anden ægtefælle.
Efter rettens nærmere bestemmelse kan der i særlige  

 tilfælde gives tilladelse til afdragsvis betaling af beløbet mod en af retten  

 fastsat rente og mod en sikkerhed, som efter ægtefællernes formueforhold  

 skønnes passende.
 § 60. Var ægtefællerne ved ægteskabets opløsning deltagere i  

 grønlandsk fællesskab efter gældende skik, og flytter den ene ægtefælle fra  

 fællesskabet, indgår dettes ejendele ikke i skiftet mellem ægtefællerne.
 Stk. 2. Retten kan dog tillægge den ægtefælle, der flytter fra  

 fællesskabet, løsøregenstande, der er omfattet af dette, for så vidt det  

 skønnes, at sådanne genstande har en særlig tilknytning til den fraflyttende  

 ægtefælle, og desuden løsøregenstande, som denne har behov for til oprettelse  

 af et hjem eller opretholdelsen af sit erhverv, under passende hensyn til  

 fællesskabets interesser.
§ 61. Afgørelse efter nærværende kapitel træffes af kredsdommeren  

 uden medvirken af domsmænd, medmindre der er tvist mellem ægtefællerne.« 16. § 52 og 53 i kapitel 7 bliver herefter  

§ 62 og § 63.
17. I § 53, stk. 2, der bliver § 63, stk. 2, ændres  

 »anmeldes til ægtepagtsbogen« til: »registreres efter reglerne  

 om ægtepagt.« 18. § 53, stk. 3, der bliver § 63, stk. 3, affattes  

 således:
»Stk. 3. En ægtepagt, som er oprettet i medfør af artikel 4 i  

 den under 6. februar 1931 mellem Danmark, Finland, Island, Norge og Sverige  

 afsluttede konvention, skal, såfremt parterne eller en af dem på  

 oprettelsestiden er bosat her, for at være gyldig over for tredjemand her i  

 landet være registreret her efter reglerne om ægtepagt.
Bosætter ægtefællerne  

 eller en af dem sig efter ægtepagtens oprettelse her i landet, gælder om  

 indtrædelsen af registreringens retsvirkning regler svarende til de i stk. 2,  

 2. pkt., fastsatte.« 19. §§ 53 a - 58 udgår.
§ 2 Stk. 1. Loven træder i kraft den 1. juli 1993.
 Stk. 2. Samtidig med lovens ikrafttræden ophæves §§ 40-42 i  

 lov nr. 134 af 18. april 1925 om Grønlands styrelse.
§ 3 Stk. 1. Loven finder tillige anvendelse over for ægtefæller, der  

 har indgået ægteskab inden lovens ikrafttræden, jf. dog stk. 2.
 Stk. 2. Ægtepagter, der i overensstemmelse med de hidtidige regler  

 er oprettet før lovens ikrafttræden, bevarer deres gyldighed uden  

 registrering, for så vidt de ikke strider imod lovens krav til indhold og  

 form.
Stk. 3. Bestemmelser om særeje i testamenter, der er oprettet  

 inden lovens ikrafttræden, skal forstås som bestemmelser om skilsmissesæreje,  

 medmindre andet fremgår af omstændighederne.
Dette gælder dog ikke, hvis  

 testator er afgået ved døden inden lovens ikrafttræden, eller hvis den  

 testamentariske bestemmelse er gjort uigenkaldelig.
