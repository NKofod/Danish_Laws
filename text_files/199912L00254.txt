Fremsat den 30. marts 2000 af  

 undervisningsministeren (Margrethe Vestager) Forslag til Lov om statens voksenuddannelsesstøtte  

 (SVU) Kapitel 1 Formål § 1. Loven har til formål at skabe økonomisk  

 grundlag for, at voksne kortuddannede kan deltage i uddannelse på  

 folkeskoleniveau og i gymnasial uddannelse, og at voksne kan deltage i  

 videregående uddannelse.
Kapitel 2 Uddannelsessøgende, der har ret til SVU § 2. Uddannelsessøgende har ret til statens  

 voksenuddannelsesstøtte (SVU), når de 1)	er i alderen fra 25 år og op til 60 år, jf. dog  

 stk. 2, 2)	er beskæftigede uden offentligt tilskud som  

 lønmodtagere, selvstændige erhvervsdrivende eller medarbejdende  

 ægtefæller, jf. dog § 11, 3)	gennemgår en uddannelse, der giver ret til SVU, jf. § 4,  

 stk. 1, og § 8, stk. 1, 4)	er studieaktive, jf. § 14, 5)	er tilmeldt folkeregistret i Danmark eller er danske statsborgere,  

 tilhører det danske mindretal i Sydslesvig eller i henhold til  

 international overenskomst har ret til SVU på lige fod med danske  

 statsborgere, 6)	ikke får anden offentlig støtte, der tilsigter at  

 dække leveomkostningerne, 7)	ikke får ydelser, der skal dække udgifter til  

 aflønning af medhjælper i uddannelsesperioden og 8)	ikke har ret til løn fra et praktiksted i  

 uddannelsesperioden.
 Stk. 2. Uddannelsessøgende, der er i alderen fra 20  

 år og op til 25 år, kan få SVU til forberedende  

 voksenundervisning, jf. § 5, stk. 2.
Stk. 3. For at få SVU efter kapitel 3 er det en betingelse,  

 at den uddannelsessøgende har været i beskæftigelse, jf.  

 stk. 1, nr. 2, hos nuværende arbejdsgiver i mindst 26 uger  

 umiddelbart, før uddannelsen begynder.
Er den  

 uddannelsessøgende sæsonarbejder, løsarbejder eller  

 vikar, kan de 26 uger hos samme arbejdsgiver optjenes over en periode  

 på 2 år.
Stk. 4. For at få SVU efter kapitel 4, er det en  

 betingelse, at den uddannelsessøgende inden for en periode på 5  

 år, før uddannelsen begynder, har været i  

 beskæftigelse, jf. stk. 1, nr. 2, svarende til mindst 3 års  

 fuldtidsbeskæftigelse.
Er den uddannelsessøgende  

 deltidsbeskæftiget, dog svarende til mindst 2 års  

 fuldtidsbeskæftigelse.
 Stk. 5. For uddannelsessøgende, der er i  

 beskæftigelse som lønmodtagere, jf. stk. 1, nr. 2, er det  

 yderligere en betingelse, at lønmodtageren træffer aftale med  

 sin nuværende arbejdsgiver om orlov til deltagelse i uddannelse.  

 Aftalen skal indeholde nærmere vilkår for den  

 uddannelsessøgendes tilbagevenden til arbejdspladsen efter  

 uddannelsesperiodens udløb eller afbrydelse.
 Stk. 6. Undervisningsministeren kan fastsætte  

 nærmere regler om betingelserne i stk. 1, nr. 1-8, og kan herunder  

 fravige aldersbetingelsen i stk. 1, nr. 1, i forbindelse med  

 jobrotation.
 § 3. For at få SVU efter bestemmelserne i kapitel 3 til  

 uddannelse på folkeskoleniveau og til gymnasial uddannelse skal de  

 uddannelsessøgende være kortuddannede.
Stk. 2. Kortuddannede ifølge stk. 1 er  

 uddannelsessøgende, der har indtil 1)	7-8 års skolegang suppleret med en erhvervsrettet uddannelse  

 eller uddannelse svarende hertil eller 2)	9-10 års skolegang suppleret med 2 års erhvervsrettet  

 uddannelse eller en forældet erhvervsrettet uddannelse.
 Stk. 3. Undervisningsministeren kan fastsætte  

 nærmere regler om betingelserne efter stk. 2 og kan herunder  

 fastsætte regler om, i hvilke situationer der kan ses bort fra  

 skolegang eller erhvervsrettet uddannelse.
Kapitel 3 Uddannelse på folkeskoleniveau og gymnasial  

 uddannelse, der giver ret til SVU.
Klippekort og deltagerbetaling.
 § 4. Undervisningsministeren fastsætter nærmere  

 regler om, hvilke uddannelser der på følgende områder kan  

 gives SVU til:
 1)	Forberedende voksenundervisning.
 2)	Almen voksenuddannelse.
 3)	Gymnasial uddannelse.
 4)	Anden uddannelse på tilsvarende niveau, jf. nr. 1-3.
 Stk. 2. Undervisningsministeren kan fastsætte regler om  

 uddannelsestiden og om, at der kan tildeles SVU til kombinationer af de  

 uddannelser, der er nævnt i stk. 1, nr. 1-4.
 Stk. 3. Undervisningsministeren kan fastsætte regler om  

 omfanget af den uddannelsessøgendes adgang til SVU til deltagelse i  

 undervisning efter stk. 1, nr. 1.
 § 5. SVU til uddannelse på folkeskoleniveau og til  

 gymnasial uddannelse, jf. § 4, stk. 1, gives inden for et samlet  

 støttesystem (klippekort til uddannelse på folkeskoleniveau og  

 til gymnasial uddannelse) på højst 80 uger omregnet til heltid,  

 jf. dog § 6 og § 11, stk. 2. Der kan herudover opnås SVU  

 til forberedende voksenundervisning i de perioder, der er nævnt i  

 stk. 2 og 3.
 Stk. 2. Uddannelsessøgende, der er i alderen fra 20  

 år og op til 25 år, kan i indtil 18 uger omregnet til heltid  

 få SVU til forberedende voksenundervisning, jf. § 2, stk. 2.  

 SVU tildeles inden for den periode på 30 uger omregnet til heltid, der  

 er nævnt i § 10 i lov om godtgørelse ved deltagelse i  

 erhvervsrettet voksen- og efteruddannelse.
 Stk. 3. Uddannelsessøgende, der ikke kan få SVU  

 inden for den periode, der er nævnt i stk. 1, 1. pkt., på  

 grund af fradrag efter § 6, stk. 1, af støtte udbetalt  

 før den 1. juli 2000, kan få SVU i op til 18 uger omregnet til  

 heltid til forberedende voksenundervisning.
 Stk. 4. Undervisningsministeren kan fastsætte regler om  

 støttesystemet (klippekortet) og om administration af de perioder, der  

 er nævnt i stk. 2 og 3.
§ 6. Voksenuddannelsesstøtte, der er tildelt efter den  

 hidtil gældende lov om støtte til voksenuddannelse, jf.  

 § 23, stk. 2-4, og tidligere lovgivning om støtte til  

 voksenuddannelse, fradrages i den periode, der er nævnt i § 5,  

 stk. 1, 1. pkt.
Undervisningsministeren kan fastsætte regler om  

 fradraget.
 Stk. 2. Perioder med orlovsydelse til uddannelse, der inden  

 for en periode på 5 år før tidspunktet for  

 ansøgning om SVU er tildelt efter bestemmelserne i lov om orlov,  

 fradrages i den periode, der er nævnt i § 5, stk. 1, 1. pkt..  

 Fradraget opgøres af den uddannelsessøgendes  

 arbejdsløshedskasse efter de regler, der er fastsat herom efter lov om  

 orlov.
 § 7. Undervisningsministeren kan fastsætte nærmere  

 regler om, at staten yder tilskud til hel eller delvis dækning af  

 deltagerbetaling til uddannelsessøgende, der modtager SVU til  

 uddannelse på folkeskoleniveau og til gymnasial uddannelse.
Kapitel 4 Videregående uddannelse, der giver ret til SVU.
Et  

 begrænset støttesystem.
 § 8. Undervisningsministeren fastsætter nærmere  

 regler om, hvilke uddannelser der på følgende områder kan  

 gives SVU til:
 1)	Videregående uddannelse, der udbydes som åben  

 uddannelse, og som er omfattet af en uddannelsesbekendtgørelse.
 2)	Fagspecifikke kurser på tilsvarende niveau, jf. nr. 1, der  

 udbydes som åben uddannelse.
 Stk. 2. Undervisningsministeren kan fastsætte regler om  

 uddannelsestiden og om, at der kan tildeles SVU til kombinationer at de  

 uddannelser, der er nævnt i stk. 1.
 Stk. 3. Undervisningsministeren kan fastsætte regler om  

 omfanget af SVU, der kan gives til afgangsprojekter og specialeskrivning i  

 forbindelse med uddannelser, der er omfattet af lov om erhvervsrettet  

 grunduddannelse og videregående uddannelse (videreuddannelsessystemet)  

 for voksne.
 § 9. SVU til videregående uddannelse gives efter et  

 begrænset støttesystem på højst 52 uger på  

 heltid inden for en periode på 5 år, jf. dog § 10 og  

 § 11, stk. 2.
 Stk. 2. Undervisningsministeren kan fastsætte regler om  

 støttesystemet.
 § 10. Perioder med orlovsydelse til uddannelse, der  

 inden for en periode på 5 år før tidspunktet for  

 ansøgning om SVU er tildelt i medfør af bestemmelserne i lov om  

 orlov, fradrages i den periode, der er nævnt i § 9, stk. 1.  

 Fradraget opgøres af den uddannelsessøgendes  

 arbejdsløshedskasse efter de regler, der er fastsat herom efter lov om  

 orlov.
Kapitel 5 SVU til ledige i dagpengeperioden § 11. Ledige dagpengeberettigede, der opfylder  

 støttebetingelserne efter kapitel 2, kan få SVU i op til 6 uger  

 til de uddannelsesforløb, der er støtteberettigende efter  

 § 4, stk. 1, og § 8, stk. 1, hvis de befinder sig i  

 dagpengeperioden under hele perioden med SVU, jf.  

 arbejdsløshedsforsikringslovens § 55, stk. 1. SVU kan ikke  

 anvendes i forbindelse med en handlingsplan, jf. lov om en aktiv  

 arbejdsmarkedspolitik.
 Stk. 2. Tildeling af SVU efter stk. 1 sker inden for de  

 begrænsede støttesystemer, der er nævnt i § 5,  

 stk. 1-3, og § 9, stk. 1.
 Stk. 3. I den periode på højst 6 uger, der er  

 nævnt i stk. 1, fratrækkes perioder, hvor den ledige inden  

 for dagpengeperioden har modtaget godtgørelse efter lov om  

 godtgørelse ved deltagelse i erhvervsrettet voksen- og  

 efteruddannelse.
 Stk. 4. Ledige med ret til 6 ugers selvvalgt uddannelse skal i  

 perioder med SVU stå til rådighed for arbejde formidlet af  

 arbejdsformidlingen eller arbejdsløshedskassen.
 Stk. 5. For ledige med ret til 6 ugers selvvalgt uddannelse  

 medregnes perioder med SVU i ydelsesperioden ved ledighed efter § 52 a  

 og § 55 i lov om arbejdsløshedsforsikring m.v.
 Stk. 6. Dagpengeberettigede ledige, der har opbrugt retten til  

 6 ugers selvvalgt uddannelse, har ret til en ny 6 ugers periode, hvis de  

 begynder på en ny dagpengeperiode, jf. § 55, stk. 1, i lov om  

 arbejdsløshedsforsikring m.v.
 Stk. 7. Undervisningsministeren kan efter forhandling med  

 arbejdsministeren fastsætte nærmere regler efter stk. 3, 4  

 og 5, herunder om, at arbejdsformidlingen kan fravige kravet i stk. 4 om  

 at stå til rådighed.
Kapitel 6 Omfang, beregning, tildeling og bortfald af SVU § 12. SVU gives som tilskud til dækning af den  

 uddannelsessøgendes leveomkostninger for en periode, der svarer til  

 den normerede uddannelsestid.
 Stk. 2. SVU kan gives til uddannelse i sammenlagt mindst 1 uge  

 omregnet til heltid og sammenlagt højst i de perioder, der er  

 nævnt i § 5, stk. 1-3, § 9, stk. 1, og § 11,  

 stk. 1.
 Stk. 3. Undervisningsministeren kan fastsætte regler om,  

 at der til de uddannelser, der er nævnt i § 4, stk. 1, kan  

 gives SVU til deltidsuddannelse.
§ 13. SVU til heltidsuddannelse udgør et beløb  

 pr. uge svarende til arbejdsløshedsdagpengenes højeste  

 beløb, jf. § 47 i lov om arbejdsløshedsforsikring m.v.
Ved  

 deltidsuddannelse nedsættes SVU forholdsmæssigt.
 Stk. 2. SVU gives på baggrund af en beregnet ugentlig  

 uddannelsestid, jf. § 4, stk. 2, og § 8, stk. 2. Der kan  

 dog ikke gives SVU for uddannelsestid, der overstiger den ugentlige  

 nedsættelse af arbejdstiden.
 Stk. 3. Nedsættelsen af arbejdstiden kan ikke overstige  

 den uddannelsessøgendes gennemsnitlige arbejdstid de seneste 10 uger  

 forud for ansøgningen om SVU.
 Stk. 4. SVU gives ikke til uddannelse, der i alt berettiger  

 til mindre end ugesatsen for heltidsuddannelse, jf. stk. 1.
 Stk. 5. Undervisningsministeren kan fastsætte  

 nærmere regler om beregning af SVU, herunder om beregning af SVU til  

 ledige, og om tildeling af SVU under kortere afbrydelser af undervisningen,  

 der skyldes uddannelsesstedets forhold.
 Stk. 6. Undervisningsministeren kan fastsætte regler om  

 udbetaling af SVU til arbejdsgiveren i tilfælde, hvor der er truffet  

 aftale om, at arbejdsgiveren fortsætter med at udbetale sædvanlig  

 løn under uddannelsen, forudsat at lønnen mindst svarer til  

 SVU, og om udbetaling af tilskud til deltagerbetaling efter § 7 til  

 arbejdsgivere, der betaler for undervisningen.
§ 14. Det er en betingelse for at modtage SVU, at den  

 uddannelsessøgende har deltaget i uddannelsen og de dertil knyttede  

 aktiviteter.
Ophører den uddannelsessøgende med at deltage i et  

 planlagt uddannelsesforløb, bortfalder SVU for den resterende del af  

 uddannelsesforløbet med udgangen af den kalenderuge, hvori den  

 uddannelsessøgende er holdt op.
 Stk. 2. Undervisningsministeren fastsætter regler om  

 ophør og om fravær fra uddannelsen på grund af sygdom,  

 barsel og lignende og om fravigelse af den maksimale periode med SVU som  

 følge heraf.
 § 15. En uddannelsessøgende, der er omfattet af lovligt  

 varslet strejke, lockout eller blokade (lovlig konflikt), jf. § 61 i lov  

 om arbejdsløshedsforsikring m.v., har ikke ret til SVU, så  

 længe konflikten varer.
 Stk. 2. Uddannelsessøgende, som forud for den lovligt  

 varslede strejke, lockout eller blokade er begyndt på uddannelse med  

 SVU og deltager i uddannelse, når konflikten bryder ud, kan  

 gennemføre og afslutte uddannelsen med SVU.
 § 16. Den uddannelsessøgende skal betale SVU tilbage,  

 hvis betingelserne for SVU ikke er opfyldt, og den uddannelsessøgende  

 vidste eller burde vide dette.
 Stk. 2. Undervisningsministeren kan fastsætte regler om  

 tilbagebetalingen efter stk. 1. Det kan herunder fastsættes, at en  

 afdragsordning bortfalder, hvis den uddannelsessøgende trods  

 påkrav ikke betaler en ydelse.
Stk. 3. Beløb, der skal betales tilbage, forrentes fra  

 den første i den måned, der følger 2 måneder efter,  

 at kravet om tilbagebetaling er fremsat.
Den til enhver tid skyldige  

 gæld forrentes med en årlig rente, der svarer til den, der  

 følger af lov om renter ved forsinket betaling.
Renten tilskrives  

 månedligt.
Stk. 4. Beløb, der skal betales tilbage efter  

 stk. 1, og påløbne renter kan efter ansøgning  

 eftergives, hvis 1)	den uddannelsessøgende er tilkendt førtidspension  

 eller invaliditetsydelse efter lov om social pension eller 2)	den uddannelsessøgendes erhvervsevne er nedsat i tilsvarende  

 omfang.
 Stk. 5. Bedømmelse af, om der kan ske eftergivelse  

 efter stk. 4, kan tidligst ske 4 år efter, at den seneste  

 uddannelse er ophørt.
§ 17. Misligholdt gæld efter § 16, herunder  

 påløbne renter, kan inddrives af Finansstyrelsen.
Gælden  

 inddrives ved udpantning.
Inddrivelse kan endvidere ske ved indeholdelse i  

 løn mv. hos den pågældende efter reglerne for inddrivelse  

 af personlige skatter i kildeskatteloven.
 Stk. 2. Undervisningsministeren kan fastsætte  

 nærmere regler om fremgangsmåden i forbindelse med  

 lønindeholdelse efter stk. 1, herunder om klageadgang og  

 klagefrist.
 § 18. Undervisningsministeren kan fastsætte regler om  

 straf af bøde for overtrædelse af regler fastsat efter  

 § 17, stk. 2.
 Stk. 2. Er en overtrædelse begået af et selskab  

 m.v. (juridiske personer), kan der pålægges strafansvar efter  

 reglerne i straffelovens kapitel 5.
Kapitel 7 Administration, klageadgang mv.
 § 19. SVU administreres af Styrelsen for Statens  

 Uddannelsesstøtte (styrelsen).
 § 20. Styrelsen kan hos skattemyndighederne, andre offentlige  

 myndigheder, private institutioner og arbejdsløshedskasser indhente de  

 oplysninger om den uddannelsessøgende, der er nødvendige for  

 tildeling af, tilbagebetaling af og kontrol med SVU.
 Stk. 2. Styrelsen kan til uddannelsesstederne og  

 arbejdsløshedskasserne videregive de oplysninger om den  

 uddannelsessøgende, der er nødvendige ved varetagelsen af  

 opgaver efter denne lov, jf. § 21, stk. 1.
Stk. 3. Undervisningsministeren kan fastsætte regler  

 om 1)	adgangen til at indhente oplysninger efter stk. 1 og kan  

 herunder fastsætte, hvilke oplysninger der skal gives i elektronisk  

 form, 2)	administrationen, herunder om ansøgning, frister for  

 ansøgning, opbevaring af ansøgninger og breve mv., tildeling,  

 udbetaling og tilbagebetaling af SVU, 3)	dokumentation for nedsat arbejdstid, 4)	dokumentation for deltagelse i undervisningen og 5)	at ansøgere og arbejdsgivere skal give alle oplysninger,  

 herunder personnumre, der er nødvendige for tildeling af  

 SVU.
 § 21. Undervisningsministeren kan bestemme, at opgaver, som  

 efter denne lov varetages af styrelsen, helt eller delvist henlægges  

 til vedkommende uddannelsessted og efter forhandling med arbejdsministeren  

 til anerkendte arbejdsløshedskasser.
 Stk. 2. Undervisningsministeren kan fastsætte regler om  

 uddannelsesstedernes og efter forhandling med arbejdsministeren om  

 arbejdsløshedskassernes administration af opgaver efter  

 stk. 1.
 Stk. 3. I det omfang uddannelsessteder, der ikke er en del af  

 den offentlige forvaltning, tillæges beføjelser til at  

 træffe afgørelser efter denne lov, gælder  

 forvaltningsloven og offentlighedsloven for disse uddannelsessteder.
 Stk. 4. Afgørelser, der træffes af  

 uddannelsesstederne og arbejdsløshedskasserne efter stk. 1, kan  

 styrelsen ændre efter klage eller på egen foranledning.
 Stk. 5. Styrelsen fører tilsyn med uddannelsesstedernes  

 og arbejdsløshedskassernes varetagelse af opgaver efter stk. 1.  

 Undervisningsministeren kan fastsætte regler om, at styrelsen fra  

 uddannelsesstederne og efter forhandling med arbejdsministeren fra  

 arbejdsløshedskasserne kan kræve oplysninger, der er  

 nødvendige for varetagelsen af tilsynet.
 Stk. 6. Styrelsen vejleder uddannelsessteder og  

 arbejdsløshedskasser om SVU.
 § 22. Afgørelser, der træffes af styrelsen efter  

 denne lov, kan ikke indbringes for undervisningsministeren.
 Stk. 2. Afgørelser truffet af styrelsen om beregning,  

 tildeling, udbetaling og tilbagebetaling af SVU kan inden 4 uger efter  

 meddelelsen af afgørelsen indbringes for Ankenævnet for  

 Uddannelsesstøtten af den, som afgørelsen vedrører.
Stk. 3. Undervisningsministeren kan fastsætte regler om,  

 at klagen stiles til Ankenævnet for Uddannelsesstøtten og sendes  

 til styrelsen.
Hvis styrelsen fastholder afgørelsen, sendes klagen til  

 ankenævnet med en udtalelse.
Ankenævnet træffer den  

 endelige administrative afgørelse.
 Stk. 4. Afgørelser truffet af uddannelsesstedet eller  

 arbejdsløshedskassen, jf. § 21, stk. 1, kan inden 4 uger  

 efter meddelelsen af afgørelsen indbringes for styrelsen af den, som  

 afgørelsen vedrører.
 Stk. 5. Ankenævnet for Uddannelsesstøtten, jf.  

 stk. 2, eller styrelsen, jf. stk. 4, kan indtil 6 måneder  

 efter meddelelsen af afgørelsen se bort fra overskridelse af fristen i  

 stk. 2 og 4, når overskridelsen af særlige grunde er  

 undskyldelig.
Stk. 6. De afgørelser, som  

 arbejdsløshedskasserne træffer om opgørelse af tidligere  

 forbrug af perioder med uddannelsesorlov, jf. § 6, stk. 2, og  

 § 10, og de afgørelser arbejdsløshedskasserne  

 træffer om lediges dagpengeret, om hvorvidt den ledige befinder sig i  

 dagpengeperioden og om forbrug af 6 ugers selvvalgt uddannelse, jf.  

 § 11, kan indbringes for Direktøren for  

 Arbejdsløshedsforsikringen, jf. § 98 i lov om  

 arbejdsløshedsforsikring mv.
Direktørens afgørelse kan  

 endvidere indbringes for Arbejdsmarkedets Ankenævn efter samme lovs  

 § 99.
Kapitel 8 Ikrafttræden mv.
 § 23. Loven træder i kraft den 1. januar 2001.
 Stk. 2. Lov om støtte til voksenuddannelse, jf.  

 lovbekendtgørelse nr. 1157 af 20. december 1995, ophæves, jf.  

 dog stk. 3 og 4.
Stk. 3. Bestemmelserne i den i stk. 2 nævnte lov og  

 regler fastsat med hjemmel heri finder dog anvendelse for 1)	ansøgninger om støtte til voksenuddannelse, der er  

 modtaget i styrelsen før den 30. marts 2000 og 2)	ansøgninger om støtte til voksenuddannelse, hvis  

 tildelingen sker for en periode, der begynder før den 1. januar  

 2001.
 Stk. 4. Undervisningsministeren kan fastsætte regler om,  

 at bestemmelserne i den i stk. 2 nævnte lov og regler fastsat med  

 hjemmel heri i særlige tilfælde finder anvendelse for tildeling  

 af støtte til voksenuddannelse for tiden efter den 1. januar 2001.
§ 24. I lov om højere forberedelseskursus og om  

 studieforberedende enkeltfagsundervisning for voksne m.v., jf.  

 lovbekendtgørelse nr. 821 af 4. november 1999, som ændret ved  

 lovforslag nr.
L 130, der blev vedtaget af Folketinget den 21. marts 2000,  

 foretages følgende ændring:
 1. I § 29, stk. 3, 1. pkt., ændres »lov om  

 støtte til voksenuddannelse« til: »lov om statens  

 voksenuddannelsesstøtte (SVU)«.
 § 25. I lov om påligning af indkomst- og formueskat til  

 staten, jf. lovbekendtgørelse nr. 28 af 18. januar 2000, foretages  

 følgende ændring:
 1. I § 31, stk. 1, sidste pkt., ændres »lov  

 om støtte til voksenuddannelse« til: »lov om statens  

 voksenuddannelsesstøtte (SVU)«.
 § 26. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Baggrunden for lovforslaget om statens  

 voksenuddannelsesstøtte (SVU) er at skabe rammer for de offentlige  

 uddannelser på voksen- og efteruddannelsesområdet, som sikrer, at  

 voksne har adgang til at lære og udvikle kompetencer gennem hele livet.  

 Uddannelse og fortsat tilegnelse af nye kompetencer er i dag en vigtig faktor  

 i udviklingen af såvel det enkelte menneske som samfundet og  

 virksomhederne.
 Lovforslaget er et led i opfølgningen på  

 aftalen om finansloven for 2000 om en voksen- og efteruddannelsesreform,  

 indgået i november 1999 mellem regeringen (Socialdemokratiet  og Det Radikale Venstre), Socialistisk  

 Folkeparti og Centrum Demokraterne samt med tilslutning fra Enhedslisten.
Aftalepartierne ønsker med reformen at styrke  

 kompetenceudviklingen for alle, og især at styrke indsatsen for de  

 kortuddannede.
Derfor er omdrejningspunktet for reformen dels en  

 målretning af den offentlige involvering og finansiering mod  

 opkvalificering af kortuddannede, dels etablering af et bredt tilbud af  

 videreuddannelse til alle, herunder også personer, der allerede har en  

 erhvervskompetencegivende uddannelse.
 Adgang for den enkelte og for virksomhederne til at  

 opnå støtte til dækning af og lønrefusion for tabt  

 arbejdsfortjeneste i forbindelse med deltagelse i voksen- og efteruddannelse  

 er et afgørende parameter for opfyldelsen af aftalepartiernes  

 mål med reformen.
 Som et centralt element i sikringen af kvalitet og  

 relevans i de offentlige voksen  og efteruddannelser gennemføres  

 derfor med lovforslaget om statens voksenuddannelsesstøtte (SVU) og  

 med lovforslaget om godtgørelse ved deltagelse i erhvervsrettet  

 voksen- og efteruddannelse dels en målretning, dels en forenkling af  

 den offentlige involvering i støtte til dækning af mistet  

 arbejdsfortjeneste i forbindelse med voksnes deltagelse i voksen- og  

 efteruddannelse.
Målretningen indebærer for det første,  

 at den offentlige finansiering i højere grad end tilfældet er i  

 dag, bliver prioriteret personer, som i ungdomsårene ikke har  

 fået en kompetencegivende uddannelse.
Med lovforslaget om statens  

 uddannelsesstøtte for voksne (SVU) sikres kortuddannede et  

 økonomisk grundlag for at forbedre basale almene færdigheder.  

 Med etableringen af Arbejdsmarkedets UddannelsesFinansiering (AUF) sikres  

 især kortuddannede økonomisk grundlag for deltagelse i  

 erhvervsrettet voksen- og efteruddannelse.
 Kortuddannede vil endvidere i særlig grad blive  

 prioriteret ved, at reformen indebærer forbedrede muligheder for, at  

 flere voksne kortuddannede kan gennemføre en uddannelse på  

 faglært niveau (jf. lovforslaget om erhvervsrettet grunduddannelse og  

 om videregående uddannelse (videreuddannelsessystemet for voksne) ved,  

 at der sikres og udvikles relevante uddannelser med kompetencer til  

 kortuddannede, og ved, at mange flere voksne, der i dag mangler  

 grundlæggende læse- og regnefærdigheder, får disse  

 kundskaber (jf. lovforslaget om forberedende voksenundervisning, FVU).
 Prioriteringen af kortuddannede indebærer, at  

 virksomhederne og den enkelte selv vil få et større ansvar i  

 forhold til finansieringen af indsatsen for de bedre uddannede og i forhold  

 til den mere virksomhedsrettede undervisning.
Målretningen indebærer for det andet, at den  

 offentlige finansiering i højere grad end i dag målrettes formel  

 kompetencegivende uddannelse.
Med lovforslaget om statens  

 uddannelsesstøtte for voksne sikres en målretning af den  

 offentlige involvering mod dels almen undervisning til kortuddannede, dels  

 formel kompetencegivende efteruddannelse udover faglært niveau.
 Styrkelsen af de formelt kompetencegivende uddannelser  

 sikres derudover ved, at der med lovforslaget om erhvervsrettet  

 grunduddannelse og videregående uddannelse (videreuddannelsessystemet)  

 for voksne etableres grunduddannelse for voksne og videreuddannelsestilbud,  

 der tager udgangspunkt i den enkeltes uddannelsesbaggrund og erfaring fra  

 arbejdsmarkedet (den enkeltes realkompetence).
 Forenklingen af voksen- og efteruddannelserne  

 gennemføres bl.a. ved, at de tre eksisterende  

 godtgørelsesordninger for voksnes deltagelse i voksen- og  

 efteruddannelse (AMU-kursusgodtgørelse, voksenuddannelsesstøtte  

 og uddannelsesorlovsydelse) lægges om til et mere overskueligt system,  

 hvor der i forhold til den enkelte uddannelse alene ydes lønrefusion  

 eller individuel støtte efter ét regelsæt.
 De eksisterende godtgørelsesordninger for  

 beskæftigedes deltagelse i voksen- og efteruddannelse foreslås  

 erstattet af to nye støttesystemer:
1.	En støtteordning til voksne beskæftigedes uddannelse  

 på grundskoleniveau, hf-enkeltfag samt videreuddannelse ud over  

 erhvervsuddannelsesniveau.
Det er denne voksenuddannelsesstøtte, der  

 er indeholdt i dette lovforslag.
 2.	Et andet støttesystem til voksne beskæftigedes  

 erhvervsrettede voksen- og efteruddannelse til og med  

 erhvervsuddannelsesniveau, der indeholdes i godtgørelsen ved  

 deltagelse i erhvervsrettet voksen- og efteruddannelse, jf. det lovforslag  

 herom, som arbejdsministeren har fremsat samtidig med dette  

 lovforslag.
2. De gældende støtteordninger Den foreslåede støtteordning erstatter de  

 dele af den gældende orlov til uddannelse og støtte til  

 voksenuddannelse (VUS), der ikke indplaceres i Arbejdsmarkedets  

 UddannelsesFinansiering.
Uddannelsesorlov Uddannelsesorloven er en arbejdsmarkedspolitisk og  

 uddannelsespolitisk ordning, der blev indført i 1992 og  

 afgørende ændret i 1994. Uddannelsesorloven blev indført  

 både som led i bestræbelserne på at nedbringe den dengang  

 meget høje ledighed og for at sikre arbejdsstyrken gode efter- og  

 videreuddannelsesmuligheder.
Personer, der er fyldt 25 år, kan aftale orlov med  

 arbejdsgiveren, hvis vedkommende er medlem af en arbejdsløshedskasse  

 og vedbliver at være det i orlovsperioden.
Dagpengeberettigede ledige i  

 dagpengeperioden kan opnå orlov til selvvalgt uddannelse i op til 6  

 uger.
Herudover er kun beskæftigede personer berettigede til orlov,  

 hvis vedkommende har været beskæftiget i mindst 3 år inden  

 for de seneste 5 år.
Orlov til uddannelse ydes til alle offentlige uddannelser  

 til og med korte videregående uddannelser samt til mellemlange og lange  

 videregående uddannelser, der udbydes efter reglerne om åben  

 uddannelse.
Der ydes ikke uddannelsesorlov til uddannelse på  

 daghøjskoler og folkehøjskoler.
Der ydes endvidere orlov til  

 uddannelser på Danmarks Forvaltningshøjskole, Dansk  

 Kommunalkursus og Den kommunale højskole samt  

 uddannelsesforløb, der udbydes af danske myndigheder i  

 overensstemmelse med regler fastsat i medfør af lov om  

 administrationen af tilskud fra Den Europæiske Socialfond.
Orlov til uddannelse skal have en varighed af mindst 1 uge  

 og kan højst opnås i 52 uger inden for 5 år.
Orlovsydelsen  

 svarer til højeste dagpengebeløb.
Orlov til uddannelse kan kun  

 anvendes til uddannelse på fuld tid.
 Orlovsreglerne administreres af arbejdsformidlingerne og  

 arbejdsløshedskasserne.
Støtte til voksenuddannelse (VUS) VUS er en strukturpolitisk ordning, der blev  

 indført i 1989. Ordningen skal skabe økonomisk grundlag for, at  

 voksne personer i beskæftigelse, som har kort skolegang eller  

 uddannelse, kan deltage i almendannende og erhvervsrettet voksenundervisning  

 i arbejdstiden.
Lovens sigte er primært at rette op på de  

 eksisterende uddannelsesmæssige forskelle i samfundet ved, at den  

 kortuddannede kan supplere sin skole- og erhvervsuddannelse.
 Personer, der er fyldt 25, men ikke 61 år, har ret  

 til VUS, hvis de er kortuddannede, har haft mindst ½ års  

 beskæftigelse hos nuværende arbejdsgiver og er optaget på  

 en uddannelse, der berettiger til VUS.
VUS ydes til studie- og erhvervskompetencegivende  

 uddannelser på folkeskole- og ungdomsuddannelsesniveau, der er oprettet  

 ved eller i henhold til lov, og til andre kvalificerende  

 uddannelsesforløb tilrettelagt for voksne - fortrinsvis uddannelser,  

 der er tilrettelagt ved eller i henhold til lov, fx kurser for  

 læsesvage, kurser for personer, der savner grundlæggende kendskab  

 til matematik og regning, og kurser for indvandrere og flygtninge.
Der ydes  

 ikke længere VUS til uddannelse på daghøjskoler og  

 folkehøjskoler.
VUS ydes endvidere til pædagoguddannelsen,  

 når den er udbudt under åben uddannelse for deltagere med  

 forudgående erhvervserfaring, og til uddannelser på Danmarks  

 Forvaltningshøjskole, Dansk Kommunalkursus, Den Kommunale  

 Højskole samt uddannelse udbudt med tilskud fra danske myndigheder  

 efter regler, fastsat i medfør af lov om administration af tilskud fra  

 Den Europæiske Socialfond.
VUS svarer til dagpengenes højeste beløb og  

 kan modtages i mindst 1 uge og maksimalt 80 uger.
VUS kan oppebæres ved  

 deltidsundervisning, der har et omfang af mindst 6 timer om ugen, hvor  

 godtgørelsen nedsættes forholdsmæssigt.
Samtidig omfatter  

 VUS tilskud til deltagerbetaling ved visse uddannelser.
 VUS-ordningen administreres af Styrelsen for Statens  

 Uddannelsesstøtte (styrelsen).
Kombination af de gældende godtgørelser Beskæftigede personer i alderen 25 til 60 år,  

 som er kortuddannede, kan i dag kombinere rettighederne i de to  

 godtgørelsesordninger til den samme uddannelse eller uddannelsestype,  

 således at en person fx først anvender 80 ugers VUS og  

 dernæst 52 ugers orlovsydelse.
3. Lovforslagets indhold Lovforslaget skal ses i sammenhæng med de samtidigt  

 hermed fremsatte forslag til lov om godtgørelse ved deltagelse i  

 erhvervsrettet voksen- og efteruddannelse, lov om forberedende  

 voksenundervisning og lov om erhvervsrettet grunduddannelse og om  

 videregående uddannelse (videreuddannelsessystemet) for voksne.
 Hensigten med lovforslaget om SVU er at sikre voksne et  

 økonomisk grundlag for at deltage i uddannelse på  

 folkeskoleniveau, i gymnasial uddannelse og i videregående uddannelse.  

 De kortuddannede prioriteres særligt.
Sammen med etablering af Arbejdsmarkedets  

 UddannelsesFinansiering betyder det, at der etableres et sammenhængende  

 økonomisk grundlag for deltagelse i voksen- og efteruddannelse, som  

 indebærer, at det altid er entydigt, hvilken form for støtte en  

 person kan oppebære til en bestemt uddannelse.
Med det ændrede  

 støttesystem sker der samtidig en målretning, der tilvejebringer  

 større overskuelighed og enkelhed.
Støtten, der svarer til  

 arbejdsløshedsdagpengenes højeste sats, gives som et tilskud  

 til dækning af leveomkostninger som kompensation for det  

 indtægtstab, den uddannelsessøgende har ved at deltage i  

 undervisning i arbejdstiden.
Får den uddannelsessøgende  

 løn under uddannelsen, vil uddannelsesstøtten kunne udbetales  

 til arbejdsgiveren.
Det samme gælder evt. deltagerbetaling, som  

 arbejdsgiveren har betalt.
Aftalepartierne lægger vægt på, at SVU  

 tildeles efter objektive kriterier med hensyn til bl.a. ydelsens  

 størrelse, målgruppe og uddannelsesniveau.
Med lovforslaget  

 videreføres en lang række væsentlige principper og regler  

 fra de eksisterende støtteordninger - uddannelsesorlov og  

 voksenuddannelsesstøtte - herunder støttesatsen, aftalt ret til  

 fravær til at deltage i uddannelse, støttetiden og  

 uddannelsestilbudene.
 Der åbnes mulighed for at finansiere de  

 uddannelsessøgendes deltagerbetaling ved deltagelse i fx almen  

 voksenuddannelse og hf-enkeltfag, jf. det lovforslag om ændring af lov  

 om almen voksenuddannelse og af lov om kursus til højere  

 forberedelseseksamen og om studieforberedende enkeltfagsundervisning for  

 voksne m.v., der blev fremsat i Folketinget den 3. december 1999 som  

 lovforslag nr. 130, som blev vedtaget af Folketinget den 21. marts 2000.
 Det foreslås, at loven træder i kraft den 1.  

 januar 2001.
 Prioritering af de kortuddannedes undervisning i almene  

 færdigheder på grundskoleniveau m.v.
 Den offentlige finansiering skal i højere grad  

 målrettes de grupper, som ellers har en risiko for en svag  

 arbejdsmarkedstilknytning i videnssamfundet, og de uddannelser, som  

 virksomhederne og den enkelte ikke kan forventes at ville påtage sig  

 ansvaret for finansieringen af.
 Der foreslås derfor gennemført en ordning,  

 hvorefter kortuddannede voksne i beskæftigelse kan få  

 støtte til at deltage i undervisning i almene færdigheder  

 på folkeskoleniveau og gymnasialt niveau, dvs. til uddannelser som  

 almen voksenuddannelse, forberedende voksenundervisning, som foreslås  

 oprettet ifølge et lovforslag, der er fremsat samtidig med dette  

 lovforslag, og til gymnasiale uddannelser.
 Forslaget skal ses på baggrund af, at det er  

 nødvendigt, at flere kortuddannede opkvalificeres, bl.a. for at tage  

 højde for de kommende års mindre ungdomsårgange.  

 Regeringen ønsker i særlig grad at prioritere de kortuddannede,  

 så mange flere voksne kortuddannede gennemfører en  

 erhvervskompetencegivende uddannelse, og så mange flere voksne, der i  

 dag mangler grundlæggende læse- og regnefærdigheder,  

 får disse kundskaber.
Der sker derfor en opprioritering af undervisningen af  

 kortuddannede voksne i almene færdigheder på grundskoleniveau.  

 Den nuværende indsats vil blive målrettet og struktureret gennem  

 etablering af en forberedende undervisning for voksne, som der kan gives SVU  

 til.
Undervisningen skal give kortuddannede voksne bedre muligheder for at  

 opnå de almene kundskaber, der er nødvendige for at  

 påbegynde en erhvervskompetencegivende uddannelse på  

 erhvervsuddannelsesniveau.
Målgruppen er kortuddannede fra 25 år op til  

 60 år, som har haft beskæftigelse i en periode.
Det  

 foreslås dog, at der åbnes adgang for unge på 20-24  

 år til at få SVU i op til 18 uger til forberedende  

 voksenundervisning inden for den ramme på 30 uger, som den unge i  

 øvrigt kan anvende til deltagelse i erhvervsrettet voksen- og  

 efteruddannelse, jf. bemærkningerne til § 5. SVU ved deltagelse i  

 uddannelse på folkeskoleniveau og til gymnasial uddannelse kan gives i  

 op til 80 uger én gang for alle.
Der tages dog hensyn til  

 støttetid brugt efter de gældende regler.
De  

 uddannelsessøgende, der den 1. juli 2000 har brugt støttetiden  

 på 80 uger efter lov om støtte til  

 voksenuddannelsesstøtte, skal kunne få støtte til  

 forberedende voksenundervisning i op til 18 uger.
Videreuddannelse ud over faglært niveau Fokus på kortuddannede udelukker ikke, at det  

 fortsat er en væsentlig opgave at sikre efter- og  

 videreuddannelsesmuligheder for erhvervsfagligt uddannede og for personer med  

 videregående uddannelser, jf. regeringens målsætning om, at  

 50 pct. af en ungdomsårgang gennemfører en videregående  

 uddannelse.
Det er regeringens mål, at de voksne skal have  

 adgang til livslang læring og fortsat kompetenceudvikling.
Det er  

 derfor foreslået, at der etableres et videreuddannelsessystem for  

 voksne, som sikrer et sammenhængende system for løbende og  

 systematisk kvalifikationsudvikling for personer, der i forvejen har en  

 studie- eller erhvervskompetencegivende uddannelse.
Der er derfor samtidig  

 med dette forslag fremsat forslag om en lov om et videreuddannelsessystem for  

 voksne, hvor uddannelserne udbydes inden for rammerne af lov om åben  

 uddannelse.
Det er vigtigt, at videreuddannelserne  

 tilrettelægges, så deltagerne har mulighed for at fastholde deres  

 tilknytning til arbejdsmarkedet, mens de er under videreuddannelse.  

 Uddannelserne tilrettelægges derfor normalt som deltidsuddannelser, der  

 kan følges i fritiden samtidig med erhvervsarbejde.
I de perioder,  

 hvor deltagerne skal koncentrere sig om uddannelsen på heltid, navnlig  

 specialeskrivning, vil der være mulighed for SVU efter dette  

 lovforslag.
På finansloven for 2000 er der afsat en  

 udviklingspulje på 50 mio.kr. til udvikling af nye diplomuddannelser og  

 masteruddannelser samt til arbejdet med at modulisere såvel disse  

 uddannelser som de ordinære videregående uddannelser.
Det er  

 hensigten, at også disse uddannelser eller moduler skal være  

 støtteberettigende til dele af en videregående voksenuddannelse,  

 diplom- eller masteruddannelse, der udbydes som åben uddannelse og er  

 tilrettelagt som heltidsundervisning.
Med finanslovsaftalen for 2000 er det herudover aftalt, at  

 der skal åbnes mulighed for udbud af korterevarende  

 efteruddannelsesforløb i form af kurser og lignende af 1-4 ugers  

 varighed, de såkaldte fagspecifikke kurser.
Disse kurser vil give ret  

 til SVU efter dette lovforslag, i det omfang de er tilrettelagt på  

 heltid.
 Målgruppen er voksne på 25 år op til 60  

 år, der har været i beskæftigelse i en periode.  

 Uddannelsesstøtte kan gives i højst 52 uger med mulighed for  

 genoptjening inden for 5 år.
Ledige med ret til 6 ugers selvvalgt uddannelse i dagpengeperioden Støtten gives som udgangspunkt for voksne, der er i  

 beskæftigelse.
Imidlertid er der behov for at videreføre de  

 muligheder, ledige i dag har efter lov om orlov til at få finansieret  

 deltagelse i kortere uddannelsesforløb.
Det foreslås derfor, at  

 ledige, der er dagpengeberettigede, fortsat skal have mulighed for i  

 begrænset omfang at vælge selv at påbegynde et kortere  

 uddannelsesforløb med SVU.
Baggrunden er, at der kan være  

 situationer, hvor den ledige på egen hånd træffer aftale  

 med en arbejdsgiver om en ansættelse, men hvor det er nødvendigt  

 med et kortere opkvalificerende kursus, inden den pågældende er i  

 stand til at bestride jobbet.
Der er ikke i disse situationer grund til at  

 belaste arbejdsformidlingen med at udarbejde handlingsplaner.
4. Konsekvenser af forslaget i forhold til de gældende  

 rettigheder Forslaget har en række konsekvenser for den enkelte  

 uddannelsessøgende i forhold til de nuværende rettigheder.
 1. Udvidede rettigheder for ikke-forsikrede:
 I overensstemmelse med finanslovsaftalen for 2000  

 foreslås adgangen til SVU lempet i forhold til orlovsreglerne i dag,  

 idet der ikke i forslaget stilles krav om medlemskab af en  

 arbejdsløshedskasse.
 2. Udvidelse af målgruppen af kortuddannede:
 Det foreslås, at målgruppen af kortuddannede  

 udvides i forhold til den gældende VUS-ordning, så 10 års  

 skolegang ligestilles med 9 års skolegang, dvs. at personer med 10  

 års skolegang og 2 års erhvervsrettet uddannelse eller en  

 forældet erhvervsrettet uddannelse nu defineres som kortuddannede.
 3. Målretning af mulighederne for at kombinere forskellige  

 støtteordninger til den samme uddannelse eller uddannelsestype:
Princippet i de nye støtteordninger er, at der kun  

 ydes støtte til samme uddannelse efter ét regelsæt.
Dette  

 indebærer, at den enkelte uddannelsessøgende ikke længere  

til samme uddannelse kan anvende mulighederne i én  

 støtteordning for derefter at skifte til en anden.
Muligheden for  

 først at tage 80 ugers VUS og dernæst 52 ugers uddannelsesorlov  

 (2½ år i alt) til samme uddannelse bortfalder.
Det har bl.a. betydning  

 for den samlede støtteperiode til almen uddannelse indtil  

 studiekompetencegivende ungdomsuddannelsesniveau (AVU, hf-enkeltfag mv.),  

 hvortil der fremover samlet ydes støtte til 80 ugers uddannelse efter  

 kapitel 3 i dette lovforslag, samt for meritpædagog-uddannelsen, der  

 fremover giver adgang til 52 ugers støtte inden for 5 år efter  

 kapitel 4 i dette lovforslag.
Det skal understreges, at reduktionen af  

 muligheder for at kombinere støtteordninger kun omfatter støtte  

 til den samme uddannelse eller den samme type uddannelse.
Der vil  

 således også fremover være mulighed for at kombinere SVU  

 til almen undervisning og videreuddannelse med godtgørelse til  

 erhvervsrettet uddannelse i henhold til lovforslaget om godtgørelse  

 ved deltagelse i erhvervsrettet voksen- og efteruddannelse.
Målretningen indebærer, at deltagerne i  

 meritpædagog-uddannelsen fremover alene kan få adgang til 52  

 ugers støtte inden for 5 år efter kapitel 4 i lovforslaget.
Det  

 har hidtil været muligt at kombinere VUS-ordningens 80 uger med  

 orlovsordningens 52 uger, idet meritpædagog-uddannelsen undtagelsesvist  

 som den eneste videregående uddannelse har givet adgang til VUS, der i  

 øvrigt kun ydes til kortuddannede.
Der vil i efteråret 2000  

 blive etableret en overgangsordning, der sikrer en hensigtsmæssig  

 afvikling af kombinationsordningen.
De berørte organisationer vil  

 blive inddraget ved udformningen af overgangsordningens indhold.
 4. Målretning af SVU til videregående uddannelse mod  

 åben uddannelse.
Efter forslaget kan der ikke længere ydes  

 uddannelsesstøtte til ordinære videregående udannelser,  

 men alene til videregående uddannelser udbudt som åben  

 uddannelse.
Forslaget skal ses i sammenhæng med etableringen af  

 videreuddannelsessystemet og KVU-reformen. Ændringen betyder bl.a., at  

 der ikke længere vil være adgang til støtte til deltagelse  

 i ordinære KVU-uddannelser.
5. Økonomiske konsekvenser for det offentlige Økonomiske konsekvenser De tre eksisterende godtgørelsessystemer for voksne  

 beskæftigedes deltagelse i voksen- og efteruddannelse:  

 AMU-kursusgodtgørelsen, uddannelsesorlovsordningen og VUS-ordningen,  

 medfører på finansloven for 2000 udgifter for det offentlige  

 på henholdsvis 995 mio. kr., 855 mio. kr. og 107 mio. kr.
 Med finanslovsaftalen for 2000 om en voksen- og  

 efteruddannelsesreform gennemføres en forenkling af  

 godtgørelsesordningerne, således at der fremover kun kan ydes  

 godtgørelse til den samme uddannelse efter ét regelsæt.  

 Forenklingen indebærer, at de eksisterende ordninger brydes op i to nye  

 godtgørelsesordninger i form af dette lovforslag og lovforslaget om  

 godtgørelse ved deltagelse i erhvervsrettet voksen- og  

 efteruddannelse, der fremsættes af arbejdsministeren sammen med dette  

 lovforslag.
 Det er forbundet med betydelig usikkerhed at skønne  

 over det faktiske omfang af ansøgninger og udgifter til de nye  

 ordninger, som erstatter de eksisterende godtgørelsessystemer.
Det forventes, at der overføres midler til den nye  

 SVU-ordning svarende til den aktivitet, som de eksisterende ordninger har  

 haft på de uddannelsesniveauer, som fremover vil berettige til  

 godtgørelse i henhold til dette lovforslag.
Der er i forbindelse med  

 lovforslaget udarbejdet et foreløbigt skøn over fordelingen af  

 udgifter til forsørgelse, som vil blive revideret ud fra nyere  

 statistik inden fremsættelsen af finanslovsforslag 2001, hvor udgiften  

 optages som en lovbunden bevilling.
 Den samlede overførsel mellem de eksisterende  

 ordninger og støtteordningen i dette lovforslag fremgår af  

 nedenstående tabel:
Overførsler til SVU-lov, mio. kr. (2000-priser) 2001 2002 2003 2004 Overførsel fra uddannelsesorlov til SVU til  

 grundlæggende niveau 78 168 170 170 Overførsel fra VUS til SVU til grundlæggende  

 niveau 18 26 29 31 Overførsel til grundlæggende niveau i  

 alt 96 194 199 201 Overførsel fra uddannelsesorlov til SVU til  

 videregående niveau 130 281 284 284 Overførsel fra VUS til SVU til videregående  

 niveau 18 26 29 30 Overførsel til videregående niveau i  

 alt 148 307 313 314 Overførsel til SVU i alt 244 501 512 515 Som følge af afløb fra allerede  

 påbegyndte uddannelsesforløb under orlovs- og VUS-ordningerne  

 vil midlerne fra disse ordninger blive overført gradvist til den nye  

 SVU-ordning.
Omlægningen af godtgørelsesordningerne vil  

 være fuldt indfaset i 2004.
 Udover overførslerne fra den nuværende  

 aktivitet får finanslovsaftalen for 2000 om en voksen- og  

 efteruddannelsesreform en lang række konsekvenser i form af  

 ændringer, i hvilke uddannelsestilbud der kan opnås  

 uddannelsesstøtte til - først og fremmest ved FVU-loven.
 Desuden vil der være en række ændrede  

 vilkår for adgang til uddannelsesstøtte - bl.a. vil adgangen til  

 støtte til FVU udstrækkes til også at omfatte de 20-24  

 årige, ligesom støtte til FVU udstrækkes til også at  

 omfatte støtte i indtil 18 uger til personer, som har opbrugt deres  

 VUS-ret den 1. juli 2000.
 De samlede udgifter til støtte skønnes til  

 361 mio. kr. i 2001 stigende til 659 mio. kr. i 2004, når ordningen er  

 fuldt indfaset.
Samlede udgifter til SVU-lov, mio. kr. (2000-priser) 2001 2002 2003 2004 Overførsler fra uddannelsesorlov og VUS 244 501 512 515 Merudgift for SVU til FVU 38 70 101 101 Nettoudgifter som følge af ændrede vilkår  

 ud over FVU-forslaget 79 58 43 43 SVU i alt 361 629 656 659 Hertil kommer udgifter på 20 mio. kr. i  

 2000 til systemudvikling og udgifter på 11,9 mio. kr. årligt til  

 administration og drift i de efterfølgende år.
6. Administrative konsekvenser for det offentlige Styrelsen for Statens Uddannelsesstøtte (styrelsen)  

 vil have det overordnede ansvar for administration af ordningen og har i den  

 forbindelse ansvaret for overvågning og analyse af kvaliteten og  

 effekten af systemet, understøttelse af navnlig uddannelsesstedernes  

 opgaver i forbindelse med administrationen, budget og  

 arbejdsgiveropgaver.
Der er efter lovforslaget mulighed for, at styrelsen vil  

 kunne overlade opgaver til uddannelsessteder eller anerkendte  

 arbejdsløshedskasser, således at dele af administrationen  

 decentraliseres hertil.
I første omgang tænkes bemyndigelsen  

 alene udnyttet over for uddannelsesstederne.
Arbejdsløshedskasserne  

 bistår således ikke i administrationen, men vil dog have  

 følgende opgaver i relation til lovforslaget:
orientering af medlemmer om støttebetingelserne, og påtegning af ansøgningsskemaer til  

 støtteordningen med kassernes afgørelser om opgørelse af  

 det tidligere forbrug af perioder med uddannelsesorlov, der skal  

 fratrækkes i støtterammen for den ny godtgørelse, om  

 lediges dagpengeret, om hvorvidt den ledige befinder sig i dagpengeperioden  

 og om forbrug af 6 ugers selvvalgt uddannelse.
En decentralisering af kundebetjeningsopgaver til  

 uddannelsesstederne vil kunne give en god og hurtig kundebetjening, navnlig i  

 det omfang opgaven kan understøttes elektronisk.
Decentraliseringen af  

 opgaver kan fx være rådgivning og vejledning over for de enkelte  

 uddannelsessøgende og arbejdsgivere, varetagelse af  

 ansøgningsproceduren og indberetninger om ændringer.
Der  

 forudsættes opbygget et edb-system, der giver mulighed for, at  

 uddannelsesstederne kan søge oplysninger om den  

 uddannelsessøgende til brug for vejledningen.
Et sådant system  

 vil også kunne anvendes til elektronisk indberetning af oplysninger fra  

 ansøgningen og til ændring af en tidligere ansøgning mv.,  

 så selve ansøgningsbehandlingen kan ske på  

 uddannelsesstedet.
Bevilling, støtteberegning og udbetaling vil ske i  

 styrelsen med oplysning om, at henvendelse om bevillingen mv. skal ske til  

 uddannelsesstedet.
I grundlaget for bevillingen vil ud over  

 ansøgningsoplysninger bl.a. indgå arbejdsløshedskassernes  

 afgørelse om omfanget af tidligere forbrug af uddannelsesorlovsydelse  

 og afgørelser om lediges ret til 6 ugers selvvalgt uddannelse.
 Det foreslås, at klager over afgørelser om  

 tildeling, beregning, udbetaling og tilbagebetaling af godtgørelsen  

 skal kunne indbringes for Ankenævnet for Uddannelsesstøtten  

 på linie med, hvad der gælder for afgørelser om den  

 gældende voksenuddannelsesstøtte og statens  

 uddannelsesstøtte.
Klage over de afgørelser,  

 arbejdsløshedskasserne træffer om opgørelse af tidligere  

 forbrug af perioder med uddannelsesorlov, der skal fratrækkes i  

 støtterammen for den ny godtgørelse, om lediges dagpengeret, om  

 hvorvidt den ledige befinder sig i dagpengeperioden og om forbrug af 6 ugers  

 selvvalgt uddannelse, skal indbringes for Direktøren for  

 Arbejdsløshedsforsikringen, jf. § 98 i lov om  

 arbejdsløshedsforsikring mv.
Direktørens afgørelse kan  

 endvidere indbringes for Arbejdsmarkedets Ankenævn efter samme lovs  

 § 99.
Bestemmelserne i lovforslaget om tilsyn, om at styrelsen  

 kan fastsætte regler for administrationen i  

 arbejdsløshedskasserne og om ret til at klage over afgørelser,  

 der er truffet af arbejdsløshedskasserne om SVU, foreslås for  

 det tilfælde, at det på et senere tidspunkt besluttes at udnytte  

 bemyndigelsen til at uddelegere opgaver i et sådant omfang, at  

 arbejdsløshedskasserne skal træffe egentlige afgørelser i  

 forbindelse med støtteordningen.
Uddelegering af opgaver til  

 arbejdsløshedskasserne kan kun ske efter forhandling med  

 arbejdsministeren.
 Et nyt edb-system til understøttelse af  

 administrationen m.v. vil blive udviklet i samarbejde med styrelsens  

 nuværende edb-leverandør og forventes på det foreliggende  

 grundlag at koste ca. 20 mio. kr.
Styrelsens nuværende edb-maskine skal  

 tilføres mere regnekraft.
Der vil endvidere blive tale om udgifter til  

 systemsoftware.
7. Administrative og økonomiske konsekvenser for  

 erhvervslivet Lovforslaget har ingen administrative og økonomiske  

 konsekvenser for erhvervslivet.
8. Miljømæssige konsekvenser Lovforslaget har ingen miljømæssige  

 konsekvenser.
9. Administrative konsekvenser for borgerne Forenkling som følge af énstregning af  

 støtteordningerne.
10. Forholdet til EU-retten Lovforslaget indeholder ikke EU-retlige aspekter.
11. Høring Lovforslaget er samtidig med fremsættelsen i  

 Folketinget sendt til høring hos følgende:
 Finansstyrelsen, Konkurrencestyrelsen, Told- og  

 Skattestyrelsen, Rigsrevisionen, Arbejdsløshedskassernes Samvirke,  

 Dansk Arbejdsgiverforening, Landsorganisationen i Danmark, De Danske  

 Landboforeninger, Dansk Familielandbrug, Sammenslutningen af Landbrugets  

 Arbejdsgiverforeninger, Amtsrådsforeningen i Danmark, Kommunernes  

 Landsforening, Københavns Kommune, Frederiksberg Kommune, Foreningen  

 af Daghøjskoler i Danmark, Dansk Folkeoplysnings Samråd,  

 Foreningen for Folkehøjskoler, Forstanderforeningen for VUC,  

 Lærerseminariernes Rektorforsamling, Rektorkollegiet,
Gymnasieskolernes Rektorforening, Handelsskolernes Forstander- og  

 Inspektørforening (HFI), Rektorforsamlingen for Teknika,  

 Rektorforsamlingen for de Sociale Højskoler,  

 Pædagogseminariernes Rektorforsamling, Rektorforsamlingen for  

 Sygeplejerskeuddannelsen.
Vurdering af konsekvenser af lovforslag Positive konsekvenser/mindre udgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Mindre udgifter som følge af afskaffelse af  

 uddannelsesorlov og VUS Udgifter til støtte og administration Administrative konsekvenser for stat, kommuner og  

 amtskommuner Ingen Opbygning og drift af administrativt system Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Forenkling som følge af énstrengning af  

 støtteordningerne Ingen Forholdet til EU-retten Lovforslaget indeholder ikke EU-retlige aspekter Bemærkninger til de enkelte  

 bestemmelser Til § 1 Der henvises til de almindelige bemærkninger.
Til § 2 Ifølge det foreslåede stk. 1 skal de  

 uddannelsessøgende opfylde en række betingelser for at få  

 SVU.
Lønmodtagere skal derudover opfylde betingelserne i stk. 5,  

 og for at få SVU til undervisning på folkeskoleniveau og til  

 gymnasial uddannelse skal de uddannelsessøgende yderligere være  

 kortuddannede, jf. § 3.
Efter stk. 1, nr. 1, kan der gives  

 voksenuddannelsesstøtte til uddannelsessøgende i alderen fra 25  

 år og op til 60 år.
Heri ligger, at der kan gives  

 uddannelsesstøtte til uddannelsessøgende, der er fyldt 25  

 år.
Der kan ikke gives uddannelsesstøtte til  

 uddannelsessøgende, der er fyldt 60 år, når uddannelsen  

 begynder.
Det vil efter den foreslåede bemyndigelse i stk. 6 bl.a.  

 blive fastlagt, at SVU tidligst kan bevilges fra begyndelsen af den uge, der  

 følger efter den dato, hvor den uddannelsessøgende fylder 25  

 år.
Efter den foreslåede bemyndigelse i stk. 6, vil der  

 blive mulighed for at fravige aldersbetingelsen, så også  

 uddannelsessøgende, der ikke er fyldt 25 år, vil kunne få  

 SVU, hvis det sker som led i et jobrotationsprojekt.
 Som foreslået i stk. 2 kan der dog gives SVU  

 til forberedende voksenundervisning til 20-25 årige, jf. § 5,  

 stk. 2.
Som det fremgår af stk. 1, nr. 2, gælder  

 ordningen for uddannelsessøgende, der er i beskæftigelse,  

 bortset fra de tilfælde, hvor der gives SVU til ledige  

 dagpengeberettigede med ret til 6 ugers undervisning efter eget valg i  

 dagpengeperioden, jf. de foreslåede bestemmelser i § 11.  

 Beskæftigelsen skal være uden offentligt tilskud.
Derudover skal  

 det dreje sig om beskæftigelse på en arbejdsplads i Danmark, jf.  

 dog § 26, hvorefter loven ikke gælder for Færøerne og  

 Grønland.
Spørgsmålet om afgrænsningen af, hvem der  

 betragtes som selvstændige erhvervsdrivende eller medarbejdende  

 ægtefæller, afgøres efter de  

 afgrænsningsbestemmelser, der gælder på skattelovgivningens  

 område.
Med hjemmel i bemyndigelsen i stk. 6 vil der blive fastsat  

 regler, hvorefter lønmodtagere, der bliver afskediget i den periode,  

 hvor de modtager SVU, vil kunne få SVU til resten af  

 uddannelsesforløbet.
Bestemmelserne om omfanget af  

 beskæftigelsen fremgår af stk. 3 og stk. 4.  

 Beskæftigelsen på 26 uger efter stk. 3 kan være enten  

 på heltid eller på deltid.
Der er ikke efter stk. 4 noget  

 krav om, at det skal dreje sig om beskæftigelse på samme  

 arbejdsplads.
 Det er efter stk. 1, nr. 3, en betingelse for at  

 få SVU, at den uddannelsessøgende gennemgår en uddannelse,  

 der giver ret til SVU, dvs. uddannelse på folkeskoleniveau og gymnasial  

 uddannelse, jf. § 4, stk. 1, eller videregående uddannelse,  

 jf. § 8, stk. 1. Det skal dreje sig om uddannelse i Danmark, men  

 med mulighed for studieophold i udlandet.
Efter stk. 1, nr. 4, gives der kun SVU til  

 uddannelsessøgende, der er studieaktive.
Heri ligger bl.a., at de  

 uddannelsessøgende skal deltage i uddannelsen og de hertil knyttede  

 aktiviteter.
Efter stk. 1, nr. 5, kan der gives SVU til personer,  

 der er tilmeldt folkeregistret i Danmark, til danske statsborgere, til  

 personer, der tilhører det danske mindretal i Sydslesvig og til  

 personer, der i henhold til EU-retten og EØS-aftalen er ligestillet  

 med danske statsborgere.
Det svarer til den personkreds, der ifølge  

 den gældende bekendtgørelse om støtte til  

 voksenuddannelse kan få voksenuddannelsesstøtte (VUS).
 Uddannelsessøgende, der får deres  

 leveomkostninger i uddannelsesperioden dækket ved anden form for  

 offentlig støtte, fx godtgørelse efter det samtidig fremsatte  

 forslag til lov om godtgørelse ved deltagelse i erhvervsrettet voksen-  

 og efteruddannelse, statens uddannelsesstøtte (SU) eller  

 revalideringsydelse, som har ret til løn fra et praktiksted, eller som  

 får ydelser, der skal dække udgifter til medhjælper i  

 uddannelsesperioden, kan ikke få SVU, jf. stk. 1, nr. 6-8.
Som det fremgår af stk. 5, er ordningen baseret  

 på en aftale mellem lønmodtageren og arbejdsgiveren om frihed  

 for lønmodtageren til at deltage i uddannelse i arbejdstiden.
Aftalen  

 skal indeholde vilkårene for den uddannelsessøgendes  

 tilbagevenden til arbejdspladsen efter endt uddannelse.
 Med hensyn til udformningen af reglerne i henhold til den  

 foreslåede bemyndigelse i stk. 6 henvises til bemærkningerne  

 til stk. 1.
Til § 3 For at få SVU til de uddannelser, der er nævnt  

 i kapitel 3, er det en betingelse, at de uddannelsessøgende er  

 kortuddannede.
Det er i det foreslåede stk. 2 fastlagt, hvem der  

 betragtes som kortuddannede med den virkning, at de kan få SVU, hvis de  

 øvrige betingelser er opfyldt.
Det foreslås, at der sondres  

 mellem, om de pågældende har 7-8 års skolegang eller 9-10  

 års skolegang.
Den første gruppe kan få SVU, selv om de  

 har en erhvervsrettet uddannelse eller tilsvarende.
Har den  

 uddannelsessøgende 9-10 års skolegang, sættes  

 grænsen ved 2 års erhvervsrettet uddannelse.
Der kan dog ses bort  

 fra en forældet uddannelse.
Den skolegang, der regnes med, omfatter  

 skolegang på folkeskoleniveau og gymnasiale uddannelser.
På linie  

 med de øvrige gymnasiale uddannelser regnes hhx og htx også som  

 skolegang.
Med hjemmel i den foreslåede bemyndigelse i  

 stk. 3 vil der bl.a. blive fastsat regler, hvorefter der kan ses bort  

 fra uddannelse, der ikke er afsluttet, enkeltfagsundervisning, der ikke  

 samlet udgør en uddannelse, og enkeltstående kurser.  

 Praktikperioder vil blive regnet med, når man beregner længden af  

 en erhvervsrettet uddannelse.
Ved afgørelsen af, om en uddannelse er  

 forældet, vil der bl.a. blive lagt vægt på, at den  

 uddannelsessøgende ikke har anvendt uddannelsen i de seneste 5  

 år.
Der vil endvidere kunne fastsættes regler om, at man helt  

 eller delvist kan se bort fra skolegang eller erhvervsrettet uddannelse.
Det  

 kan dreje sig om en uddannelse, der ikke længere kan bruges, fx hvor en  

 uddannet bager har udviklet melallergi.
Det forekommer også, at  

 personer med længerevarende skolegang eller uddannelse fra udlandet  

 ikke vil kunne anvende deres uddannelse her i landet.
Der vil derfor kunne  

 være grundlag for at se bort fra en sådan uddannelse, så de  

 pågældende ikke på grund af den skolegang eller uddannelse,  

 der ikke kan anvendes, er afskåret fra at blive betragtet som  

 kortuddannede.
Til § 4 Der henvises til de almindelige bemærkninger.
Der  

 kan efter den foreslåede bestemmelse i stk. 1, nr. 1, gives SVU  

 til forberedende voksenundervisning (FVU), jf. det forslag til lov om  

 forberedende voksenundervisning, der er fremsat samtidig med dette  

 lovforslag.
Der kan herunder gives SVU til grundlæggende undervisning i  

 dansk og regning/matematik.
Efter stk. 1, nr. 2, kan der gives SVU til  

 almen voksenuddannelse og efter stk. 1, nr. 3, til gymnasial uddannelse,  

 dvs. til hf-enkeltfag, hf-kursus, studentereksamen, hhx og htx.
Efter  

 stk. 1, nr. 4, vil der kunne gives støtte til anden uddannelse  

 på tilsvarende niveau, f.eks. efter lov om specialundervisning for  

 voksne, og lov om dansk som andetsprog for voksne udlændinge m.fl.
 Undervisningsministeren kan fastsætte regler om,  

 hvilke uddannelser der er omfattet inden for de områder, der er  

 nævnt i stk. 1, nr. 1-4.
Efter stk. 2 kan undervisningsministeren  

 fastsætte regler om uddannelsestiden, dvs. om den ugentlige  

 uddannelsestid.
Med hjemmel i denne bestemmelse vil der bl.a. blive fastsat  

 regler om, hvornår der er tale om heltidsundervisning.
Der vil  

 endvidere blive fastsat regler om, at der kan gives SVU til  

 uddannelsesforløb, der omfatter flere af de former for uddannelse, der  

 er nævnt i stk. 1, nr. 1-4.
 Med stk. 3 foreslås fastsat en maksimal  

 varighed for den enkeltes adgang til SVU til forberedende voksenundervisning.  

 Da FVU kan tilrettelægges på den enkelte virksomhed, da der ikke  

 stilles krav om aflæggelse af eksamen/prøve, og da det er muligt  

 at modtage SVU til FVU til deltidsundervisning, vil der være et  

 særligt behov for at sikre, at der ikke udvikler sig en utilsigtet  

 adfærd, hvor lønrefusionsmuligheden anvendes til den samme  

 undervisning mere end én gang.
Med lovforslaget bliver der derfor mulighed for at  

 fastsætte en samlet maksimal varighed for at opnå SVU til FVU.  

 Det er hensigten, at den maksimale varighed for støtteperioden i  

 første omgang vil blive fastsat således, at den kommer til at  

 svare til summen af det højeste timetal til FVU på de fire trin  

 i undervisningen i læsning, stavning og skriftlig fremstilling og de to  

 trin i talforståelse, regning og basale matematiske begreber.
Der kan  

 endvidere kun gives SVU til hvert trin én gang.
 Derved sikres, at alle med behov har mulighed for at  

 gennemføre FVU inden for de fleksible rammer for  

 tilrettelæggelse og timetal, der ligger i FVU-lovforslaget, samtidig  

 med at risikoen for misbrug af SVU-ordningen reduceres.
Til § 5 SVU til uddannelse på folkeskoleniveau og til  

 gymnasial uddannelse tildeles for en periode på højst 80 uger  

 på heltid, dvs. at den enkelte uddannelsessøgende får et  

 klippekort på 80 uger til de omhandlede former for uddannelse.
Tildeles  

 SVU på deltid, jf. § 12, stk. 3, og § 13, stk. 1,  

 omregnes støttetiden til heltid, før den trækkes fra i  

 klippekortet.
Efter stk. 2 kan der gives SVU til forberedende  

 voksenundervisning til 20-24 årige i indtil 18 uger omregnet til  

 heltid.
Støtten gives inden for den periode på 30 uger, der er  

 nævnt i § 10 i lov om godtgørelse ved deltagelse i  

 erhvervsrettet voksen- og efteruddannelse.
 Efter den foreslåede bestemmelse i stk. 3 kan  

 uddannelsessøgende, der har fået udbetalt 80 ugers  

 voksenuddannelsesstøtte pr. 1. juli 2000 og dermed har brugt hele  

 klippekortet på 80 uger, dog få SVU i op til 18 uger omregnet til  

 heltid til forberedende voksenundervisning.
Til § 6 Efter bestemmelsen trækker  

 voksenuddannelsesstøtte og orlovsydelse, jf. lovbekendtgørelse  

 nr. 6 af 5. januar 2000, til uddannelse tildelt efter de gældende eller  

 tidligere bestemmelser fra i klippekortet, jf. § 5, stk. 1.  

 Forbruget af voksenuddannelsesstøtte fradrages efter regler fastsat af  

 undervisningsministeren.
For så vidt angår fradrag af  

 orlovsydelse opgøres fradraget efter de regler, der er fastsat herom i  

 lov om orlov.
Til § 7 Det er tanken at anvende den foreslåede bemyndigelse  

 til at fastsætte regler, hvorefter der ydes tilskud til dækning  

 af deltagerbetalingen til hf-enkeltfag og almen voksenuddannelse, jf. det  

 forslag til lov om ændring af lov om almen voksenuddannelse og lov om  

 kursus til højere forberedelseseksamen og om studieforberedende  

 enkeltfagsundervisning for voksne mv., der blev fremsat i Folketinget den 3.  

 december 1999 som lovforslag nr. 130, og som blev vedtaget af Folketinget den  

 21. marts 2000.
Til § 8 Der henvises til de almindelige bemærkninger.  

 Ifølge den foreslåede § 8 kan der gives SVU til  

 videregående uddannelse, der udbydes som åben uddannelse, og som  

 er omfattet af en uddannelsesbekendtgørelse.
Der tænkes hermed  

 især på videregående voksenuddannelse, diplom- og  

 masteruddannelse, jf. forslag til lov om erhvervsrettet grunduddannelse og  

 videregående uddannelse (videreuddannelsessystemet) for voksne, der er  

 fremsat i Folketinget samtidig med dette lovforslag, samt  

 pædagoguddannelse tilrettelagt for studerende med forudgående  

 særlig erhvervserfaring.
Det er dog ikke hensigten, at der skal gives  

 SVU i hele forløbet til disse uddannelser, der som udgangspunkt  

 forventes at skulle gennemføres i fritiden og derfor er tilrettelagt  

 på deltid.
Der vil blive givet SVU til de dele af uddannelserne, der er  

 tilrettelagt på heltid.
Det vil formentlig fortrinsvis komme til at  

 dreje sig om perioder, hvor de uddannelsessøgende skal frigøres  

 fra deres arbejde for at kunne udarbejde større opgaver, specialer mv.  

 Der vil eventuelt kunne gives SVU til specialeskrivning mv., der  

 foregår under et studieophold i udlandet.
Undervisningsministeren kan  

 fastsætte regler om, hvilke uddannelser inden for de nævnte  

 områder der er omfattet.
 Der vil endvidere efter stk. 1, nr. 2, kunne gives  

 SVU til fagspecifikke kurser tilrettelagt på niveau med  

 videregående uddannelser.
 Med hensyn til stk. 2 henvises til  

 bemærkningerne til § 4, stk. 2.
 Med den foreslåede bestemmelse i stk. 3 bliver  

 der mulighed for at fastsætte regler om omfanget af den støtte,  

 der kan gives til afgangsprojekter og specialeskrivning på  

 videregående voksenuddannelser (VVU), diplomuddannelser og  

 masteruddannelser under det forslag til lov om erhvervsrettet grunduddannelse  

 og videregående uddannelse (videreuddannelsessystemet) for voksne, der  

 er fremsat samtidig med dette lovforslag.
Tildeling af SVU i forbindelse med udarbejdelse af  

 afgangsprojekt og speciale forudsætter, at afgangsprojekt og  

 specialeskrivning er tilrettelagt som heltidsundervisning.
De regler, der  

 udstedes efter stk. 3 vil blive udformet således, at varigheden af  

 den tildelte støtteperiode ikke overstiger henholdsvis 1/10  

 årsværk, svarende til 4 ugers heltidsundervisning for  

 afgangsprojekt på VVU og 1/5 årsværk, svarende til 8 ugers  

 heltidsundervisning på diplom- og masteruddannelser.
 Ifølge den foreslåede bestemmelse i § 2,  

 stk. 6, kan undervisningsministeren fastsætte nærmere regler  

 om bl.a. studieaktivitet, herunder om specialeskrivningsforløbet, med  

 henblik på at sikre, at der ikke udvikler sig en utilsigtet anvendelse  

 af ordningen.
Til § 9 SVU til videregående uddannelse kan højst  

 gives inden for en ramme på 52 uger inden for en periode på 5  

 år.
Der er tale om en »rullende« model, så der løbende  

 sker genoptjening af retten til SVU.
Det betyder, at de  

 pågældende har mulighed for løbende at videreuddanne sig,  

 dog således at de hele tiden inden for de seneste 5 år  

 højst kan få støtte i en periode på sammenlagt 52  

 uger.
Med hjemmel i den foreslåede bemyndigelse i stk. 2 vil der  

 bl.a. blive fastsat regler om, på hvilket tidspunkt opgørelsen  

 af, om der er klip til rest til en bestemt uddannelse, skal foretages.
Til § 10 Efter bestemmelsen trækker orlovsydelse til  

 uddannelse tildelt efter de gældende eller tidligere bestemmelser fra i  

 støtterammen på 52 uger, jf. § 9, stk. 1. Fradraget  

 opgøres efter de regler, der er fastsat herom i lov om orlov.
Til § 11 Der henvises til de almindelige bemærkninger.
Efter  

 § 11 kan der gives SVU til dagpengeberettigede ledige med ret til 6  

 ugers selvvalgt uddannelse i dagpengeperioden.
SVU gives til de uddannelser,  

 der giver ret til SVU, jf. § 4, stk. 1, og § 8, stk. 1,  

 dvs. til folkeskoleuddannelse, gymnasial uddannelse og videregående  

 uddannelse.
Som det fremgår af stk. 2 gives SVU inden for rammerne  

 af de begrænsede støttesystemer i § 5, stk. 1-3, og  

 § 9, stk. 1. Det skal påses, at de pågældende  

 ikke overskrider grænsen på 6 uger, idet der efter stk. 3  

 herved også skal tages hensyn til perioder, hvor de  

 pågældende i dagpengeperioden har modtaget godtgørelse fra  

 Arbejdsmarkedets UddannelsesFinansiering, jf. det forslag til lov om  

 godtgørelse ved deltagelse i erhvervsrettet voksen- og  

 efteruddannelse, der er fremsat samtidig med dette lovforslag.
Den ledige  

 skal stå til rådighed for arbejde formidlet af  

 arbejdsformidlingen eller arbejdsløshedskassen i perioden med SVU, jf.  

 stk. 4, medmindre kravet er fraveget af arbejdsformidlingen.
Efter  

 stk. 5 medregnes perioder med SVU i ydelsesperioden ved ledighed efter  

 arbejdsløshedsforsikringsloven.
 Som det fremgår af den foreslåede bestemmelse  

 i stk. 6, har ledige, der begynder på en ny dagpengeperiode, ret  

 til en ny periode med støtte til uddannelse efter eget valg.
Til § 12 Der gives SVU for en periode, der svarer til den normerede  

 studietid for den uddannelse, den uddannelsessøgende har fået  

 bevilget SVU til.
Drejer det sig om uddannelse, der sammenlagt omfatter  

 mindre end en uge omregnet til heltid, forudsættes uddannelsen  

 gennemført uden SVU.
Varer uddannelsen sammenlagt mindst en uge, kan  

 der efter stk. 2 gives SVU inden for de støtterammer, der  

 gælder efter § 5, stk. 1-3, og § 9, stk. 1, og  

 inden for rammen på 6 uger for støtte til ledige i  

 dagpengeperioden, jf. § 11, stk. 1.
Efter stk. 3 kan undervisningsministeren bestemme, at  

 der kan gives støtte til deltidsundervisning til uddannelse på  

 folkeskoleniveau og til gymnasial uddannelse.
Der kan ikke gives SVU til  

 deltidsundervisning på videregående niveau.
Som det fremgår  

 af bemærkningerne til § 8, er det hensigten, at SVU fortrinsvis  

 skal forbeholdes perioder med opgaver, specialeskrivning mv., hvor det er  

 nødvendigt, at uddannelsen gennemføres på fuld tid.
Til § 13 I § 13 fastlægges det, hvor meget der kan  

 udbetales i SVU om ugen.
SVU til heltidsuddannelse svarer til  

 arbejdsløshedsdagpengenes højeste sats.
Ved deltidsuddannelse  

 nedsættes SVU forholdsmæssigt.
Efter stk. 2 er udgangspunktet for beregningen af SVU  

 den ugentlige uddannelsestid.
Som det fremgår af bemærkningerne  

 til § 12, gives SVU til videregående uddannelse kun i perioder,  

 hvor det ligger klart, at der er tale om heltidsundervisning.  

 Spørgsmålet om undervisningens omfang har derfor især  

 betydning for uddannelse på folkeskoleniveau og til gymnasial  

 uddannelse.
Som det fremgår af bemærkningerne til § 4, er  

 det hensigten, at der skal fastsættes regler om, hvad der forstås  

 ved heltidsundervisning, herunder mindstekravet til undervisningstimetallet.  

 Er timetallet lavere, nedsættes SVU forholdsmæssigt.
Der kan ikke  

 ydes SVU til et timetal på under 6 timer om ugen.
Efter 2. punktum i stk. 2 kan der ikke gives  

 støtte for uddannelsestid, der overstiger nedsættelsen af  

 arbejdstiden.
Baggrunden for denne bestemmelse er, at SVU er tænkt som  

 kompensation for det indtægtstab, den uddannelsessøgende har ved  

 at deltage i undervisning i arbejdstiden.
Efter stk. 3 kan  

 nedsættelsen af arbejdstiden ikke overstige den gennemsnitlige  

 ugentlige arbejdstid de seneste 10 uger forud for ansøgningen om SVU,  

 dvs. den gennemsnitlige ugentlige arbejdstid hos den arbejdsgiver, der er  

 indgået aftale om orlov med.
Er nedsættelsen af arbejdstiden  

 lavere end uddannelsestiden, er det nedsættelsen af arbejdstiden, der  

 er afgørende ved beregning af SVU.
Der vil med hjemmel i bemyndigelsen  

 i stk. 5 bl.a. blive fastsat regler om, hvor stor nedsættelsen af  

 arbejdstiden skal være, for at det kan give grundlag for tildeling af  

 støtte på fuld tid.
 Efter stk. 4 vil der kun blive givet SVU til  

 uddannelse, der berettiger til mindst ugesatsen for heltidsuddannelse, dvs.  

 at såvel den samlede uddannelsestid som den samlede nedsatte arbejdstid  

 skal give ret til mindst ugesatsen for heltidsundervisning.
Med hensyn til spørgsmålet om, hvordan  

 bemyndigelsen i stk. 5 til at fastsætte regler om SVU s beregning  

 vil blive benyttet, henvises til ovenstående.
Reglerne vil endvidere  

 blive udformet således, at der tildeles SVU i forbindelse med kortere  

 afbrydelser af undervisningen i forbindelse med ferier og andre kortere  

 afbrydelser, der skyldes uddannelsesstedets forhold, hvis den  

 uddannelsessøgende ikke genoptager sit arbejde.
Derimod er det ikke  

 hensigten, at der skal gives SVU i sommerferien.
I de tilfælde, hvor arbejdsgiveren yder løn  

 til medarbejderen under uddannelse, og lønnen mindst svarer til SVU,  

 kan det aftales, at SVU udbetales til arbejdsgiveren, så medarbejderen  

 i uddannelsesperioden modtager sin løn som sædvanligt.
Efter  

 stk. 6 kan undervisningsministeren fastsætte regler om udbetaling  

 af SVU til arbejdsgivere i disse tilfælde.
Betaler arbejdsgiveren for  

 undervisningen, kan det tillige aftales, at tilskud til deltagerbetaling  

 efter § 7 udbetales til arbejdsgiveren.
Til § 14 Det er en betingelse for at få SVU, at den  

 uddannelsessøgende er studieaktiv, jf. den foreslåede  

 bestemmelse i § 2, stk. 1, nr. 4. SVU falder bort fra udgangen af  

 den uge, hvor den uddannelsessøgende holder op eller ikke mere er  

 studieaktiv.
Pligten til at underrette styrelsen om studieinaktivitet  

 påhviler både den uddannelsessøgende og  

 uddannelsesstedet.
Med hjemmel i den foreslåede bemyndigelse i  

 stk. 2 vil der bl.a. blive fastsat regler, hvorefter SVU ophører  

 2 uger efter udgangen af den uge, hvor fraværsperioden begynder, hvis  

 det drejer sig om fravær på grund af sygdom, barsel eller  

 lignende.
Der kan endvidere fastsættes regler om, at den maksimale  

 SVU-periode for uddannelsen kan udvides, hvis den uddannelsessøgende  

 genoptager uddannelsen.
Til § 15 Efter § 15 har uddannelsessøgende, der er  

 omfattet af en lovlig konflikt, som udgangspunkt ikke ret til  

 voksenuddannelsesstøtte under konflikten.
Efter stk. 2 kan  

 uddannelsessøgende, der forud for konflikten var begyndt på  

 uddannelsen, og som deltager i uddannelsen, når konflikten begynder,  

 dog fortsat oppebære SVU.
I en konfliktsituation kan SVU ikke  

 længere udbetales til arbejdsgiveren, hvis lønudbetalingen  

 ophører på grund af konflikten.
Det gælder, selv om den  

 uddannelsessøgende fortsat kan oppebære SVU.
Det følger  

 af reglerne i § 13, stk. 6, hvorefter det er en betingelse for at  

 udbetale SVU til arbejdsgiveren, at arbejdsgiveren udbetaler løn til  

 den pågældende.
SVU udbetales i så fald til den  

 uddannelsessøgende.
Til § 16 Er der udbetalt SVU for en periode, hvor betingelserne  

 ikke er opfyldt, skal SVU betales tilbage, hvis den uddannelsessøgende  

 vidste eller burde vide, at betingelserne ikke var opfyldt.
Med hjemmel i den  

 foreslåede bemyndigelse i stk. 2 vil der blive fastsat regler,  

 hvorefter beløbet skal betales senest 2 måneder efter, at kravet  

 er fremsat.
Der vil dog blive mulighed for at bestemme, at den  

 uddannelsessøgende kan få en afdragsordning.
Der vil endvidere  

 blive fastsat regler om, hvordan indbetalte beløb skal fordeles  

 på renter, hovedstol og eventuelle omkostninger.
Overholdes  

 vilkårene for tilbagebetaling ikke, vil gælden efter påkrav  

 kunne opsiges til skadesløs betaling.
Kravet rejses over for den  

 uddannelsessøgende også i de tilfælde, hvor støtten  

 udbetales til arbejdsgiveren, se § 13, stk. 6.
Efter stk. 3 forrentes beløb, der skal betales  

 tilbage, fra et tidspunkt, der ligger 2 måneder efter, at kravet er  

 rejst.
Forrentningen svarer til den rente, der følger af lov om renter  

 ved forsinket betaling, dvs.
Nationalbankens officielle diskonto med et  

 procenttillæg.
Den samlede forrentning er for tiden 8 ¼ pct. p.a.
Beløb, der skal betales tilbage, kan efter  

 stk. 4 eftergives, hvis den uddannelsessøgende får tilkendt  

 førtidspension eller invaliditetsydelse.
Gælden kan også  

 eftergives, hvis den uddannelsessøgendes erhvervsevne er tilsvarende  

 nedsat, fx hvis den uddannelsessøgende bliver pensioneret.
Eftergivelsen sker efter en vurdering.
Fx vil der ikke  

 kunne opnås eftergivelse, hvis gælden er opstået som  

 følge af, at der med tilbagevirkende kraft udbetales  

 førtidspension for samme periode, som der er modtaget SVU.  

 Bestemmelsen i stk. 4, nr. 2, sigter på personer, som i en  

 længere periode har været på dagpenge og derefter er  

 gået over på kontanthjælp, eller tilfælde, hvor  

 personen i mindst 4 år efter den senest afsluttede uddannelse har  

 været på kontanthjælp.
 Efter stk. 5 begrænses muligheden for  

 eftergivelse efter stk. 4, så vurderingen tidligst kan ske 4  

 år efter, at uddannelsen er ophørt.
Til § 17 Overholdes vilkårene for tilbagebetaling efter  

 § 16 ikke, overføres fordringen til Finansstyrelsen til  

 inddrivelse bl.a. ved lønindeholdelse.
Efter stk. 2 vil der blive  

 fastsat regler, hvorefter der kan gives pålæg om  

 lønindeholdelse for misligholdt gæld, herunder renter og  

 eventuelle omkostninger.
Pålægget gives efter en  

 forudgående vurdering af den pågældendes personlige og  

 økonomiske forhold.
Der kan gives pålæg om  

 lønindeholdelse for skyldnere, der modtager førtidspension,  

 folkepension mv., medmindre særlige hensyn taler imod.
Til § 18 Efter stk. 1 er der hjemmel til, at  

 undervisningsministeren kan fastsætte regler om, at arbejdsgiveren kan  

 ifalde straf i form af bøde for overtrædelse af reglerne om  

 lønindeholdelse i § 17. Efter stk. 2 kan bødeansvaret  

 pålægges juridiske personer.
Til § 19 Det foreslås, at ordningen administreres af  

 Styrelsen for Statens Uddannelsesstøtte (styrelsen), der er en  

 styrelse under Undervisningsministeriet.
Der henvises i øvrigt til  

 afsnittet om administrative konsekvenser for det offentlige i de almindelige  

 bemærkninger.
Til § 20 Efter stk. 1 har styrelsen adgang til at indhente de  

 oplysninger om den uddannelsessøgende, der er nødvendige af  

 hensyn til administrationen af SVU.
Der kan indhentes oplysninger fra  

 offentlige myndigheder og fra private institutioner, herunder private  

 uddannelsessteder og arbejdsløshedskasser.
Undervisningsministeren kan  

 efter stk. 3, nr. 1, fastsætte regler om adgangen til at indhente  

 oplysninger.
I det omfang, der overlades opgaver efter § 21,  

 stk. 1, til uddannelsessteder og arbejdsløshedskasser vil de  

 få behov for en række oplysninger om den  

 uddannelsessøgende.
Efter stk. 2 er der mulighed for at forsyne  

 dem med disse oplysninger.
Stk. 3 indeholder en bemyndigelse for ministeren til  

 at fastsætte en række regler om administrationen af SVU, herunder  

 om nødvendig dokumentation og pligten for ansøgere og  

 arbejdsgivere til at give nødvendige oplysninger, herunder  

 personnumre.
Der vil efter stk. 3, nr. 2, blive fastsat regler,  

 hvorefter udbetaling af SVU sker bagud til en konto i et pengeinstitut i  

 Danmark.
Til § 21 Undervisningsministeren kan efter stk. 1 bestemme, at  

 opgaver efter loven helt eller delvist varetages af uddannelsesstederne eller  

 af arbejdsløshedskasserne.
For så vidt angår opgaver, der  

 skal varetages af arbejdsløshedskasserne, skal det ske efter  

 forhandling med arbejdsministeren.
Det er hensigten, at det i første  

 omgang skal overlades til arbejdsløshedskasser at orientere deres  

 medlemmer om støttebetingelserne.
Arbejdsløshedskasserne skal  

 herudover opgøre tidligere forbrug af orlovsydelse, jf. § 6,  

 stk. 2, og § 10, og tage stilling til spørgsmål om  

 lediges dagpengeret, om den ledige befinder sig i dagpengeperioden og om  

 forbrug af 6 ugers selvvalgt uddannelse, jf. § 11.
Uddannelsesstedet skal vejlede de enkelte  

 uddannelsessøgende og arbejdsgivere om ordningen.
Uddannelsesstedet  

 skal herudover bistå med SVU-tildelingen bl.a. på den måde,  

 at ansøgninger om SVU kan indgives til styrelsen gennem  

 uddannelsesstedet.
Oplysninger om ophør, studieinaktivitet mv. sendes  

 fra uddannelsesstedet til styrelsen.
Med den foreslåede bestemmelse i  

 stk. 2 bliver der mulighed for at fastsætte regler om  

 uddannelsesstedernes og arbejdsløshedskassernes administration af  

 opgaver, der efter stk. 1 henlægges til uddannelsessteder og  

 arbejdsløshedskasser.
 Med den foreslåede bestemmelse i stk. 3 vil  

 forvaltningsloven og offentlighedsloven gælde for uddannelsessteder,  

 der ikke er en del af den offentlige forvaltning, når de  

 tillægges beføjelser til at træffe afgørelser efter  

 denne lov.
 Hvis der efter stk. 1 henlægges opgaver til  

 uddannelsessteder og arbejdsløshedskasser i et sådant omfang, at  

 det indebærer, at de skal træffe beslutninger, får  

 styrelsen mulighed for at gå ind og vurdere disse beslutninger og evt.  

 ændre dem.
 Efter stk. 5 fører styrelsen tilsyn med  

 uddannelsesstederne og arbejdsløshedskasserne for så vidt  

 angår opgaver, der efter stk. 1 overlades til  

 arbejdsløshedskasser og uddannelsessteder.
Undervisningsministeren kan fastsætte regler,  

 hvorefter der kan pålægges uddannelsessteder og  

 arbejdsløshedskasser udvidet pligt til at overføre de  

 oplysninger på individniveau til styrelsen, som viser sig  

 nødvendige, for at styrelsen kan varetage sine overvågnings- og  

 kontrolfunktioner.
Efter stk. 6 vejleder styrelsen uddannelsessteder og  

 arbejdsløshedskasser om støtteordningen.
Til § 22 Der er efter stk. 2 adgang til at klage til  

 Ankenævnet for Uddannelsesstøtten over afgørelser truffet  

 af styrelsen om beregning, tildeling, udbetaling og tilbagebetaling af SVU.  

 Fristen for at klage er 4 uger fra meddelelsen af afgørelsen.  

 Ankenævnet kan efter reglerne i stk. 5 fravige fristen, når  

 overskridelsen af særlige grunde er undskyldelig.
Med hjemmel i  

 bemyndigelsen i stk. 3 vil der blive fastsat regler, hvorefter klager  

 skal stiles til Ankenævnet for Uddannelsesstøtten, men sendes  

 til styrelsen.
Fastholder styrelsen sin afgørelse, sender styrelsen  

 klagen med en udtalelse til ankenævnet.
De afgørelser, uddannelsessteder og  

 arbejdsløshedskasser kan træffe, jf. § 21, stk. 1, kan  

 efter stk. 4 indbringes for styrelsen.
Reglerne om klagefrist efter  

 stk. 4 og 5 er de samme som for klage til ankenævnet.
Til § 23 Loven foreslås sat i kraft den 1. januar 2001.
Samtidig ophæves den gældende lov om  

 støtte til voksenuddannelse.
Efter stk. 3 tildeles der  

 støtte efter de gældende regler om støtte til  

 voksenuddannelse, når ansøgningen er modtaget i styrelsen  

 før den 30. marts 2000. Det gælder, selv om uddannelsen  

 først begynder efter den 1. januar 2001. Baggrunden for den  

 foreslåede frist er at undgå, at de uddannelsessøgende  

 »spekulerer« i ikrafttrædelsestidspunktet på den måde, at  

 de afleverer ansøgning om VUS tidligere, end de ellers ville have  

 gjort for at sikre, at de kan få VUS efter de gældende regler.  

 Uddannelsessøgende, der har ansøgt om og fået tildelt  

 støtte for en periode, der begynder før den 1. januar 2001,  

 skal dog altid kunne få støtte efter reglerne i stk. 2.
 Bemyndigelsen i stk. 4 tager især sigte  

 på tilfælde, hvor et uddannelsesforløb genoptages efter at  

 have været afbrudt på grund af sygdom eller lignende.
Til § 24 og § 25 Ændringerne er en konsekvens af lovforslaget.
Til § 26 Loven gælder ikke for Færøerne og  

 Grønland.
Heri ligger bl.a., at medarbejdere, der er beskæftiget  

 ved virksomheder på Færøerne eller i Grønland, ikke  

 har ret til SVU ifølge dette lovforslag.
Bilag 1 Lov om støtte til voksenuddannelse, jf.  

 lovbekendtgørelse nr. 1157 af 20. december 1995.
Kapitel 1 Formål og almindelige betingelser for  

 voksenuddannelsesstøtte § 1. Loven har til formål at skabe økonomisk  

 grundlag for, at voksne med kortvarig uddannelse kan deltage i almendannende  

 og erhvervsrettet uddannelse i arbejdstiden.
§ 2. Uddannelsessøgende har ret til  

 voksenuddannelsesstøtte, når de 1)	er i alderen 25-60 år, 2)	er kortuddannede, jf. stk. 2, 3)	har haft mindst 1/2 års beskæftigelse hos  

 nuværende arbejdsgiver, 4)	er optaget eller har opnået tilsagn om optagelse på en  

 uddannelse eller et uddannelsesforløb efter § 4 og 5)	er danske statsborgere eller i henhold til international  

 overenskomst har ret til uddannelsesstøtte på lige fod med  

 danske statsborgere.
Stk. 2 . Kortuddannede ifølge stk. 1, nr. 2, er  

 uddannelsessøgende, der har indtil 1)	7-8 års skolegang suppleret med en erhvervsrettet uddannelse  

 eller uddannelse svarende hertil.
2)	9 års skolegang suppleret med 2 års erhvervsrettet  

 uddannelse eller en forældet erhvervsrettet uddannelse, 3)	10 års skolegang uden erhvervsrettet uddannelse.
 Stk. 3 . For uddannelsessøgende, der er i  

 beskæftigelse som lønmodtagere, jf. stk. 1, nr. 3, er det  

 yderligere en betingelse, at lønmodtageren træffer aftale med  

 sin nuværende arbejdsgiver om orlov til deltagelse i uddannelse.  

 Aftalen skal indeholde nærmere vilkår, der sikrer den  

 uddannelsessøgendes tilbagevenden til arbejdspladsen efter  

 orlovsperiodens udløb eller afbrydelse.
 Stk. 4 . Undervisningsministeren kan fastsætte  

 nærmere regler om betingelserne i stk. 1, nr. 1-5, og kan herunder  

 i støttemæssig henseende ligestille personer med fremmed  

 statsborgerskab med danske statsborgere.
 § 3. Uddannelsessøgende kan ikke få tildelt  

 voksenuddannelsesstøtte, hvis de i uddannelsesperioden modtager  

 statens uddannelsesstøtte, orlovsydelse eller anden lignende offentlig  

 ydelse, der tilsigter at dække leveomkostninger, løn under  

 sygdom eller barsel, ydelse efter lov om dagpenge ved sygdom eller  

 fødsel eller ydelser, der skal dække udgifter til  

 aflønning af medhjælp i kursusperioden.
 Stk. 2. Uddannelsessøgende kan ikke få tildelt  

 voksenuddannelsesstøtte, hvis de har ret til at modtage  

 arbejdsmarkedsuddannelsernes uddannelsesgodtgørelse.
 Stk. 3. Uddannelsessøgende kan ikke få tildelt  

 voksenuddannelsesstøtte for den del af uddannelsesperioden, hvor de  

 har ret til løn fra et praktiksteds side.
 Stk. 4. Uddannelsessøgende, der deltager i kurser  

 på folkehøjskoler, husholdningsskoler og  

 håndarbejdsskoler, kan modtage elevstøtte i henhold til  

 bestemmelserne i lov om folkehøjskoler, efterskoler,  

 husholdningsskoler og håndarbejdsskoler samtidig med  

 voksenuddannelsesstøtte.
 § 4 . De uddannelsessøgende tilrettelægger selv  

 deres uddannelsesforløb og kan frit, jf,. dog stk. 3, vælge  

 blandt følgende almene og erhvervsrettede uddannelser og  

 uddannelsesforløb tilrettelagt for voksne bortset fra  

 videregående uddannelser, jf. dog stk. 2:
1)	Uddannelser, som er oprettet ved eller i henhold til lov, 2)	generelt kvalificerende uddannelsesforløb, der ikke er  

 omfattet af nr. 1, 3)	særligt tilrettelagte uddannelsesforløb, der kombinerer  

 uddannelseselementer fra nr. 1 og nr. 2.
 Stk. 2. Undervisningsministeren kan fastsætte regler om,  

 at der kan gives støtte til deltagelse i pædagoguddannelse  

 omfattet af lov om uddannelse af pædagoger, i det omfang der er tale om  

 uddannelse for studerende med forudgående særlig  

 erhvervserfaring.
 Stk. 3 . Af den samlede uddannelsestid på 80 uger, jf.  

 § 5, stk. 2, kan højst 40 uger omregnet til heltid anvendes  

 på uddannelse, der ikke er studie- eller erhvervskompetencegivende, jf.  

 stk. 5. Højst 16 uger omregnet til heltid kan anvendes på  

 uddannelsesforløb omfattet af stk. 1, nr. 2, eller på  

 generelt kvalificerede udannelseselementer i uddannelsesforløb  

 omfattet af stk. 1, nr. 3.
 Stk. 4 . Undervisningsministeren kan fastsætte regler om  

 godkendelse af uddannelsesforløb efter stk. 1, nr. 2 og 3, og om  

 uddannelsestiden.
 Stk. 5. Undervisningsministeren fastsætter nærmere  

 regler om, hvilke uddannelser der er erhvervs- og  

 studiekompetencegivende.
Kapitel 2 Voksenuddannelsesstøttens omfang, beregning,  

 tildeling og bortfald § 5 . Voksenuddannelsesstøtten gives som tilskud til  

 dækning af den uddannelsessøgendes leveomkostninger for en  

 periode, der svarer til den normerede uddannelsestid, dog højst  

 svarende til den nedsatte arbejdstid.
 Stk. 2 . Voksenuddannelsesstøtten kan gives til  

 uddannelse i sammenlagt mindst 1 uge og højst 80 uger på heltid.  

 Undervisningsministeren kan bestemme, at der kan gives støtte til  

 deltidsuddannelse efter regler fastsat af ministeren.
§ 6 . Voksenuddannelsesstøtten til heltidsuddannelse  

 udgør 2.545 kr. pr. uge (1. januar 1994) og reguleres svarende til  

 arbejdsløshedsdagpengenes højeste beløb i henhold til  

 § 47 i lov om arbejdsløshedsforsikring m.v.
Ved deltidsuddannelse  

 nedsættes voksenuddannelsesstøtten forholdsmæssigt.
 Stk. 2 . Voksenuddannelsesstøtte gives på  

 baggrund af en beregnet ugentlig uddannelsestid, jf. § 4, stk. 4.  

 Der kan dog ikke gives voksenuddannelsesstøtte for uddannelsestid, der  

 overstiger den ugentlige nedsættelse af arbejdstiden.
 Stk. 3 . Nedsættelsen af arbejdstiden kan ikke overstige  

 den uddannelsessøgendes gennemsnitlige arbejdstid de seneste 2  

 måneder forud for ansøgningen om  

 voksenuddannelsesstøtte.
 Stk. 4 . Undervisningsministeren kan fastsætte  

 nærmere regler om voksenuddannelsesstøttens beregning og om  

 tildeling af voksenuddannelsesstøtte under kortere afbrydelser af  

 undervisningen, der skyldes uddannelsesstedets forhold.
 Stk. 5. Undervisningsministeren kan fastsætte regler om  

 udbetaling af voksenuddannelsesstøtte til arbejdsgivere, der yder  

 løn til en medarbejder under uddannelse.
 § 7 . Voksenuddannelsesstøtte gives efter et  

 begrænset støttesystem (klippekort til voksenuddannelse) for den  

 maksimale periode efter § 5, stk. 2.
 Stk. 2 . Perioder med voksenuddannelsesstøtte, der er  

 modtaget for deltagelse i uddannelse efter de regler, der var gældende  

 indtil 1. januar 1997, medregnes i den samlede ydelsesperiode.
 Stk. 3 . Undervisningsministeren kan fastsætte regler om  

 støttesystemet (klippekortet), herunder regler om beregningen efter  

 stk. 2.
 § 8 . Til uddannelsessøgende, der modtager  

 voksenuddannelsesstøtte, yder staten tilskud til deltagerbetaling ved  

 åben uddannelse med højst 25 pct. af statstilskuddet til den  

 pågældende uddannelse.
Stk. 2 . Undervisningsministeren kan bestemme, at staten yder  

 tilskud til hel eller delvis dækning af deltagerbetaling ved anden  

 uddannelse end åben uddannelse for uddannelsessøgende, der  

 modtager voksenuddannelsesstøtte.
Undervisningsministeren kan  

 fastsætte nærmere regler herom.
§ 9 . Det er en forudsætning for  

 voksenuddannelsesstøtten, at den uddannelsessøgende har  

 deltaget i uddannelsen og de dertil knyttede aktiviteter.
Ophører den  

 uddannelsessøgende med at deltage i et planlagt  

 uddannelsesforløb, bortfalder støtten for den resterende del af  

 uddannelsesforløbet med udgangen af den uge, hvori den  

 uddannelsessøgende holdt op.
 Stk. 2 . Undervisningsministeren fastsætter regler om  

 ophør og om fravær fra uddannelsen på grund af sygdom og  

 lignende og om dispensation fra den maksimale støtteperiode som  

 følge heraf.
 § 10 . Den modtagne voksenuddannelsesstøtte skal  

 tilbagebetales, hvis betingelserne for støtte ikke er opfyldt og den  

 uddannelsessøgende vidste eller burde vide dette ved udbetalingen.
Kapitel 3 Øvrige bestemmelser § 11 . Undervisningsministeren nedsætter et  

 voksenuddannelsesråd med deltagelse af de berørte organisationer  

 og myndigheder, der skal rådgive ministeren i spørgsmål af  

 betydning for lovens gennemførelse, herunder udtale sig om regler for  

 uddannelser og uddannelsesforløb, der er støtteberettigende  

 efter § 4, stk. 1, nr. 2 og 3, og § 8, stk. 2.
 Stk. 2 . Formanden og medlemmerne beskikkes af  

 undervisningsministeren for en periode af 3 år.  

 Undervisningsministeriet yder rådet sekretariatsbetjening.
 § 12 . Undervisningsministeren fastsætter regler om  

 lovens administration, herunder om ansøgning, tildeling, udbetaling og  

 tilbagebetaling af voksenuddannelsesstøtten.
 Stk. 2. Undervisningsministeren kan fastsætte regler om  

 midlertidig afbrydelse af tildeling af voksenuddannelsesstøtte til nye  

 ansøgere, hvis ansøgningsmængden overstiger de  

 bevillingsmæssige rammer for voksenuddannelsesstøtte.
Stk. 3. Undervisningsministeren kan bestemme, at  

 voksenuddannelsesstøtten administreres af Styrelsen for Statens  

 Uddannelsesstøtte under Undervisningsministeriet, samt at de enkelte  

 uddannelsesinstitutioner skal bistå Styrelsen for Statens  

 Uddannelsesstøtte i forbindelse med støttens tildeling.
I  

 så fald kan afgørelser, der træffes af styrelsen, ikke  

 indbringes for undervisningsministeren, jf. § 13.
 Stk. 4. Undervisningsministeren kan fastsætte regler om  

 dokumentation for nedsat arbejdstid og for deltagelse i undervisningen og om,  

 at ansøgere og arbejdsgivere skal give oplysninger, herunder  

 personnumre, der er nødvendige for tildeling af  

 voksenuddannelsesstøtten.
Stk. 5. Undervisningsministeren kan hos skattemyndighederne og  

 andre offentlige myndigheder indhente oplysninger om den  

 uddannelsessøgende, der er nødvendige for tildeling af  

 voksenuddannelsesstøtte.
Undervisningsministeren kan fastsætte  

 regler om adgangen til at indhente oplysningerne og kan herunder  

 fastsætte, hvilke oplysninger der skal gives i elektronisk form.  

 Undervisningsministeren kan bestemme, at oplysningerne kan indhentes af  

 Styrelsen for Statens Uddannelsesstøtte.
 § 13 . Afgørelser truffet af Styrelsen for Statens  

 Uddannelsesstøtte om beregning, tildeling, udbetaling og  

 tilbagebetaling af voksenuddannelsesstøtte kan inden 4 uger efter  

 meddelelsen af afgørelsen indbringes for Ankenævnet for  

 Uddannelsesstøtten af den, som afgørelsen vedrører.  

 Ankenævnet træffer den endelige administrative  

 afgørelse.
 Stk. 2 . Ankenævnet for Uddannelsesstøtten kan  

 indtil 6 måneder efter meddelelsen af afgørelsen se bort fra  

 overskridelse af fristen, når overskridelsen af særlige grunde er  

 undskyldelig.
Kapitel 4 Ikrafttræden m.v.
 § 14 . Loven træder i kraft den 1. januar 1994.
 Stk. 2 . Lov nr. 336 af 24. maj 1989 om  

 voksenuddannelsesstøtte ophæves samtidig.
 Stk. 3 . De hidtil gældende regler finder fortsat  

 anvendelse på voksenuddannelsesstøtte, der er tildelt før  

 1. januar 1994.
 Stk. 4 . Voksenuddannelsesrådet, der er nedsat i henhold  

 til lov om voksenuddannelsesstøtte, fortsætter sin  

 funktionsperiode indtil 31. december 1995.
 Stk. 5 . Regler, der er fastsat med hjemmel i den lov, der er  

 nævnt i stk. 2, forbliver i kraft, indtil de ophæves eller  

 afløses af regler fastsat efter denne lov.
 § 15 . Loven gælder ikke for Færøerne og  

 Grønland.
 Lov nr. 878 af 24. november 1993, der indsætter  

 § 3, stk. 3, og ændrer § 6, stk. 1, 1. pkt.,  

 indeholder følgende ikrafttrædelsesbestemmelse:
§ 2 Loven træder i kraft den 1. januar 1994.
 Lov nr. 1129 af 20. december 1995, der ændrer  

 § 4, § 5, stk. 2, og § 7, stk. 2, indeholder  

 følgende ikrafttrædelsesbestemmelser:
§ 2 Stk. 1. Loven træder i kraft den 1. januar 1997.  

 § 4, stk. 2, som affattet ved denne lovs § 1, nr. 2,  

 træder dog i kraft dagen efter bekendtgørelsen i Lovtidende med  

 virkning for ansøgninger, der er modtaget i Styrelsen for Statens  

 Uddannelsesstøtte efter den 7. juni 1995, og således at der kan  

 ydes støtte med virkning fra begyndelsen af uddannelsesåret  

 1995/96.
Stk. 2. Personer, der den 1. januar 1997 modtager  

 støtte til en deltidsuddannelse efter de hidtil gældende regler  

 i lovens § 5, stk. 2, kan fortsat oppebære denne  

 støtte.
Tilsvarende gælder for personer, der den 1. januar 1997  

 har modtaget tilsagn om sådan støtte og har påbegyndt  

 uddannelsen inden denne dato.
Bilag 2 Lov nr. 1123 af 29. december 1999 om ændring af lov  

 om støtte til voksenuddannelse § 1 I lov om støtte til voksenuddannelse, jf. lovbekendtgørelse  

 nr. 1157 af 20. december 1995, foretages følgende ændringer:
 1. § 3, stk. 4, ophæves.
 2. § 4 affattes således:
 »§ 4. De uddannelsessøgende tilrettelægger selv  

 deres uddannelsesforløb og kan frit vælge blandt følgende  

 almene og erhvervsrettede uddannelser og uddannelsesforløb  

 tilrettelagt for voksne, bortset fra videregående uddannelser, jf. dog  

 stk. 2:
 1)	Studie- eller erhvervskompetencegivende uddannelser, som er oprettet  

 ved eller i hen- hold til lov.
 2)	Andre kvalificerende uddannelsesforløb tilrettelagt for  

 voksne.
 3)	Særligt tilrettelagte uddannelsesforløb, der kombinerer  

 uddannelseselementer fra nr. 1 og 2.
 Stk. 2. Undervisningsministeren kan fastsætte regler om,  

 at der gives støtte til deltagelse i pædagoguddannelse omfattet  

 af lov om uddannelse af pædagoger, i det omfang der er tale om  

 uddannelse for studerende med forudgående særlig  

 erhvervserfaring.
 Stk. 3. Undervisningsministeren kan fastsætte regler om  

 uddannelsestiden.
Stk. 4. Undervisningsministeren fastsætter, hvilke  

 uddannelser og uddannelsesforløb der er omfattet af stk. 1, nr. 1  

 og 2.« 3. I § 6, stk. 2, ændres »§ 4,  

 stk. 4« til: »§ 4, stk. 3«.
§ 2 Stk. 1. Loven træder i kraft den 1. januar 2000 og har  

 virkning for ansøgninger om voksenuddannelsesstøtte, der  

 modtages i Styrelsen for Statens Uddannelsesstøtte den 1. januar 2000  

 eller senere, jf. dog stk. 2.
 Stk. 2. Undervisningsministeren kan fastsætte regler om,  

 at de hidtil gældende regler i særlige tilfælde finder  

 anvendelse for ansøgninger, der modtages den 1. januar 2000 eller  

 senere.
Bilag 3 Lovforslaget sammenholdt med gældende lov Gældende formulering Lovforslaget § 24. I lov om højere forberedelseskursus og om  

 studieforberedende enkeltfagsundervisning for voksne m.v., jf.  

 lovbekendtgørelse nr. 821 af 4. november 1999, som ændret ved  

 lovforslag nr. 130, der blev vedtaget af Folketinget den 21. marts 2000,  

 foretages følgende ændring:
§ 29 Stk. 3. Til enkeltfagsstuderende, som får udstedt bevis  

 for en samlet enkeltfags-højere forberedelseseksamen eller  

 enkeltfagsstudentereksamen, tilbagebetales deltagerbetalingen efter  

 stk. 2 for de fag, der indgår i eksamen, med fradrag af tilskud  

 til deltagerbetaling, der er ydet i henhold til lov om statens  

 uddannelsesstøtte eller lov om støtte til voksenuddannelse.  

 Undervisningsministeren fastsætter nærmere regler om  

 tilbagebetalingen, herunder om krav til dokumentation som betingelse for  

 tilbagebetalingen, og om tilbagebetaling for enkeltfagsstuderende, der  

 får udstedt bevis eller attestation for særlige  

 fagsammensætninger.« 1. I § 29, stk. 3, 1. pkt., ændres  

 »lov om støtte til voksenuddannelse« til: »lov om statens  

 voksenuddannelsesstøtte (SVU)«.
Skatteministeriet § 25. I lov om påligning af indkomst- og formueskat til  

 staten, jf. lovbekendtgørelse nr. 28 af 18. januar 2000, foretages  

 følgende ændring:
§ 31. Ved opgørelsen af den skattepligtige indkomst  

 medregnes ikke ydelser til dækning af udgifter i forbindelse med  

 uddannelser og kurser, når ydelserne modtages fra en arbejdsgiver som  

 led i et ansættelsesforhold eller som led i en aftale om ydelse af  

 personligt arbejde i øvrigt og ydelserne er omfattet af stk. 3.  

 Ydelser omfattet af stk. 3 til dækning af udgifter i forbindelse  

 med uddannelser og kurser medregnes ligeledes ikke, når de modtages ved  

 ophør af et ansættelsesforhold. 1. pkt. gælder ligeledes  

 for ydelser omfattet af stk. 3, som gives til personer, der er valgt til  

 medlem af eller medhjælp for bestyrelser, udvalg, kommissioner,  

 råd, nævn eller andre kollegiale organer, herunder Folketinget og  

 kommunalbestyrelser, samt gives til medlemmer af en fagforening,  

 arbejdsløshedskasse eller pensionskasse.
Tilsvarende gælder for  

 ydelser omfattet af stk. 3, som personer modtager fra et  

 arbejdsformidlingskontor, eller som elever modtager fra Arbejdsgivernes  

 Elevrefusion.
Tilsvarende gælder for tilskud til deltagerbetaling, som  

 ydes til lønmodtagere efter lov om støtte til  

 voksenuddannelse.
 1. I § 31, stk. 1, sidste pkt., ændres »lov  

 om støtte til voksenuddannelse« til: »lov om statens  

 voksenuddannelsesstøtte (SVU)«.
