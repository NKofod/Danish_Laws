Forord Undervisningsministeriet har 20. november 1984 udsendt bekendtgørelse om  

 folkeskolens undervisning af fremmedsprogede elever.
Bekendtgørelsen  

 indeholder en sanering og ajourføring af de hidtil gældende regler på dette  

 område.
Med udgangspunkt i reglerne i den nye bekendtgørelse udsender  

 direktoratet hermed en vejledning om organisering af undervisningen af  

 fremmedsprogede elever.
Vejledningen afløser de organisatoriske afsnit i  

 »Undervisningsvejledning for folkeskolen.
Fremmedsprogede elever  

 1979«, medens de pædagogiske afsnit i denne vejledning fra 1979 afløses  

 af 3 pædagogiske vejledninger fra 1984 om henholdsvis undervisning i dansk,  

 undervisning i modersmål og overgang fra skole til erhverv og  

 videreuddannelse.
Det er direktoratet magtpåliggende at understrege, at de nye regler og  

 vejledninger tager deres udgangspunkt i det forhold, at de fremmedsprogede  

 elever i modsætning til tidligere nu fortrinsvis er født og opvokset her i  

 landet, men der er også taget hensyn til elever, der flytter hertil fra  

 udlandet.
Man skal i denne forbindelse henvise til, at begrebet  

 »fremmedsprogede elever« i indledningen til den nye bekendtgørelse  

 er defineret som »børn fra hjem, hvor der fortrinsvis tales et andet  

 sprog end dansk«.
 Det er endvidere vigtigt at understrege, at de nye regler og vejledninger  

 beskriver den undervisning, der finder sted i dag, og derfor ikke lægger op  

 til øgede udgifter i kommunerne.
 Det skal endelig bemærkes, at bekendtgørelse og vejledninger udsendes  

 samlet i en håndbog.
Undervisningsministeriet Direktoratet for folkeskolen og seminarier m.v.
 den 20. november 1984.
Holger Knudsen /Jørgen Verner Indhold Organisation og regler Organisatorisk vejledning Organisation og regler Organisatorisk vejledning 1 Indledning Udgangspunktet for undervisningen i den danske folkeskole er, at eleverne  

 er opvokset i dansk tradition og kultur med dansk som sprogligt redskab.  

 Disse almindelige forudsætninger for undervisningen opfyldes imidlertid ikke  

 af en særlig gruppe elever, hvis antal er stigende.
Det er børn fra hjem,  

 hvor der fortrinsvis tales et andet sprog end dansk.
På landsplan udgør de i  

 dag 1,5% og er geografisk meget ulige fordelt.
For langt den største del af disse elever må man gå ud fra, at de vil  

 forblive her i landet i et ubestemt langt åremål, eventuelt for resten af  

 deres liv.
Dette indebærer, at de skal have mulighed for at få en  

 videreuddannelse og forberedes til et erhvervsarbejde og til indføring i  

 samfundsliv og kultur her i landet.
For en lille gruppe af disse elever gælder, at de kun skal opholde sig her  

 i landet i en kortere periode.
Hvis opholdet skal vare i mindst 6 måneder, er  

 barnet ifølge folkeskolelovens § 32 undervisningspligtigt med deraf følgende  

 pligt til at følge folkeskolens undervisning eller en undervisning, der står  

 mål med, hvad der almindeligvis kræves i folkeskolen.
Hvis disse børn indskrives i folkeskolen, skal der - som forudsætning for  

 at de kan modtage undervisning i en dansksproget skole - gives dem særlig  

 tilrettelagt undervisning i dansk samt tilbydes dem undervisning i deres  

 modersmål, jf. folkeskolelovens § 4 stk. 6. Skolegangen i folkeskolen  

 betyder, at børnene erhverver almindelige skolekundskaber, som i vid  

 udstrækning vil kunne anvendes, når de vender tilbage til hjemlandet, og at  

 de gennemgår den sociale og menneskelige udvikling, som en skolegang  

 indebærer.
Denne gruppe har dog ikke som den før nævnte større gruppe elever  

 behov for en grundigere indføring i dansk samfundsliv og kultur med henblik  

 på deres eventuelle optagelse i det danske samfund.
I 1970'erne havde mange af de tilflyttede elever gået i skole i deres  

 hjemland, før de kom til Danmark.
I dag er hovedparten - bortset fra f.eks.  

 børn af politiske flygtninge - født og opvokset her i landet.
De begynder  

 deres skolegang her, og deres kendskab til og beherskelse af deres modersmål  

 er ofte mindre udviklet, end det tidligere var tilfældet.
Dette medfører, at  

 der nu stilles ændrede krav til modersmålsundervisningen.
En anden følge er, at der nu optages mange børn i folkeskolen, som  

 tilsyneladende taler et dansk, der svarer til deres alderstrin, men hvis  

 sprog ikke udvikles parallelt med danske børns sprog, fordi man i deres hjem  

 fortrinsvis taler et andet sprog end dansk.
Dette stiller ændrede krav til  

 den særlig tilrettelagte undervisning i dansk, som nu må foregå på flere  

 udviklingstrin end tidligere.
 Når et barn fra et hjem, hvor der fortrinsvis tales et andet sprog end  

 dansk, indskrives i folkeskolen i Danmark - hvad enten det er i  

 børnehaveklasse, 1. klasse eller, for tilflyttede elever, på et senere  

 klassetrin - har skolen to hovedopgaver.
 For det første skal der for de børn, der har et utilstrækkeligt kendskab  

 til dansk, tilrettelægges og iværksættes en særlig undervisning i dansk for  

 at gøre det muligt for disse elever at deltage i klassens undervisning på  

 lige fod med andre elever og med samme muligheder for videreuddannelse.
 For det andet skal der tilbydes eleverne undervisning i deres modersmål  

 eller eventuelt deres nationalsprog for at give dem mulighed for at  

 vedligeholde modersmålet eller nationalsproget og fastholde deres tilknytning  

 til familiens hjemland.
Reglerne om folkeskolens undervisning af fremmedsprogede elever har til  

 formål at sikre, at disse opgaver løses bedst muligt inden for de givne  

 økonomiske rammer og muligheder.
Disse regler har tidligere været fastsat i  

 bekendtgørelse nr. 179 af 8. marts 1976 med senere ændringer samt  

 undervisningsvejledning af 1979 for fremmedsprogede elever og nogle enkelte  

 uddybende cirkulæreskrivelser.
Til afløsning af bekendtgørelsen fra 1976 foreligger nu en ajourført  

 bekendtgørelse, nemlig bekendtgørelse af 20. november 1984 om folkeskolens  

 undervisning af fremmedsprogede elever.
Børn fra hjem, hvor der fortrinsvis  

 tales et andet sprog end dansk.
Baggrunden for den nye bekendtgørelse er dels praktiske erfaringer fra de  

 senere år, dels det allerede nævnte forhold, at langt de fleste af de  

 fremmedsprogede børn, der nu optages i folkeskolen, er født og opvokset her i  

 landet.
En følge heraf er bl.a., at der er sket en meget væsentlig stigning i  

 fremmedsprogede børns tilslutning til folkeskolens børnehaveklaser.
Til uddybning af den nye bekendtgørelse er nærværende organisatoriske  

 vejledning udarbejdet.
Den bygger dels på undervisningsvejledningen fra 1979,  

 som den afløser, dels på cirkulærer og skrivelser, der er udsendt i de  

 seneste år, bl.a. om virksomheden i børnehaveklassen - men den tager ligesom  

 bekendtgørelsen sit udgangspunkt i det forhold, at størstedelen af denne  

 elevgruppe i dag er opvokset her i landet.
 Det må understreges, at både bekendtgørelse og vejledning beskriver den  

 undervisning, der rent faktisk gives i dag, og derfor ikke i sig selv kan  

 tages til indtægt for krav om øgede ressourcer til undervisning af  

 fremmedsprogede elever i den danske folkeskole.
2 Undervisningspligt og indskrivning Information til forældrene Ad bkg § 1 I folkeskolelovens § 32 er det fastsat, at ethvert barn, der er bosat her  

 i landet, er undervisningspligtigt efter reglerne i lovens § 33- 35, og at  

 det samme gælder børn, der skal opholde sig her i landet i mindst 6 måneder.
Det er i lovens § 34, stk. 1, fastsat, at undervisningspligten indtræder  

 den 1. august i det kalenderår, hvor barnet fylder 7 år.
Efter stk. 2 er der  

 imidlertid mulighed for at få undervisningens påbegyndelse udskudt 1 år.  

 Ifølge lovens § 36 kan et barn efter forældrenes anmodning indskrives i  

 folkeskolen fra begyndelsen af det kalenderår, hvor det fylder 5 år, og skal  

 ifølge § 38 optages i 1. klasse i det kalenderår, hvor det fylder 6 år, hvis  

 forældrene anmoder om det, og barnet må antages at kunne følge undervisningen  

 i klassen.
Efter § 37 skal et barn tilbydes optagelse i en børnehaveklasse i  

 det kalenderår, hvor barnet fylder 6 år, og der er efter stk. 2 mulighed for,  

 at barnet kan optages som 5-årig, hvis det er født i tiden 1. januar - 31.  

 juli.
Ad bkg § 2 Barnet indskrives i skolen i det distrikt, hvor det bor eller opholder  

 sig, jf. folkeskolelovens § 36, stk. 1. Selv om børnene er født og opvokset  

 her i landet, kan man imidlertid ikke altid have sikkerhed for, at forældrene  

 bliver bekendt med eller forstår skolens årlige bekendtgørelse om  

 indskrivning m.v.
Skolemyndighederne bør derfor sikre sig, at fremmedsprogede  

 forældre til børn, der har nået indskrivningsalderen til børnehaveklasse  

 eller 1. klasse, får oplysning om deres rettigheder og pligter.
 I forbindelse hermed bør der - eventuelt med bistand af tolk eller  

 modersmålslærere - gives forældrene en almindelig orientering og rådgivning,  

 herunder om muligheden for undervisning i barnets modersmål eller  

 nationalsprog og særlig tilrettelagt undervisning i dansk samt eventuelle  

 aktiviteter i fritiden og lignende.
 Forældrene bør endvidere orienteres om muligheden og vilkårene for, at  

 barnet kan fritages for at deltage i folkeskolens undervisning i  

 kristendomskundskab, jf. folkeskolelovens § 5, stk. 2, og for at få fri på  

 helligdage i familiens trossamfund, jf. i øvrigt afsnit 3 om samarbejdet med  

 forældrene.
 Det kan efter omstændighederne være rimeligt at orientere forældre om  

 eksistensen af private skoler, hvis undervisningssprog ikke er dansk, og  

 private skoler, som har tilknytning til andre trossamfund.
 For tilflyttede elever, der har påbegyndt deres skolegang i hjemlandet,  

 indtræder undervisningspligten her i landet i princippet umiddelbart efter  

 indrejsen, hvis barnet skal opholde sig her i landet i mindst 6 måneder.
Skolegangen kan dog ikke altid - uden at det vil skabe unødige  

 vanskeligheder - påbegyndes straks ved ankomsten til Danmark.  

 Skolemyndighederne kan derfor tillade, at barnet først møder i skolen efter  

 forløbet af en kortere tid med henblik på, at barnet kan nå at finde sig til  

 rette med de nye forhold.
Denne frist bør dog ikke udstrækkes til mere end 3  

 uger fra elevens ankomst til Danmark.
Dette gælder også for børn, der er  

 tilflyttet Danmark midt i et skoleår.
Det bemærkes herved, at  

 skolemyndighederne selvsagt i alle tilfælde må sørge for, at der er plads til  

 fremmedsprogede elever i de almindelige klasser, modtagelsesklasserne og på  

 de særlige hold.
Man kan ikke gå ud fra, at forældrene selv i alle tilfælde indmelder  

 børnene i skole, da de kan være uden kendskab til de danske regler om  

 undervisningspligt eller ikke ved, hvor de skal henvende sig.
Kontrollen med,  

 at undervisningspligten overholdes, er derfor særlig vigtig for denne  

 elevgruppe.
En udøvelse af kontrollen forudsætter, at skolekommissionen af  

 folkeregistret underrettes om tilflytning af børn fra udlandet.
Meddelelsen  

 herom skal, jf. § 2, stk. 2, i undervisningsministeriets cirkulære af 5.  

 august 1976 om indskrivning og udskrivning af undervisningspligtige elever  

 være skolekommissionen i hænde senest 3 uger efter, at flytningen er anmeldt  

 til folkeregistret.
Konstateres det, at et undervisningspligtigt barn ikke er  

 indmeldt, må skolemyndighederne skriftligt eller mundtligt sætte sig i  

 forbindelse med familien.
Ad bkg § 1 stk. 2 Børn, hvis ophold her i landet forventes at blive af kortere varighed end  

 6 måneder, er ikke undergivet bestemmelser vedrørende undervisningspligt.  

 Børnene kan imidlertid med skolekommissionens tilslutning - umiddelbart efter  

 deres indrejse eller senere - optages i folkeskolen, hvis forældrene anmoder  

 derom, jf. bekendtgørelsens § 1, stk. 2. Når bortses fra ganske kortvarige  

 ophold i anledning af ferier m.v., anbefales det, at skolemyndighederne  

 normalt imødekommer sådanne anmodninger under forudsætning af, at familien  

 har ret til ophold i Danmark.
Hvad angår ophør af undervisningspligten, gælder de almindelige regler.
I  

 tilfælde af ansøgninger om at opfylde undervisningspligten ved erhvervsmæssig  

 beskæftigelse, jf. folkeskolelovens § 33, stk. 4, må man dog være opmærksom  

 på, at eleverne skal have en arbejdstilladelse, hvis de ikke har dansk  

 statsborgerskab.
I så fald må arbejdstilladelse søges hos direktoratet for  

 udlændinge (Absalonsgade 9, 1658 København V.). Dette forhold må være  

 afklaret, inden skolenævnet endelig meddeler en tilladelse i henhold til  

 folkeskolelovens § 33, stk. 4.
3 Samarbejdet med forældrene Det er af afgørende betydning, at fremmedsprogede forældre inddrages i  

 skolens samarbejde med hjemmene.
Sprogvanskeligheder kan imidlertid ofte  

 hæmme dette samarbejde.
Hvis der til skolevæsenet er knyttet lærere fra det  

 pågældende land, kan disse lærere dog bistå skolen ved kontakten med  

 hjemmene.
Skolenævnet vil kunne gøre en indsats for at fremme kontakten med  

 forældrene.
Dette kan f.eks. ske ved, at skolenævnet afholder møder mellem de  

 danske og udenlandske forældre med det formål at fremme gode menneskelige  

 relationer og bekæmpe gensidige fordomme.
 Skolen må i sin kontakt med hjemmene være opmærksom på disses særlige  

 kulturbaggrund.
Et problem består i, at de religiøse højtider kan falde på almindelige  

 skoledage.
Skolens leder vil her kunne imødekomme anmodninger fra forældrene  

 om, at børnene får fri på sådanne dage.
Findes der skolebespisningsordninger og lignende, må man ved  

 tilrettelæggelsen være opmærksom på, at f.eks. den islamiske religion  

 forbyder visse spiser, bl.a. enhver form for svinekød.
I visse tilfælde har  

 særlig muslimske forældre forbehold over for nogle af skolens aktiviteter  

 f.eks. deltagelse i skolebadning og lejrskoleophold.
Skolen bør i det omfang, det er muligt, tage hensyn hertil.
Skolen bør  

 gøre forældrene opmærksom på betydningen af, at de deltager i  

 skolenævnsvalgene.
Skolemyndighederne bør endvidere overveje at opfordre  

 forældrene til at danne lokale forældreforeninger for fremmedsprogede  

 forældreeventuelt særskilt for de enkelte nationalgrupper - som de lokale  

 skolemyndigheder kan samarbejde med både med hensyn til undervisningen i den  

 almindelige klasse og med hensyn til modersmålsundervisningen.
 Om information af forældrene i forbindelse med indskrivning i skolen se  

 afsnit 2.
4 Børnenes placering i folkeskolens klasser Ad bkg § 2 stk. 1 Børnene indskrives i den skole, som er deres distriktsskole, dvs. skolen i  

 det distrikt, hvor de bor eller opholder sig, jf. bekendtgørelsens § 2, stk.  

 1.
 Hvis det af pædagogiske og ressourcemæssige grunde er nødvendigt at  

 oprette modtagelsesklasse på en enkelt eller enkelte skoler centralt i  

 kommunen, kan det dog være hensigtsmæssigt at optage de pågældende elever i  

 en almindelig klasse på den skole, hvor modtagelsesklassen er placeret, jf.  

 bekendtgørelsens § 2, stk. 2.
Ad bkg § 2 stk. 2 Efter at undervisningen i modtagelsesklassen er afsluttet, skal de  

 pågældende elever i disse tilfælde i princippet føres tilbage til deres  

 distriktsskole, men det kan dog efter omstændighederne være hensigtsmæssigt  

 og også mere hensynsfuldt over for eleverne, at de får lov til at fortsætte  

 deres skolegang på den skole, hvor de har gået i modtagelsesperioden.
Hvis  

 deres forældre fremsætter ønske herom, vil dette ønske kunne imødekommes,  

 såfremt der på kommunens skoleplan er optaget en bestemmelse herom, jf.  

 bekendtgørelsens § 17, stk. 1.
Ad bkg § 3 stk. 1 Børn, der er født og opvokset her i landet, optages i børnehaveklasse  

 eller 1. klasse.
Dette gælder også børn, der er flyttet til Danmark, før  

 skolegangen påbegyndes.
Ad bkg § 3 stk. 2 Tilflyttede elever, som har gået i skole i et andet land, placeres på det  

 klassetrin, som svarer til deres skolealder.
Hvor særlige grunde taler  

 derfor, kan et barn dog med forældrenes samtykke, placeres et klassetrin  

 lavere eller højere, jf. bekendtgørelsens § 3, stk. 2. Anbringelse på et  

 andet klassetrin end det, der svarer til elevens skolealder, eller udskydelse  

 af undervisningens påbegyndelse, jf. folkeskolelovens § 34, stk. 2, bør dog  

 kun ske på grundlag af et grundigt kendskab til eleven.
Man må være opmærksom  

 på, at en sådan placering, måske specielt på et lavere klassetrin, vil kunne  

 skabe problemer for eleven i det senere skoleforløb.
Ad bkg § 4 I forbindelse med børnenes påbegyndelse af skolegangen i deres respektive  

 klasser må der på grundlag af deres kendskab til dansk tages stilling til  

 spørgsmålet, om og eventuelt i hvilket omfang der skal gives dem særlig  

 tilrettelagt undervisning i dansk, jf. nedenfor i afsnit 6 og 7.
 Børn der intet eller så godt som intet forhåndskendskab har til dansk, bør  

 så vidt muligt optages i en modtagelsesklasse, jf. afsnit 7.1. Er der ikke  

 praktisk mulighed herfor, må undervisningen ske på hold eller - hvis der ikke  

 er basis for at danne hold - som enkeltmandsundervisning, jf. afsnit 7.2.
Ad bkg § 8 stk. 1 Til børn, der optages i børnehaveklasse uden at kunne tilstrækkeligt  

 dansk, bør der tilrettelægges særlig støtte, der fremmer deres tilegnelse af  

 dansk.
Denne særlige støtte bør sædvanligvis gives i selve børnehaveklassen.  

 Hvor særlige forhold taler derfor, og hvor antallet af børnehaveklassebørn er  

 meget stort, kan der dannes en særlig modtagelsesklasse for  

 børnehaveklassebørn, jf. bekendtgørelsens § 8, stk. 1, nr. 1. I øvrigt ses  

 der ikke at være noget til hinder for, at børnehaveklassebørn - hvis man  

 lokalt finder, at det er den bedste løsning - optages i en modtagelsesklasse  

 sammen med elever fra 1. klasse.
5 Timerne i den almindelige klasse Elevernes samlede timetal 5.1. Elevernes tilhørsforhold til den almindelige klasse.
Ad bkg § 2 stk. 1 Børn, fra hjem, hvor der fortrinsvis tales et andet sprog end dansk, skal,  

 når de er optaget i folkeskolen, have tilknytning til den klasse, hvori de er  

 optaget.
Dette er indlysende, for så vidt angår elever, der har et  

 tilstrækkeligt forhåndskendskab til dansk til at kunne følge den almindelige  

 undervisning i klassen uden behov for særlig tilrettelagt støtte i dansk i  

 klassen eller for at skulle henvises til særlig tilrettelagt undervisning i  

 dansk uden for klassen.
Men det gælder også elever, der på grund af manglende  

 eller mangelfuldt kendskab til dansk i en periode efter indskrivningen i  

 folkeskolen skal følge en særlig tilrettelagt undervisning i dansk uden for  

 deres almindelige klasse, jf. nedenfor i afsnit 6 og 7.
Foregår den særlig tilrettelagte undervisning i dansk på hold eller som  

 enkeltmandsundervisning, jf. nedenfor i afsnit 7.2., deltager den pågældende  

 elev allerede fra starten i undervisningen i den almindelige klasse.
Dette  

 skyldes, at undervisningen på hold eller som enkeltmandsundervisning har et  

 meget begrænset ugentlig timetal.
Undervisning i modtagelsesklassen skal  

 derimod udgøre mindst 15 timer ugentligt, og i starten vil eleverne i  

 modtagelsesklassen derfor normalt ikke have timer i deres almindelige klasse,  

 men alene have undervisning i modtagelsesklasse, jf. afsnit 5.3.
5.2. Elevernes overgang til den almindelige klasse Når en elev optages i folkeskolen - børnehaveklasse, 1. klasse eller, for  

 tilflyttede elever, en senere klasse i skoleforløbet - og på grund af  

 utilstrækkeligt kendskab til dansk skal have en særlig tilrettelagt  

 undervisning i dansk, må der lægges stor vægt på, at den pågældende elev så  

 hurtigt, som det er forsvarligt, får flest mulige timer i den almindelige  

 klasse.
Det må tilstræbes, at en elev, der henvises til en modtagelsesklasse, hvor  

 eleven i begyndelsen har alle sine undervisningstimer, forlader  

 modtagelsesklassen i løbet af en ikke alt for lang periode.
Det er ikke  

 acceptabelt, at en elev forbliver i modtagelsesklasse år efter år, selv om  

 elevens færdighed i dansk ikke er udviklet fuldt tilfredsstillende.
Der bør  

 dog altid tages vidtgående hensyn til elevens individuelle forhold, herunder  

 hvorledes den pågældende befinder sig i klassens miljø og i samværet med  

 andre elever.
 Det er således uundgåeligt, at et stort antal elever, også efter at  

 perioden i modtagelsesklassen er afsluttet, fortsat har behov for særlig  

 støtte til videreudvikling af deres danske sprog, ofte i et par år efter at  

 de har forladt modtagelsesklassen.
 Denne særlige støtte vil kunne foregå i elevens klasse eller - i nogle  

 ugentlige timer - på hold eller som enkeltmandsundervisning.
På tilsvarende måde bør der efter individuelt behov tilrettelægges en  

 særlig støtte til elever, der ikke henvises til modtagelsesklasse, med  

 henblik på, at deres færdighed i dansk kan udvikles, så den svarer til deres  

 alderstrin.
Denne støtte vil enten kunne iværksættes i selve klassen eller  

 etableres som undervisning nogle timer ugentlig på hold eller som  

 enkeltmandsundervisning.
Omfanget af den særlige støtte i dansk til elever, der har forladt  

 modtagelsesklassen, og til elever, der ikke har været henvist til  

 modtagelsesklasse, fastlægges af den enkelte kommunalbestyrelse.
Ofte ordnes  

 det i de pågældende kommuner på den måde, at der til de enkelte skoler på  

 grundlag af antallet af elever, der har behov for særlig støtte i dansk uden  

 for modtagelsesklassen, afsættes et bestemt beløb, der anvendes efter den  

 enkelte skoles bestemmelse, således at fordelingen på de enkelte elever  

 foretages af skolens leder efter indstilling fra lærerne.
Der henvises i  

 øvrigt til afsnit 9 om støtte til fortsat sprogudvikling i dansk.
 Opmærksomheden henledes desuden på, at flere elever - navnlig når den  

 særlig tilrettelagte undervisning i dansk er bragt til ophør eller nedtrappet  

 - kan have behov for supplerende faglig undervisning, jf. afsnit 8.
5.3. Elevernes samlede ugentlige timetal Ad bkg § 8 stk.4 Det er i bekendtgørelsens § 8, stk. 4 fastsat, at elevernes samlede  

 ugentlige timetal, dvs. timerne i de almindelige klasser + timerne i den  

 særlig tilrettelagte undervisning i dansk i modtagelsesklasse, på hold eller  

 som enkeltmandsundervisning, skal svare til det timetal, som gælder for  

 elever på det pågældende klassetrin i henhold til undervisningsplanens  

 bestemmelser for øvrige elever.
I en begyndelsesperiode på normalt højst 3 måneder kan den del af  

 timetallet, der læses i den almindelige klasse, dog nedsættes, men det  

 samlede timetal må dog ikke være lavere end 15. Konsekvensen heraf er  

 navnlig, at elever, der henvises til særlig undervisning i dansk i en  

 modtagelsesklasse, i den første periode ikke tillige deltager i den  

 almindelige klasses undervisning.
Det må dog understreges, at elevernes  

 samlede ugentlige timetal, efter at begyndelsesperioden i modtagelsesklassen  

 er afsluttet, skal svare til antallet af timer for de øvrige elever i  

 klassen.
 Dersom der af skemamæssige grunde på en skole er vanskeligheder med at  

 give eleverne timer i den almindelige klasse, må der i stedet fastsættes et  

 timetal for modtagelsesklassen, der svarer til timetallet for de pågældende  

 årgange i en almindelig klasse.
6 Særlig tilrettelagt undervisning i dansk 6.1. Baggrunden Selv om fremmedsprogede børn skulle have tilegnet sig visse færdigheder i  

 dansk og vil udvikle disse færdigheder ved omgang med danske kammerater, vil  

 en systematisk undervisning i dansk dog være nødvendig, for at de kan følge  

 skolens almindelige undervisning.
Ad bkg § 4 Bestemmelserne om særlig tilrettelagt undervisning i dansk omfatter alle  

 fremmedsprogede børn og kan derfor efter omstændighederne også anvendes på  

 grønlandske og færøske børn, og danske børn, der er opvokset i udlandet.
6.2. Henvisning til særlig tilrettelagt undervisning i dansk Forstår børn, der indskrives i folkeskolen i Danmark ikke dansk, må der  

 altid iværksættes særlig tilrettelagt undervisning i dansk, jf.  

 bekendtgørelsens § 4, idet det hverken af hensyn til de fremmedsprogede  

 elever selv eller de øvrige elever i klassen vil være forsvarligt at give den  

 grundlæggende undervisning i dansk som sprogligt redskab i forbindelse med  

 klassens almindelige undervisning.
Beslutning om henvisning til særlig tilrettelagt undervisning i dansk  

 træffes af skolens leder i samråd med forældrene og efter indhentet  

 indstilling fra lærerrådet, jf. bekendtgørelsens § 4, sidste punktum.
Er der  

 på grund af barnets manglende kendskab til dansk ingen tvivl om, at særlig  

 tilrettelagt undervisning skal etableres, vil henvisningen normalt blot være  

 en sag til efterretning for lærerrådet.
6.3. Om indholdet af undervisningen Som led i den særlig tilrettelagte undervisning i dansk bør der også ske  

 indlæring af begreber og sprogbrug inden for de forskellige fag.
I denne  

 forbindelse kan der gives en vis undervisning inden for forskellige  

 fagområder og f.eks. stilles eleverne opgaver i regning/matematik.
Dette  

 gælder navnlig tilflyttede elever med henblik på vedligeholdelse og  

 videreudvikling af de kundskaber, de har medbragt fra skolegangen i udlandet.
Der bør endvidere gives eleverne en orientering om danske forhold ved  

 hjælp af emner fra hverdagen.
Også tilvænningen til det danske miljø sker -  

 navnlig når eleverne undervises i en modtagelsesklasse - i vidt omfang gennem  

 timerne i den særlig tilrettelagte undervisning i dansk.
6.4. Ophør af den særlig tilrettelagte undervisning i dansk Som allerede nævnt i afsnit 5.2. bør den særlig tilrettelagte undervisning  

 i dansk i modtagelsesklasse ikke strække sig over for lang en periode  

 (normalt ikke ud over 1 1/2-2 år) og bør ikke nødvendigvis fortsætte så  

 længe, at eleven kan følge og deltage i undervisningen på dansk i den  

 almindelige klasse, uden at fortsat støtte i dansk er fornøden.
Grunden  

 hertil er, at eleverne så hurtigt som muligt bør integreres i deres  

 almindelige klasse.
Dette hensyn opstår ikke for elever, der modtager den  

 særlig tilrettelagte undervisning i dansk på hold eller som  

 enkeltmandsundervisning, idet de allerede fra starten har langt de fleste  

 timer i den almindelige klasse.
For disse elevers vedkommende må det  

 tværtimod understreges, at den særlig tilrettelagte hold- eller  

 enkeltmandsundervisning i dansk bør fortsætte indtil de pågældende elever har  

 opnået en rimelig god beherskelse af dansk.
Der henvises i øvrigt til det i  

 afsnit 5.2. anførte, herunder om den fortsatte støtte i dansk, efter at den  

 særlig tilrettelagte undervisning i dansk er ophørt.
7 De forskellige former for særlig tilrettelagt undervisning i  

 dansk 7.1. De forskellige former for undervisning Ad bkg § 8 På grundlag af reglerne i bekendtgørelsens § 8 kan der foretages en  

 hovedsondering mellem 2 grupper af fremmedsprogede elever.
Den ene gruppe  

 omfatter de elever, der har intet eller et så beskedent forhåndskendskab til  

 dansk, at de i hvert fald i starten ikke kan følge den almindelige  

 undervisning i klassen.
For dem må der straks tilrettelægges en særlig  

 undervisning i dansk med henblik på, at de kan få udbytte af at deltage i den  

 almindelige klasseundervisning.
Den særlig tilrettelagte undervisning i dansk for disse elever bør være så  

 intens som overhovedet muligt.
De bør derfor primært henvises til  

 modtagelsesklasse, hvor de mindst vil få 15 timers undervisning om ugen,  

 koncentreret om indlæring af dansk.
Denne undervisning er nærmere omtalt i  

 afsnit 7.2.
Som følge af et utilstrækkeligt elevtal er det dog ikke altid muligt at  

 henvise alle elever i denne gruppe til modtagelsesklasse, hvorfor hold- og  

 enkeltmandsundervisning - med et betydeligt lavere ugentligt timetal - må  

 anvendes.
Denne undervisning er omtalt i afsnit 7.3.
 For børnahaveklassebørn gør særlige forhold sig gældende, jf. nedenfor i  

 afsnit 7.4.
Den anden hovedgruppe af fremmedsprogede elever har et sådant  

 forhåndskendskab til dansk, at de kan klare den almindelige undervisning i  

 deres klasse, dog ofte forudsat at der ydes dem en supplerende støtte i  

 klassen til videreudvikling af deres danske sprog.
Om undervisningen i dansk  

 til denne - stadig voksende - gruppe af elever henvises til det foran i  

 afsnit 5.2. anførte.
7.2. Modtagelsesklasser Ad bkg § 8 stk. 1,  2 og 4 Da elever i modtagelsesklasser tillige har et tilhørsforhold til  

 almindelige klasser, jf. afsnit 5, kan modtagelsesklasser i organisatorisk  

 henseende i nogen grad minde om de inden for specialundervisningen kendte  

 klinikformer.
Når den særlig tilrettelagte undervisning i dansk påbegyndes, bør eleverne  

 alene have timer i modtagelsesklassen.
Først når eleverne efter nogen tids  

 undervisning forstår enkle danske vendinger, skal de tillige deltage i timer  

 i deres almindelige klasse, f.eks. i de praktisk/musiske fag, jf. afsnit 5.  

 Hvor særlige forhold gør sig gældende, f.eks. afstandsmæssige hensyn eller  

 hensynet til den enkelte elev, kan eleverne dog i hele modtagelsesperioden  

 have samtlige timer i modtagelsesklassen, således at de også her modtager  

 undervisning i folkeskolens fag, jf. bekendtgørelsens § 8 stk. 2.
Ad bkg § 2 stk. 2 Hvor elevtallet på den enkelte skole er for lille til at oprette  

 modtagelsesklasser, kan eleverne henvises til en central modtagelsesklasse i  

 kommunen eller evt. i samarbejde med andre kommuner.
 Det bemærkes, at kommunen har pligt til i fornødent omfang at sørge for  

 befordring mellem distriktsskolen og den skole, hvor modtagelsesklassen er  

 placeret, jf. bekendtgørelsens § 16.
Da det er meget vanskeligt i samme klasse at undervise elever fra hele  

 skoleforløbet, tilrådes det dog kun at oprette modtagelsesklasser, hvis der  

 er tilstrækkelig mange elever til at oprette en særskilt klasse for  

 henholdsvis de yngre og ældre elever.
I modsat fald må aldersinddelte hold  

 foretrækkes.
Om muligheden af at oprette en kombineret modtagelsesklasse for  

 børnehaveklassebørn og elever fra 1. klasse se afsnit 4 og 7.4.
Ad bkg § 8 stk. 2 Elevtallet i en modtagelsesklasse må ved skoleårets begyndelse højst være  

 12 elever, der undervises samlet, medmindre klassen undervises af 2 lærere i  

 fællesskab, jf. bekendtgørelsens § 8, stk. 2, 2. pkt.
I dette tilfælde bør  

 maksimalt 18 elever undervises samlet.
Ifølge bekendtgørelsens § 8, stk. 2,  

 3. pkt. skal det tilstræbes, at elevtallet heller ikke i løbet af skoleåret  

 kommer til at overstige 12. I en skrivelse af 2. november 1983 til alle  

 amtsråd og kommunalbestyrelser har undervisningsministeriet udtalt, at det  

 således er udelukket at lade væsentligt flere end 12 elever undervises af een  

 lærer i et længere tidsrum inden for et skoleår.
Hvis elevtallet imidlertid i  

 løbet af skoleåret - uden at dette med rimelighed kunne forudses ved  

 planlægningen af skoleåret - kommer op på f.eks. 13 eller 14, vil der efter  

 omstændighederne ikke være noget til hinder for at undlade at knytte  

 yderligere en lærer til klassen eller at dele klassen midt i skoleåret.
Ad bkg § 8 stk. 4 Timetallet i en modtagelsesklasse bør være mindst 15, se afsnit 5.3. Hvis  

 eleverne ikke tillige har timer i deres almindelige klasse, skal de deltage i  

 samtlige timer i modtagelsesklassen.
Henimod slutningen af deres ophold i  

 modtagelsesklassen vil eleverne normalt - som led i deres endelige indførelse  

 i deres almindelige klasse - have et stigende timetal i denne.
Timerne i  

 modtagelsesklasser bør læses af 1 eller 2 lærere.
Har eleverne flere end 15  

 ugentlige timer i modtagelsesklassen, kan undervisningen dog varetages af  

 flere lærere.
7.3. Enkeltmandsundervisning og holdundervisning Ad bkg § 8 stk. 1,  3 og 4 Enkeltmandsundervisning bør alene finde sted, hvis der på en skole kun er  

 1 fremmedsproget elev, og det af praktiske årsager er umuligt at lade eleven  

 følge undervisningen på et hold eller i en modtagelsesklasse på en anden  

 skole.
Ad bkg § 8 stk. 3  og 4 På hold kan højst 7 elever undervises samlet, jf. bekendtgørelsens § 8,  

 stk. 3. Så længe elevantallet er under 7, kan der anbringes nye elever på  

 holdet.
Det er ønskeligt, at yngre og ældre elever undervises på særskilte  

 hold.
Det anbefales at give 6-7 ugentlige timers sprogundervisning på hold,  

 afhængig af holdets størrelse, mens det ved enkeltmandsundervisning anbefales  

 at give 4 timer.
Alle timer bør læses af samme lærer.
Denne undervisning bør  

 fortsætte, indtil eleverne kan tilstrækkeligt dansk til at kunne følge  

 undervisningen i klassen, jf. afsnit 6.4.
 Det er vigtigt, at der er et nært samarbejde mellem klasselæreren og  

 læreren i den særlig tilrettelagte undervisning i dansk.
 7.4. Sprogudviklende støtte til børnehaveklassebørn.
Ad bkg § 8 stk. 1 Ifølge bekendtgørelsens § 8, stk. 1, nr. 1 kan der til børn i  

 børnehaveklasse, der ikke har tilstrækkeligt kendskab til dansk, ydes særlig  

 støtte i børnehaveklassen.
Hvor forholdene særlig taler derfor, kan støtte  

 dog ydes i modtagelsesklasse.
Formålet med den særlige støtte er at give  

 børnene bedre muligheder for at kunne begynde direkte i en 1. klasse i det  

 følgende skoleår.
Den bør normalt ske i selve børnehaveklassen og vil kunne  

 forestås af en dertil særlig egnet børnehavepædagog eller af en lærer med  

 erfaring i undervisning af fremmedsprogede elever.
Der foreligger imidlertid  

 ikke tilstrækkelige erfaringer til, at der kan rådgives om omfanget og  

 tilrettelæggelsen af disse aktiviteter.
Når særlige forhold taler derfor, kan børnehaveklassebørn - efter  

 forudgående samråd med forældrene - henvises til en modtagelsesklasse.
Hvor  

 der er et meget stort antal børn, kan der etableres en særlig  

 modtagelsesklasse for henviste børnehaveklassebørn.
Der ses endvidere - som  

 anført i afsnit 4 - ikke at være noget til hinder for at henvise  

 børnehaveklassebørn til en modtagelsesklasse for elever i 1. klasse.
8 Supplerende faglig undervisning Ad bkg § 9 Når fremmedsprogede elever deltager i undervisningen i alle de fag, der  

 står på klassens skema, kan eleverne have vanskeligheder ved at følge  

 undervisningen i de enkelte fag.
Dette kan skyldes, at de i den tid, hvor de  

 har måttet koncentrere sig om at lære dansk, ikke i fuldt omfang har kunnet  

 videreudvikle deres kundskaber i de forskellige fag, eller at de - for så  

 vidt angår tilflyttede elever - under tidligere skolegang i udlandet er  

 blevet undervist efter fagplaner, der adskiller sig fra de danske, eller ikke  

 har modtaget undervisning i faget.
I sådanne tilfælde skal eleverne, hvis de  

 har behov herfor, henvises til supplerende undervisning i overensstemmelse  

 med reglerne i bekendtgørelse nr. 178 af 5. marts 1976 om folkeskolens  

 supplerende undervisning for tilflyttede elever m.fl., hvortil der henvises.
 Den supplerende faglige undervisning iværksættes i tilknytning til den  

 særlig tilrettelagte undervisning i dansk og fortsætter kontinuerligt,  

 normalt efter at den særlig tilrettelagte undervisning i dansk er afsluttet,  

 jf. bekendtgørelsens § 9, jf.§ 4.
9 Støtte til fortsat sprogudvikling i dansk Fremmedsprogede elevers vanskelighed ved at forstå dansk sprog forekommer  

 ikke blot i forbindelse med optagelsen i dansk skole.
Mange fremmedsprogede  

 elever har erfaringsmæssigt tillige markante sproglige problemer under det  

 senere skoleforløb f.eks. i forbindelse med indføring af nye fag på  

 skoleskemaet.
Dette skyldes bl.a., at elevernes sproglige udvikling i hjemmet  

 foregår på deres modersmål.
 Til afhjælpning af disse vanskeligheder ses der ikke at være noget til  

 hinder for, at de kommunale skolemyndigheder ud over den undervisning, der er  

 påbudt ifølge bekendtgørelsen, etablerer yderligere støtteforanstaltninger.  

 De kommunale skolemyndigheder vil derfor kunne iværksætte støtte til fortsat  

 sprogudvikling i dansk.
Støtten til fortsat sprogudvikling i dansk kan ikke betragtes som  

 supplerende faglig undervisning jf. foran afsnit 8. Det er derfor ikke  

 nødvendigt, at støtten påbegyndes i forbindelse med udskrivningen fra  

 modtagelsesklassen, men støtten vil kunne iværksættes efter behov på et  

 hvilket som helst tidspunkt under det senere skoleforløb.
Der er heller ikke  

 noget til hinder for, at undervisningen gives til elever, der ved optagelsen  

 i 1. klasse ikke er blevet henvist til særlig tilrettelagt undervisning i  

 dansk, fordi de havde et tilstrækkeligt kendskab til dansk til at kunne følge  

 den almindelige undervisning, men som på et senere klassetrin viser sig at  

 have behov for sproglig støtte.
10 Særlige klasser for ældre elever (Udvidede modtagelsesklasser) Ad bkg § 2 stk. 3  og § 10 Elever, der ankommer til Danmark efter 14-16 års alderen, vil i de fleste  

 tilfælde aldrig opnå at blive integreret i den almindelige klasse.
 For disse elever kan man i kommuner, hvor der findes et tilstrækkeligt  

 elevantal, oprette særlige klasser for 8.-10. klassetrin, jf.  

 bekendtgørelsens § 10.
 Beslutning om henvisning til disse klasser, der sædvanligvis vil være  

 oprettet på en anden skole end elevens distriktsskole, træffes af  

 skolekommissionen - i København skoledirektionen - efter indstilling fra  

 distriktsskolens leder, der forinden skal rådføre sig med eleven og  

 forældrene, jf. bekendtgørelsens § 2, stk., 3.
 Elever i de omhandlede klasser har modsat elever i modtagelsesklasser, jf.  

 afsnit 7.2, ikke samtidig et tilhørsforhold til en almindelig klasse.
 Det må forudses, at de fleste elever forbliver i de pågældende klasser  

 indtil afslutningen af skolegangen, men elever, som gennem undervisningen  

 opnår tilstrækkeligt kendskab til dansk, bør have mulighed for at blive  

 overført til en almindelig klasse på distriktsskolen.
Ad bkg § 11 stk. 3 Om elevtallet gælder samme retningslinier som for modtagelsesklasser, jf.  

 afsnit 7.2. og bekendtgørelsens § 12, stk. 3.
 Der kan om nødvendigt undervises flere årgange inden for 8.-10. klassetrin  

 i de særlige klasser for ældre fremmedsprogede elever.
Ad bkg § 11 Der gives en særlig tilrettelagt undervisning i dansk samt undervisning i  

 folkeskolens almindelige fag på 8.-10. klassetrin.
 Der udarbejdes en særlig timefordelingsplan, der optages i  

 undervisningsplanen.
Undervisningen tilrettelægges under hensyntagen til dels elevernes  

 forudsætninger i fagene, dels elevernes kendskab til dansk.
Det tilstræbes i  

 videst muligt omfang at sætte eleverne i stand til at deltage i folkeskolens  

 afsluttende prøver.
 Her bør man være særlig opmærksom på muligheden for deltagelse i prøven i  

 de praktiske fag, se iøvrigt afsnit 14.2 om fravigelser af prøvereglerne.
Da eleverne i nogen grad må lære ordforrådet inden for de enkelte fag  

 gennem timerne i disse fag, må alle lærerne i klassen kende til den metodik,  

 der anvendes i den særlig tilrettelagte undervisning i dansk, og må desuden  

 have kendskab til elevernes kulturelle baggrund.
Endvidere er det nødvendigt  

 med et nært samarbejde mellem dansklæreren og de øvrige lærere, og fagene bør  

 så vidt muligt fordeles på et mindre antal lærere.
 Udover undervisningen i de ovennævnte fag må undervisningen i de  

 obligatoriske emner, herunder uddannelses- og erhvervsorientering, indgå i  

 klassens undervisning.
Endelig skal eleverne have mulighed for at deltage i undervisning i  

 valgfag som f.eks. maskinskrivning, sløjd, håndarbejde, formning,  

 hjemkundskab, musik og arbejdskendskab.
Der bør om nødvendigt oprettes  

 undervisning i valgfag, der særlig er tilrettelagt for fremmedsprogede elever  

 i de omhandlede klasser.
Særlig med hensyn til arbejdskendskab vil der kunne  

 være behov for en sådan særlig tilrettelæggelse af undervisningen.
Derimod  

 vil de fremmedsprogede elever med fordel kunne deltage i undervisningen på de  

 almindelige hold i de praktisk-musiske fag, dersom der i øvrigt tilbydes  

 undervisning i disse fag for de pågældende klassetrin.
11 Specialundervisning Ad bkg § 5 I bekendtgørelsens § 5 stk. 1 er det fastsat, at fremmedsprogede elever,  

 hvis udvikling kræver en særlig hensyntagen eller støtte, er berettiget til  

 specialundervisning eller anden specialpædagogisk bistand efter de herom  

 fastsatte regler, dvs. at de almindeligt gældende regler for iværksættelse af  

 specialundervisning også finder anvendelse på fremmedsprogede elever.
 Det vil i givet fald være hensigtsmæssigt, at skolepsykologisk kontor  

 søger oplysning om eleven hos lærere med erfaring i undervisning af  

 fremmedsprogede elever for at få en vurdering af elevens funktionsniveau.  

 Modersmålslæreren vil kunne give oplysninger, om eleven har tilsvarende  

 problemer på sit modersmål, og gennem en samtale med eleven på modersmålet  

 medvirke til at indkredse problemet.
Det er vigtigt, at eventuelle specialundervisningsforanstaltninger  

 iværksættes snarest muligt efter skolegangens påbegyndelse, dvs. allerede  

 medens eleverne modtager særlig tilrettelagt undervisning i dansk i en  

 modtagelsesklasse m.v.
Man må også have opmærksomheden henledt på, at der  

 skal tilbydes specialpædagogisk bistand til børn, der endnu ikke har  

 påbegyndt skolegangen, jf. bekendtgørelse nr. 433 af 22. oktober 1979 om  

 folkeskolens specialpædagogiske bistand til småbørn.
 Det må understreges, at den omstændighed, at en elev har særlig  

 vanskelighed ved at forstå og tale dansk, ikke i sig selv er tilstrækkelig  

 til at kunne begrunde henvisning til specialundervisning, idet det netop er  

 formålet med den særlig tilrettelagte undervisning i dansk, der indrettes  

 efter den enkelte elevs særlige behov og forudsætninger, at overvinde sådanne  

 vanskeligheder.
12 Undervisning i elevernes modersmål eller eventuelt  

 nationalsprog 12.1. Baggrunden Ad bkg § 6, 12 og 13 Et barn, i hvis hjem der fortrinsvis tales et andet sprog end dansk,  

 risikerer at blive fremmedgjort over for sine forældre, hvis det ikke eller  

 kun med stort besvær kan forstå og bruge det sprog, der tales i hjemmet og  

 familien eller anvendes som kultursprog i den nationale kreds eller gruppe,  

 som familien tilhører.
Det vil være en stærk belastning både for barnet og  

 forældrene og for deres indbyrdes forhold og sammenholdet i familien.
Barnet  

 vil ikke på samme måde, som ellers ville være tilfældet, blive fortrolig med  

 hjemlandets kultur og de traditioner og skikke, som holdes i hævd i familien.  

 Barnet vil i højere grad end ellers udsættes for at blive splittet og rodløs.
 Hertil kommer, at det vil blive betydelig lettere for barnet eventuelt  

 senere at vende tilbage til forældrenes oprindelsesland eller tage ophold  

 der, hvis det gennem sin opvækst er blevet gjort fortrolig med hjemlandets  

 sprog og dermed dets kulturelle tradition og baggrund.
Erfaringerne viser, at systematisk undervisning er en nødvendig betingelse  

 for at lære og fastholde et sprog, så man virkelig kan bruge det.
Det er  

 derfor i bekendtgørelsens § 12 fastsat, at kommunerne har pligt til at  

 tilbyde fremmedsprogede elever, der er optaget i folkeskolen som  

 undervisningspligtige, undervisning i deres modersmål (nationalsprog).
12.2. Forudsætningerne for oprettelse af undervisning i modersmål  

  eller eventuelt nationalsprog Ad bkg § 12 stk. 2 Bekendtgørelsen forudsætter, at der gives undervisning i ethvert sprog,  

 hvortil der er tilmeldt mindst 12 elever.
Det er dog en faktisk forudsætning  

 for, at der kan gives undervisning i sproget, at det er et skriftsprog, at  

 der forefindes undervisningsmateriale, og at der kan knyttes en kvalificeret  

 lærer til undervisningen.
Hvis de nævnte faktiske forudsætninger er opfyldt, har kommunen pligt til  

 at tilbyde undervisning i det pågældende sprog.
Kommunen bør være opmærksom  

 på, at de familier, der ikke forstår dansk, bliver gjort bekendt med  

 tilbuddet.
Det er forældrene, der beslutter, om deres børn skal deltage i  

 tilbudt undervisning i deres modersmål (nationalsprog).
Melder der sig mindst 12 elever til undervisningen i et sprog, skal  

 undervisningen gennemføres i kommunen i det pågældende skoleår.
Tilmeldes der  

 færre end 12 elever, og kommunen beslutter sig for ikke at oprette  

 undervisning i sproget i kommunen, har den pligt til at henvise de pågældende  

 elever til undervisning, der er oprettet i andre kommuner i amtsrådskredsen  

 (hovedstadsområdet). Henvisning til undervisning i en anden kommune  

 forudsætter dog forældrenes særlige tilslutning, bl.a. på grund af den  

 længere skolevej.
I øvrigt kan det være hensigtsmæssigt, at der indgås samarbejde mellem  

 nabokommunerne også i tilfælde, hvor elevtallet vel overstiger 12, men dog er  

 af begrænset størrelse.
Herigennem kan man undgå, at engang oprettede hold  

 bringes til ophør, fordi elevtallet kommer under 12 i de følgende skoleår.  

 Der vil desuden i højere grad kunne ske en aldersinddeling af holdene.  

 Hjemstedskommunen afholder de faktiske udgifter, der er forbundet med  

 elevernes deltagelse i undervisningen i en anden kommune, ligesom den sørger  

 for befordring til og fra undervisningen.
12.3. Hvilke elever kan deltage i undervisningen? Ad bkg § 12 stk. 1 Berettiget til at deltage i undervisningen er undervisningspligtige  

 elever, der er børn af fremmedsprogede forældre, dvs. børn, der er opvokset i  

 hjem, hvor sproget er et andet end dansk, idet forældrene er tilflyttet fra  

 udlandet.
Betingelsen er dog også opfyldt, selv om den ene af de  

 fremmedsprogede forældre er født og opvokset her i landet, når blot den anden  

 af forældrene er tilflyttet fra udlandet, og det pågældende fremmede sprog er  

 forældrenes indbyrdes talesprog eller fælles kulturelle sprog.
Elever, i hvis hjem der bruges mere end eet sprog ud over dansk, kan kun  

 tilmeldes undervisning i modersmål eller nationalsprog i eet af sprogene i  

 samme skoleår, men kan i et følgende skoleår tilmeldes undervisning i et  

 andet af de sprog, der bruges i hjemmet.
Det må dog frarådes, at mere end eet  

 skift forekommer i skoleforløbet.
 Elever i friskoler og private grundskoler, der opfylder ovennævnte  

 betingelser, har ret til at deltage i undervisning, som måtte være indrettet  

 i folkeskolen inden for området (hovedstadsområdet), medmindre den pågældende  

 private skole selv tilbyder undervisning i det pågældende modersmål  

 (nationalsprog). Udgifterne til undervisningen kan af den kommune, som har  

 indrettet undervisningen, kræves godtgjort hos den kommune, hvor eleven er  

 tilmeldt folkeregisteret, jf. § 4, nr. 3 i lov om friskoler og private  

 grundskoler m.v. samt bekendtgørelsens § 12, stk. 1, 2. pkt.
Kommunernes pligt til at tilbyde fremmedsprogede elever undervisning i  

 deres modersmål eller nationalsprog omfatter ifølge bekendtgørelsens § 12,  

 stk. 1, kun undervisningspligtige elever.
Som anført i cirkulæreskrivelse af  

 18. maj 1981, pkt. 111. 2. b. kan kommunerne dog iværksætte aktiviteter på  

 modersmålet (nationalsproget) for fremmedsprogede børnehaveklassebørn, hvis  

 de finder, at der er behov herfor.
Formålet med sådanne aktiviteter er at udvikle børnenes modersmål.
Tilbud  

 om deltagelse i aktiviteter på modersmålet kan gives til børn, som er  

 indmeldt i børnehaveklasse.
Aktiviteterne i modersmålet lægges uden for de almindelige timer i  

 børnehaveklassen, men bør dog - så vidt det er muligt ud fra de lokale  

 forhold - lægges i umiddelbar tilknytning til mødetiden i de  

 børnehaveklasser, som eleverne er optaget i.
Aktiviteterne vil dog om  

 nødvendigt med forældrenes tilslutning også kunne henlægges til lørdage.
Det  

 anbefales at anvende 3-5 timer ugentlig.
12.4. Timetal og elevtal Ad bkg § 14 stk. 2 Undervisningen skal omfatte mindst 3 og højst 5 timer ugentlig efter  

 kommunalbestyrelsens beslutning.
Det må sædvanligvis anbefales at give 4  

 timers undervisning.
Timerne vil kunne fordeles på 2 hverdage og bør placeres  

 i tilslutning til elevernes almindelige skolegang.
Undervisningen bør  

 afsluttes senest kl. 19.00.
Undertiden vil det være umuligt at råde over en kvalificeret lærer på de  

 almindelige skoledage ligesom afstanden fra elevernes hjem til  

 undervisningssted kan vanskeliggøre eller udelukke undervisningens placering  

 på almindelige skoledage.
I sådanne tilfælde kan undervisningen med  

 forældrenes tilslutning placeres samlet på lørdage, og det ugentlige timetal  

 vil da ofte mest hensigtsmæssigt kunne fastsættes til 3.
 Undervisningen bør så vidt muligt gives på aldersinddelte hold, i det  

 mindste således at der oprettes hold for henholdsvis yngre og ældre elever.  

 Hvis elevtallet på et hold er mindst 15 elever med regelmæssigt fremmøde, og  

 holdet omfatter mere end 2 klassetrin, anvender nogle kommuner den  

 fremgangsmåde at tildele holdet 2 ekstra ugentlige fællestimer, således at  

 nogle af de ialt 6 lærertimer anvendes som fællestimer, medens resten  

 fordeles på de enkelte årgange.
Antallet af elever på det enkelte hold bør normalt ikke overstige 18 og  

 bør af hensyn til aldersspredningen undertiden være noget lavere.
Elevtallet  

 kan ikke overstige det maksimale elevtal for folkeskolens klasser i øvrigt.
12.5. Undervisningens indhold Ad bkg § 14 stk. 1 Undervisningen i modersmål eller nationalsprog må som al undervisning i  

 folkeskolen være i overensstemmelse med folkeskolelovens § 2  

 (formålsparagraffen).
 Formålet med undervisningen er, jf. bekendtgørelsens §§ 13 og 14, at  

 eleverne vedligeholder og udvikler deres kendskab til deres modersmål  

 (nationalsprog) og til forholdene i hjemlandet, og det skal tilstræbes, at  

 eleverne ikke mod forældrenes ønsker mister tilknytningen til hjemlandet, og  

 at elevernes mulighed for at tage ophold i hjemlandet lettes.
Undervisningens indhold tager først og fremmest sigte på at indlære det  

 pågældende sprog, men retter sig også imod at give orientering om hjemlandets  

 historie, geografi og samfundsforhold m.v.
Udgangspunktet for undervisningen  

 er elevernes faktiske situation, dvs. den beherskelse af modersmålet  

 (nationalsproget) og den forhåndsviden om hjemlandets kultur, som de rent  

 faktisk besidder.
Et stort antal elever har i dag en mere begrænset  

 beherskelse af modersmålet og en mere tilfældig viden om kulturen i  

 forældrenes hjemland, end det tidligere var tilfældet.
Dette skyldes navnlig,  

 at langt de fleste elever i dag er født og opvokset her i landet, mens mange  

 elever tidligere havde gået i skole i hjemlandet.
 Undervisningen må have relation til undervisningen i familiens hjemland,  

 som er udgangspunkt for lærerens uddannelse og erfaringsfelt, og som er  

 udtrykt i hovedparten af det undervisningsmateriale, der vil kunne  

 tilvejebringes på de forskellige sprog.
Der foreligger endnu ikke tilstrækkelige erfaringer til, at direktoratet  

 har kunnet udfærdige vejledende undervisningsplaner.
I nogle kommuner i  

 hovedstadsområdet er man ved at udarbejde en rammeplan for undervisningen,  

 der vil komme til at dække alle sprog.
Forslag til en sådan rammeplan vil  

 kunne rekvireres hos Københavns kommunale skolevæsen, kontoret for  

 fremmedsprogede elever.
12.6. Samarbejde med andre landes myndigheder Ansvaret for undervisningen i fremmedsprogede elevers modersmål eller  

 nationalsprog påhviler de lokale danske skolemyndigheder, da undervisningen  

 er tilrettelagt som et led i folkeskolens virksomhed, jf. folkeskolelovens §  

 4, stk. 6. Det tilkommer derfor ikke de pågældende landes myndigheder at føre  

 tilsyn med undervisningen.
Der er imidlertid intet til hinder for, at der  

 etableres en kontakt mellem danske skolemyndigheder og de pågældende landes  

 myndigheder, f.eks. ambassader, om bl.a. følgende forhold:
- information om læreruddannelse i det pågældende land, - formidling af køb eller udlån af undervisningsmateriale fra hjemlandet,  

 og - oplysning om hjemlandets uddannelsesvilkår, oversættelse af  

 eksamenspapirer m.v.
13 Lærerne 13.1. Lærerne ved den særlig tilrettelagte undervisning i dansk Ad bkg § 15 stk.1 Den særlig tilrettelagte undervisning i dansk af børn fra hjem, hvor der  

 fortrinsvis tales et andet sprog end dansk, herunder tilflyttede elever, der  

 undervises i udvidede modtagelsesklasser, jf. bekendtgørelsens afsnit III,  

 gives af lærere, der har gennemgået uddannelse (kursus) i undervisning af  

 denne særlige elevgruppe, eller har særlig erfaring i denne undervisning, jf.  

 bekendtgørelsens §§ 15, stk. 1 og 18, stk. 2. Særlig støtte til  

 børnehaveklassebørn i medfør af bekendtgørelsens § 8, stk. 1, nr. 1, kan dog  

 også ydes af børnehaveklasseledere, der har kvaliflceret sig hertil, jf.  

 bekendtgørelsens § 15, stk. 1, 3. pkt.
 Ved påbegyndelse af en sådan undervisning bør lærerne søge de kurser, der  

 måtte blive afholdt af Danmarks Lærerhøjskole, undervisningsministeriet,  

 amtscentraler og de kommunale skolevæsener jf. bekendtgørelsens § 15, stk. 1.  

 Sådanne kurser bør både omfatte tilrettelæggelsen af danskundervisningen og  

 problemer i forbindelse med forståelse af disse elevers kulturbaggrund.
Ad bkg § 8 Det fremgår af bekendtgørelsens § 8, at der kan knyttes støttelærere til  

 undervisningen, og at en modtagelsesklasse skal undervises af 2 lærere i  

 fællesskab, hvis elevtallet overstiger 12. Det skal i den forbindelse  

 bemærkes, at de lokale skolemyndigheder selv træffer beslutning om, hvorledes  

 undervisningen tilrettelægges, når en ekstra lærer medvirker, f.eks. således  

 at støttelæreren efter elevernes individuelle behov især tager sig af  

 sproglig støtte eller medvirker ved faglig indlæring.
Herudover vil  

 støttelæreren kunne bistå ved løsningen af særlige opgaver uden for  

 undervisningen f.eks i forbindelse med kontakt til elevernes hjem.
13.2. Modersmålslærerne Ad bkg § 15 stk.2 Undervisningen bør så vidt muligt gives af lærerkræfter fra hjemlandene  

 for de pågældende sprog med pågældende lands almindelige læreruddannelse jf.  

 bekendtgørelsens § 15, stk. 2.
 Det er ønskeligt, at de lærere, der ansættes, har undervisningserfaring  

 fra hjemlandet.
 Endvidere kan personer, der ikke har hjemlandets læreruddannelse men kan  

 dokumentere kvalifikationer, som i hjemlandet giver adgang til at undervise  

 inden for rammerne af den almindelige skolegang, virke som modersmålslærere.
 Endelig kan personer, som skønnes at kunne gennemføre  

 modersmålsundervisning eller dele deraf, ansættes, når lærere med ovennævnte  

 kvalifikationer ikke findes.
 Hvis lærerne ikke kan tale dansk ved ansættelsen, kræves det, at de  

 behersker engelsk eventuelt tysk, og at de forpligter sig til at lære dansk  

 så hurtigt som muligt, og at de deltager i et af de kurser, der er  

 tilrettelagt for at give modersmålslærere indsigt i danske skoleforhold.
13.3. Administrativ og pædagogisk ledelse af  

 modersmålsundervisningen Modersmålslærerne er som folkeskolens øvrige lærere i tjenstlige forhold  

 underlagt skolelederen og de kommunale skolemyndigheder.
Efter  

 skolestyrelseslovens § 57, stk. 3 har skolens leder såvel den administrative  

 som den pædagogiske ledelse af vedkommende skoles virksomhed og er derfor  

 også ansvarlig for den modersmålsundervisning, der er henlagt til skolen.  

 Hvis der i kommunen er ansat en skolekonsulent for fremmedsprogede elever,  

 har denne pligt til at bistå skolelederen med råd og vejledning og vil  

 eventuelt kunne varetage visse administrative opgaver i tilknytning til  

 undervisningen.
 Hvis en kommune har centraliseret modersmålsundervisningen for hele  

 kommunen (og eventuelt også for nabokommuner) og lægger vægt på at have en  

 central styring af denne særlige undervisning, er der dog intet til hinder  

 for, at undervisningen - i forståelse med lederen af den skole, på hvilken  

 undervisningen foregår - styres og administreres centralt af skolevæsenets  

 administrative ledelse.
14 Standpunktsmeddelelser Folkeskolens afsluttende prøver 14.1. Standpunktsmeddelelser i modersmål Standpunktsmeddelelser i modersmål er omfattet af de almindelige regler om  

 standpunktsmeddelelser.
 Der henvises til bestemmelsen i folkeskoleloven § 12, stk. 1,  

 skolestyrelsesloven § 22, stk. 5 og cirkulæreskrivelse af 1. februar 1978.
Der kan således ikke gives karakterer i modersmålsundervisningen, kun  

 standpunktsmeddelelser uden tal.
Det bemærkes, at skolen eventuelt vil kunne  

 give standpunktsmeddelelser dels vedrørende den egentlige sprogundervisning i  

 modersmålet, dels vedrørende undervisningen i hjemlandets historie, geografi  

 og samfundsforhold m.v.
Med hensyn til formen for standpunktsmeddelelserne som bestemmes af  

 skolen, eventuelt på grundlag af retningslinier fra skolekommissionen (jf.  

 ovennævnte bestemmelse i skolestyrelsesloven § 22, stk. 5) - skal man henlede  

 opmærksomheden på, at eleverne og forældrene sædvanligvis er interesseret i,  

 at der i standpunktsmeddelelsen vedrørende modersmålsundervisningen indgår  

 skriftlig underretning.
Dette beror på, at der ved indplacering af en elev i  

 en skole i hjemlandet - i tilfælde hvor eleven midlertidigt eller varigt  

 vender tilbage hertil - normalt kun kan tages hensyn til skriftlige  

 standpunktsmeddelelser for den modersmålsundervisning, eleven har modtaget i  

 Danmark, i visse tilfælde med en attestering af pågældende lands ambassade  

 eller af undervisningsministeriet.
Det ville imidlertid stride imod  

 skolelovgivningen her i landet, dersom modersmålslæreren eller skolen  

 afleverede de nævnte standpunktsmeddelelser eller genparter heraf direkte til  

 ambassaderne (der henvises her til undervisningsministeriets vejledning af 2.  

 juli 1980 om udfærdigelse af eleverklæring i folkeskolen, hvorefter skolen  

 kun kan afgive elevoplysninger til andre end eleven og forældrene i de  

 tilfælde, hvor myndighederne i medfør at bestemmelser i lovgivningen har ret  

 til at indhente sådanne oplysninger). Standpunktsmeddelelser vedrørende  

 modersmålsundervisningen må derfor afgives direkte til forældrene.
I hvert  

 enkelt tilfælde må det undersøges, hvorledes attestering gør meddelelser  

 forstået og anerkendt i hjemlandet.
14.2. Fravigelse af reglerne om folkeskolens afsluttende prøver
(jf. cirkulæreskrivelse af 12. januar 1982) Direktoratet for folkeskolen og seminarier m.v. kan give fremmedsprogede  

 elever tilladelse til bl.a. følgende afvigelser fra de regler om  

 gennemførelse af folkeskolens afsluttende prøver, som er fastsat i  

 bekendtgørelse af 8. marts 1977, jf. bekendtgørelsens § 41, stk. 2:
 Uden ansøgning og uden påtegning af prøvebeviset kan der gives tilladelse  

 til anvendelse af ordbøger i følgende prøver:
 Ved folkeskolens afgangsprøve og folkeskolens udvidede afgangsprøve i  

 dansk kan fremmedsprogede elever ud over de ordbøger, som er tilladt for alle  

 elever, tillige anvende ordbøger fra dansk til deres modersmål og fra deres  

 modersmål til dansk, evt. via et tredje sprog.
 Ved folkeskolens afgangsprøver og folkeskolens udvidede afgangsprøver i  

 regning/matematik og fysik/kemi kan fremmedsprogede elever anvende ordbøger  

 fra dansk til deres modersmål og fra deres modersmål til dansk, evt. via et  

 tredje sprog.
 Ved folkeskolens udvidede afgangsprøver i engelsk og tysk kan  

 fremmedsprogede elever ved de skriftlige prøver ud over de ordbøger, som er  

 tilladt for alle elever, tillige anvende ordbøger fra dansk til deres  

 modersmål og fra deres modersmål til dansk, evt. via et tredje sprog.
 Efter ansøgning og med påtegning af prøvebeviset kan der gives tilladelse  

 til følgende:
 Udvidet forberedelsestid ved de mundtlige prøver.
 Udvidet prøvetid i skriftlig dansk, skriftlig regning/matematik, skriftlig  

 engelsk og skriftlig tysk.
 Indtaling på bånd af tekstoplæg til dansk skriftlig fremstilling og  

 regning/matematik, problemregning, samt ved den udvidede afgangsprøve i  

 skriftlig dansk og skriftlig regning/matematik.
 Samtidig med godkendelse af ovenfor beskrevne fravigelse sørger  

 direktoratet for, at de nødvendige opgaver indlæses på bånd og fremsendes til  

 skolen sammen med de almindelige skriftlige opgaver.
 Der vil derimod som hidtil ikke kunne gives tilladelse til oversættelse af  

 opgaverne til elevernes modersmål eller til medvirken af tolk ved prøverne,  

 ligesom der ikke vil blive givet tilladelse til, at eleverne indstiller sig  

 til enkelte discipliner inden for et fag.
 Ansøgning om tilladelse til individuel fravigelse af de gældende regler i  

 de tilfælde, hvor direktoratets forudgående godkendelse ifølge ovenstående  

 skal indhentes, skal foruden begrundelse indeholde angivelse af fravigelsens  

 ønskede omfang.
 Ansøgningen bør indsendes tidligst muligt og senest inden 1. marts, for så  

 vidt angår prøver i den ordinære prøvetermin, og inden 1. oktober, for så  

 vidt angår prøver i den ekstraordinære prøvetermin.
15 Godkendelse af undervisningsmaterialer i  

 modersmålsundervisningen Undervisningsmaterialerne - også til brug i undervisningen i elevernes  

 modersmål (nationalsprog) - skal godkendes af skolenævnet ved den pågældende  

 skole efter indstilling fra lærerrådet, jf. skolestyrelseslovens § 27, stk.  

 6. Det vil være umuligt for et skolenævn på egen hånd at skulle tage stilling  

 til et undervisningsmateriale, der er affattet på et sprog, som nævnets  

 medlemmer ikke forstår.
Kun i de færreste tilfælde vil der i skolenævnet være  

 repræsentation af invandrerforældre af den pågældende nationalitet.
Hertil  

 kommer, at modersmålshold ofte er sammensat af elever, som er indskrevet i  

 andre skoler end den, hvor modersmålsholdet er placeret.
 Rejses der af forældre til elever i modersmålsundervisningen tvivl om  

 egnetheden af det undervisningsmateriale, der anvendes, må skolenævnet efter  

 at have indhentet oplysning fra sagkyndige beslutte, om materialet fortsat  

 kan anvendes.
 Regler.
 Udelades her.
