Nr LSF 79 Forslag til Lov om eksportkredit Fremsat af industriministeren (Anne Birgitte Lundholt) den 30. oktober 1991 Vedtaget ved tredjebehandling den 17. marts 1992 Lov nr. 185 af 23/03/1992 § 1. Med henblik på at fremme danske virksomheders eksport kan staten efter reglerne i denne lov mod en risikopræmie yde garanti for ekstraordinære eksportkreditrisici og kaution for lån i eksportøjemed.
 § 2. Garantier for ekstraordinære eksportkreditrisici kan ydes for  

 tab i forbindelse med danske virksomheders eksport af varer, kapitalgoder og  

 tjenesteydelser, herunder samlede projektleverancer, samt tilbud herom.
 Stk. 2. Garantier efter stk. 1 kan stilles over for  

 eksportvirksomheder, der er hjemmehørende her i landet, samt pengeinstitutter  

 og sådanne selskaber, sammenslutninger og lignende, der for egen regning  

 overtager danske eksportørers fordringer på udlandet.
 § 3. Kautioner kan ydes for lån i eksportøjemed med henblik på at  

 fremme mindre virksomheders introduktion på eksportmarkederne.
 Stk. 2. Der kan endvidere ydes kaution eller kontrakaution i  

 forbindelse med finansiering af eksport af skibe samt i forbindelse med  

 særlig store projekter, hvis finansiering medfører en særlig stor  

 risikokoncentration for det finansielle institut.
 § 4. Der kan ydes garantier og kautioner inden for et beløb på 15  

 milliarder kr.
Stk. 2. Der kan endvidere ydes garantier og kautioner inden for et  

 beløb på 30 milliarder kr. i forbindelse med store eksportforretninger til  

 udviklingslande, når der foreligger garanti fra finansministerium,  

 centralbank, udviklingsbank eller lignende.
I beløbet er indbefattet  

 garantier og kautioner, der er ydet i henhold til tidligere lovgivning om  

 eksportkredit samt § 7 i lov om internationalt udviklingssamarbejde.
Stk. 3. Der kan endelig i perioden indtil den 31. december 1995  

 ydes garantier og kautioner inden for et beløb på 7,5 milliarder kr. i  

 forbindelse med eksportforretninger til Central- og Østeuropa, når disse  

 forretninger bidrager til udviklingen af en markedsøkonomi i lande, der er  

 under omstilling fra en centraldirigeret økonomi.
I beløbet er indbefattet  

 garantier og kautioner, der er ydet i henhold til den tidligere lovgivning om  

 eksportkredit.
 Stk. 4. Industriministeren bemyndiges til at forhøje den i stk. 3  

 anførte ramme på 7,5 milliarder kr. til 10 milliarder kr.
§ 5. Danmarks Erhvervsfond hæfter for forpligtelser i medfør af de  

 garantier og kautioner, som udstedes i medfør af §§ 2 og 3, og de garantier  

 og kautioner, som er udstedt i henhold til tidligere lovgivning om  

 eksportkredit samt § 7 i lov om internationalt udviklingssamarbejde.
For  

 hæftelser under garantipolicer, der overtages af det i § 10, stk. 1, nævnte  

 forsikringsaktieselskab, gælder § 10, stk. 2.
 Stk. 2. Midlerne i fonden tjener som sikkerhed for de i stk. 1  

 nævnte forpligtelser.
 Stk. 3. De betalte risikopræmier samt øvrige indtægter, herunder  

 indvundne renteindtægter, kursgevinster og afdrag på fordringer, indgår i  

 fonden og anvendes til dækning af de med eksportkreditordningen forbundne  

 udgifter og sammen med eventuelle statslige kapitaloverførsler til  

 henlæggelser til imødegåelse af tab.
 Stk. 4. Er fondens midler ikke tilstrækkelige til at dække  

 opståede tab, hæfter staten for de udstedte garantier og kautioner.
 Stk. 5. Fonden bestyres af industriministeren.
 § 6. Det i medfør af § 4 i lov om erhvervsfremme nedsatte  

 Eksportfremmeråd er rådgivende med hensyn til generelle spørgsmål om  

 risikodækning i forbindelse med eksport, herunder holdningen til  

 garantigivningen på individuelle lande, præmier og risikovillighed, samt med  

 hensyn til større principielle sager.
 Stk. 2. Med henblik på varetagelsen af Eksportfremmerådets opgaver  

 efter stk. 1 udpeger industriministeren 4 yderligere medlemmer af  

 Eksportfremmerådet.
 § 7. Industriministeren nedsætter et eksportkreditudvalg med den  

 opgave at træffe afgørelser om generelle spørgsmål om risikodækning i  

 forbindelse med eksport og om præmiefastsættelsen samt afgørelser i sager  

 vedrørende garantier og kautioner efter §§ 2 og 3 og i sager vedrørende de i  

 § 13, stk. 3, omtalte garantier og kautioner.
 Stk. 2. Eksportkreditudvalget skal i sine afgørelser efter denne  

 lov overholde forpligtelser fastsat af EF og andre internationale  

 forpligtelser for Danmark.
 Stk. 3. Industriministeren fastsætter efter forhandling med  

 Eksportfremmerådet de nærmere bestemmelser for ydelse af de i loven  

 omhandlede garantier og kautioner.
Stk. 4. Eksportkreditudvalget består af en formand og 6 medlemmer.  

 Formanden og medlemmerne udpeges af industriministeren.
Industriministeren  

 udpeger en næstformand blandt udvalgets medlemmer.
Eksportkreditudvalget kan  

 efter behov indkalde sagkyndige fra Eksportfremmerådet til sine møder.
 Stk. 5. Formanden og medlemmerne udpeges for fire år ad gangen.  

 Genudpegning kan finde sted.
 Stk. 6. Eksportkreditudvalgets afgørelser kan ikke indbringes for  

 anden administrativ myndighed, men sager af principiel betydning kan af  

 udvalget forelægges industriministeren til afgørelse.
 Stk. 7. Udvalget afgiver en årlig beretning om sit virke.
Stk. 8. Industriministeren fastsætter udvalgets forretningsorden,  

 der kan indeholde bestemmelser om, at udvalget kan henlægge afgørelser til  

 Industri- og Handelsstyrelsen og efter aftale med et administrationsselskab  

 til dette, jf. § 10, stk. 1. Afgørelser truffet af administrationsselskabet i  

 medfør af delegation fra udvalget kan påklages til Industri- og  

 Handelsstyrelsen.
Afgørelser truffet af Industri- og Handelsstyrelsen kan  

 ikke indbringes for anden administrativ myndighed.
 § 8. Industri- og Handelsstyrelsen varetager  

 sekretariatsfunktionerne i forbindelse med eksportkreditordningen.
 § 9. Kongeriget Danmarks Hypotekbank og Finansforvaltning  

 (Hypotekbanken) kan med tillæg af renter og omkostninger inddrive Danmarks  

 Erhvervsfonds tilgodehavende efter indfrielse af en ifølge § 3 eller den  

 tidligere lovgivning ydet kaution ved indeholdelse i løn m.v. hos den  

 pågældende samt hos personer, der har påtaget sig en kautionsforpligtelse for  

 fondens tilgodehavende, efter reglerne for inddrivelse af personlige skatter  

 i kildeskatteloven.
Stk. 2. Industriministeren kan fastsætte nærmere regler om  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
For overtrædelser, der begås af et  

 aktieselskab, anpartsselskab, andelsselskab eller lignende, kan der pålægges  

 selskabet som sådant bødeansvar.
 Stk. 3. Hypotekbanken kan indhente de oplysninger hos  

 skattemyndighederne og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 § 10. Til drift af et kommercielt forretningsområde fra den  

 eksisterende eksportkreditordning bemyndiges industriministeren til at stifte  

 et forsikringsaktieselskab med en aktiekapital på 200 millioner kr., som  

 tegnes af staten.
Stk. 2. Industriministeren bemyndiges til på Danmarks  

 Erhvervsfonds vegne ved aftale med det i stk. 1 nævnte  

 forsikringsaktieselskab at overdrage policer, der er udstedt i henhold til §  

 8, stk. 1, i lov om Danmarks Erhvervsfond, til selskabet.
Kapitel 17 i lov om  

 forsikringsvirksomhed finder tilsvarende anvendelse på overdragelsen af  

 policer og på hæftelsen i forhold til garantitagerne.
Danmarks Erhvervsfond  

 bærer i forhold til forsikringsaktieselskabet de risici under de af  

 overdragelsen omfattede policer, der vedrører afskibninger eller  

 faktureringer foretaget inden en i aftalen fastsat skæringsdag.
Denne  

 skæringsdag anvendes ved indbyrdes refusion af indtægter og udgifter i  

 forbindelse med policerne.
 Stk. 3. Industriministeren bemyndiges til som delvis betaling for  

 den aktiekapital, der tegnes efter stk. 1, at indskyde en del af de aktiver  

 og passiver, som er skabt gennem den hidtidige eksportkreditordning i henhold  

 til lov om Danmarks Erhvervsfond.
 Stk. 4. Finanstilsynet kan ved stiftelsen af  

 forsikringsaktieselskabet tillade, at bestemmelserne herom i lov om  

 forsikringsvirksomhed fraviges, i det omfang hensynet til forsikringstagerne  

 ikke taler herimod.
 Stk. 5. Industriministeren bemyndiges til på statens vegne at  

 sælge aktierne i det i henhold til stk. 1 stiftede forsikringsaktieselskab.
§ 11. For statstjenestemænd i styrelsen Eksportkreditrådet, der  

 frivilligt lader sig udlåne til aktieselskabet, afholder staten udgifter til  

 pension efter tjenestemandspensionsloven.
Selskabet indbetaler løbende  

 pensionsbidrag til staten for tiden efter skæringsdatoen for selskabets  

 overtagelse af driften.
 Stk. 2. Pensionsbidragets størrelse fastsættes af  

 finansministeren.
 § 12. Sagsakterne vedrørende stiftelsen af det i § 10, stk. 1,  

 nævnte forsikringsaktieselskab samt bortsalg af aktier er undtaget fra  

 aktindsigt efter lov om offentlighed i forvaltningen.
 § 13. Industriministeren fastsætter tidspunktet for lovens  

 ikrafttræden. §§ 6-8, § 10 og § 12 træder dog i kraft dagen efter lovens  

 bekendtgørelse i Lovtidende.
 Stk. 2. Ved lovens ikrafttræden ophæves lov om Danmarks  

 Erhvervsfond, jf. lovbekendtgørelse nr. 125 af 17. marts 1986.
Stk. 3. De garantier og kautioner, der er ydet i henhold til  

 tidligere lovgivning om eksportkredit samt § 7 i lov om internationalt  

 udviklingssamarbejde, forbliver gældende, indtil de ophører efter deres eget  

 indhold eller bringes til ophør ved opsigelse eller ved aftale.
Danmarks  

 Erhvervsfond og staten hæfter herfor efter reglerne i § 5, stk. 1 og 4, jf. §  

 10, stk. 2.
 § 14. I lov nr. 394 af 13. juni 1990 om erhvervsfremme, som ændret  

 ved § 9 i lov nr. 380 af 6. juni 1991 og § 16 i lov nr. 936 af 27. december  

 1991, ændres i § 8, stk. 1 »12 medlemmer« til: »16  

 medlemmer«.
 § 15. I lov om stempelafgift, jf. lovbekendtgørelse nr. 694 af 15.  

 oktober 1991, som ændret ved § 3 i lov nr. 765 af 27. november 1991, affattes  

§ 62, stk. 2, 1. punktum, således:
»Stempelfri er kautioner og garantier, der ydes i medfør af §§ 2 og 3  

 i lov om eksportkredit, og garantier, der ydes af udenrigsministeren i medfør  

 af § 8 i lov om internationalt udviklingssamarbejde.« Stk. 2. Stempellovens § 69, stk. 2, finder tilsvarende anvendelse  

 på overdragelse af policer som nævnt i § 10, stk. 2, 1. pkt., når  

 overdragelse sker inden 1 år fra lovens ikrafttræden.
Oprindeligt fremsat forslag § 1. Med henblik på at fremme danske virksomheders eksport kan staten efter reglerne i denne lov mod en risikopræmie yde garanti for ekstraordinære eksportkreditrisici og kaution for lån i eksportøjemed.
 § 2. Garantier for ekstraordinære eksportkreditrisici kan ydes for  

 tab i forbindelse med danske virksomheders eksport af varer, kapitalgoder og  

 tjenesteydelser, herunder samlede projektleverancer, samt tilbud herom.
 Stk. 2. Garantier efter stk. 1 kan stilles over for  

 eksportvirksomheder, der er hjemmehørende her i landet, samt pengeinstitutter  

 og sådanne selskaber, sammenslutninger og lignende, der for egen regning  

 overtager danske eksportørers fordringer på udlandet.
 § 3. Kautioner kan ydes for lån i eksportøjemed med henblik på at  

 fremme mindre virksomheders introduktion på eksportmarkederne.
 Stk. 2. Der kan endvidere ydes kaution eller kontrakaution i  

 forbindelse med finansiering af eksport af skibe samt i forbindelse med  

 særligt store projekter, hvis finansiering medfører en særligt stor  

 risikokoncentration for det finansielle institut.
 § 4. Der kan ydes garantier og kautioner inden for et beløb på 15  

 milliarder kr.
Stk. 2. Der kan endvidere ydes garantier og kautioner inden for et  

 beløb på 30 milliarder kr. i forbindelse med store eksportforretninger til  

 udviklingslande, når der foreligger garanti fra finansministerium,  

 centralbank, udviklingsbank eller lignende.
I beløbet er indbefattet  

 garantier og kautioner, der er ydet i henhold til tidligere lovgivning om  

 eksportkredit samt § 7 i lov om internationalt udviklingssamarbejde.
Stk. 3. Der kan endelig i perioden indtil den 31. december 1995  

 ydes garantier og kautioner inden for et beløb på 7,5 milliarder kr. i  

 forbindelse med eksportforretninger til Central- og Østeuropa, når disse  

 forretninger bidrager til udviklingen af en markedsøkonomi i lande, der er  

 under omstilling fra en centraldirigeret økonomi.
I beløbet er indbefattet  

 garantier og kautioner, der er ydet i henhold til den tidligere lovgivning om  

 eksportkredit.
 Stk. 4. Industriministeren bemyndiges til at forhøje den i stk. 3  

 anførte ramme på 7,5 milliarder kr. til 10 milliarder kr.
§ 5. Danmarks Erhvervsfond hæfter for forpligtelser i medfør af de  

 garantier og kautioner, som udstedes i medfør af §§ 2 og 3, og de garantier  

 og kautioner, som er udstedt i henhold til tidligere lovgivning om  

 eksportkredit samt § 7 i lov om internationalt udviklingssamarbejde.
For  

 hæftelser under garantipolicer, der overtages af det i § 10, stk. 1, nævnte  

 forsikringsaktieselskab, gælder § 10, stk. 2.
 Stk. 2. Midlerne i fonden tjener som sikkerhed for de i stk. 1  

 nævnte forpligtelser.
 Stk. 3. De betalte risikopræmier samt øvrige indtægter, herunder  

 indvundne renteindtægter, kursgevinster og afdrag på fordringer indgår i  

 fonden og anvendes til dækning af de med eksportkreditordningen forbundne  

 udgifter og sammen med eventuelle statslige kapitaloverførsler til  

 henlæggelser til imødegåelse af tab.
 Stk. 4. Er fondens midler ikke tilstrækkelige til at dække  

 opståede tab, hæfter staten for de udstedte garantier og kautioner.
 Stk. 5. Fonden bestyres af industriministeren.
 § 6. Det i medfør af § 4 i lov om erhvervsfremme nedsatte  

 Eksportfremmeråd er rådgivende med hensyn til generelle spørgsmål om  

 risikodækning i forbindelse med eksport, herunder holdningen til  

 garantigivningen på individuelle lande, præmier og risikovillighed, samt med  

 hensyn til større principielle sager.
 Stk. 2. Med henblik på varetagelsen af Eksportfremmerådets opgaver  

 efter stk. 1 udpeger industriministeren 4 yderligere medlemmer af  

 Eksportfremmerådet.
 § 7. Industriministeren nedsætter et eksportkreditudvalg med den  

 opgave at træffe afgørelser om generelle spørgsmål om risikodækning i  

 forbindelse med eksport og om præmiefastsættelsen samt afgørelser i sager  

 vedrørende garantier og kautioner efter §§ 2 og 3 og i sager vedrørende de i  

 § 13, stk. 3, omtalte garantier og kautioner.
 Stk. 2. Eksportkreditudvalget skal i sine afgørelser efter denne  

 lov overholde forpligtelser fastsat af EF og andre internationale  

 forpligtelser for Danmark.
 Stk. 3. Industriministeren fastsætter efter forhandling med  

 Eksportfremmerådet de nærmere bestemmelser for ydelse af de i loven  

 omhandlede garantier og kautioner.
Stk. 4. Eksportkreditudvalget består af en formand og 6 medlemmer.  

 Formanden og medlemmerne udpeges af industriministeren.
Industriministeren  

 udpeger en næstformand blandt udvalgets medlemmer.
Eksportkreditudvalget kan  

 efter behov indkalde sagkyndige fra Eksportfremmerådet til sine møder.
 Stk. 5. Formanden og medlemmerne udpeges for fire år ad gangen.  

 Genudpegning kan finde sted.
 Stk. 6. Eksportkreditudvalgets afgørelser kan ikke indbringes for  

 anden administrativ myndighed, men sager af principiel betydning kan af  

 udvalget forelægges industriministeren til afgørelse.
 Stk. 7. Udvalget afgiver en årlig beretning om sit virke.
Stk. 8. Industriministeren fastsætter udvalgets forretningsorden,  

 der kan indeholde bestemmelser om, at udvalget kan henlægge afgørelser til  

 Industri- og Handelsstyrelsen og efter aftale med forsikringsaktieselskabet  

 til dette, jf. § 10, stk. 1. Afgørelser truffet af forsikringsaktieselskabet  

 i medfør af delegation fra udvalget kan påklages til Industri- og  

 Handelsstyrelsen.
Afgørelser truffet af Industri- og Handelsstyrelsen kan  

 ikke indbringes for anden administrativ myndighed.
 § 8. Industri- og Handelsstyrelsen varetager  

 sekretariatsfunktionerne i forbindelse med eksportkreditordningen.
 § 9. Kongeriget Danmarks Hypotekbank og Finansforvaltning  

 (Hypotekbanken) kan med tillæg af renter og omkostninger inddrive Danmarks  

 Erhvervsfonds tilgodehavende efter indfrielse af en ifølge § 3 eller den  

 tidligere lovgivning ydet kaution ved indeholdelse i løn mv. hos den  

 pågældende samt hos personer, der har påtaget sig en kautionsforpligtelse for  

 fondens tilgodehavende, efter reglerne for inddrivelse af personlige skatter  

 i kildeskatteloven.
Stk. 2. Industriministeren kan fastsætte nærmere regler om  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
For overtrædelser, der begås af et  

 aktieselskab, anpartsselskab, andelsselskab eller lignende, kan der pålægges  

 selskabet som sådant bødeansvar.
 Stk. 3. Hypotekbanken kan indhente de oplysninger hos  

 skattemyndighederne og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 § 10. Til drift af et kommercielt forretningsområde fra den  

 eksisterende eksportkreditordning bemyndiges industriministeren til at stifte  

 et forsikringsaktieselskab med en aktiekapital på 200 millioner kr., som  

 tegnes af staten.
Stk. 2. Industriministeren bemyndiges til på Danmarks  

 Erhvervsfonds vegne ved aftale med det i stk. 1 nævnte  

 forsikringsaktieselskab at overdrage policer, der er udstedt i henhold til §  

 8, stk. 1, i lov om Danmarks Erhvervsfond, til selskabet.
Kapitel 17 i lov om  

 forsikringsvirksomhed finder tilsvarende anvendelse på overdragelsen af  

 policer og på hæftelsen i forhold til garantitagerne.
Danmarks Erhvervsfond  

 bærer i forhold til forsikringsaktieselskabet de risici under de af  

 overdragelsen omfattede policer, der vedrører afskibninger eller  

 faktureringer foretaget inden en i aftalen fastsat skæringsdag.
Denne  

 skæringsdag anvendes ved indbyrdes refusion af indtægter og udgifter i  

 forbindelse med policerne.
 Stk. 3. Industriministeren bemyndiges til som delvis betaling for  

 den aktiekapital, der tegnes efter stk. 1, at indskyde en del af de aktiver  

 og passiver, som er skabt gennem den hidtidige eksportkreditordning i henhold  

 til lov om Danmarks Erhvervsfond.
 Stk. 4. Finanstilsynet kan ved stiftelsen af  

 forsikringsaktieselskabet tillade, at bestemmelserne herom i lov om  

 forsikringsvirksomhed fraviges, i det omfang hensynet til forsikringstagerne  

 ikke taler herimod.
 Stk. 5. Industriministeren bemyndiges til på statens vegne at  

 sælge aktierne i det i henhold til stk. 1 stiftede forsikringsaktieselskab.
§ 11. For statstjenestemænd i styrelsen Eksportkreditrådet, der  

 frivilligt lader sig udlåne til aktieselskabet, afholder staten udgifter til  

 pension efter tjenestemandspensionsloven.
Selskabet indbetaler løbende  

 pensionsbidrag til staten for tiden efter skæringsdatoen for selskabets  

 overtagelse af driften.
 Stk. 2. Pensionsbidragets størrelse fastsættes af  

 finansministeren.
 § 12. Sagsakterne vedrørende stiftelsen af det i § 10, stk. 1,  

 nævnte forsikringsaktieselskab samt bortsalg af aktier er undtaget fra  

 aktindsigt efter lov om offentlighed i forvaltningen.
 § 13. Industriministeren fastsætter tidspunktet for lovens  

 ikrafttræden. §§ 10 og 12 træder dog i kraft dagen efter lovens  

 bekendtgørelse i Lovtidende.
 Stk. 2. Ved lovens ikrafttræden ophæves lov om Danmarks  

 Erhvervsfond, jf. lovbekendtgørelse nr. 125 af 17. marts 1986.
Stk. 3. De garantier og kautioner, der er ydet i henhold til  

 tidligere lovgivning om eksportkredit samt § 7 i lov om internationalt  

 udviklingssamarbejde, forbliver gældende, indtil de ophører efter deres eget  

 indhold eller bringes til ophør ved opsigelse eller ved aftale.
Danmarks  

 Erhvervsfond og staten hæfter herfor efter reglerne i § 5, stk. 1 og 4, jf. §  

 10, stk. 2.
 § 14. I lov nr. 394 af 13. juni 1990 om erhvervsfremme, som ændret  

 ved § 9 i lov nr. 380 af 6. juni 1991, ændres i § 8, stk. 1: »12  

 medlemmer« til: »16 medlemmer«.
 § 15. I lov om stempelafgift, jf. lovbekendtgørelse nr. 805 af 1.  

 december 1986, som senest ændret ved lov nr. 391 af 6. juni 1991, affattes §  

 62, stk. 2, 1. punktum, således:
» Stk. 2. Stempelfri er kautioner og garantier, der ydes i  

 medfør af §§ 2 og 3 i lov om eksportkredit, og garantier, der ydes af  

 udenrigsministeren i medfør af § 8 i lov om internationalt  

 udviklingssamarbejde.« Bemærkninger til lovforslaget Almindelige bemærkninger 1. Baggrund.
 Den nugældende eksportkreditordning har hjemmel i lov om Danmarks  

 Erhvervsfond, jf. lovbekendtgørelse nr. 125 af 17. marts 1986, som senest  

 ændret ved § 11 i lov nr. 380 af 6. juni 1991. Loven omfatter en  

 garantiordning og en kautionsordning.
På garantisiden kan der stilles garanti for kortfristede (op til 1 års  

 kredittid), mellemfristede (1-5 års kredittid) og langfristede (over 5 års  

 kredittid) eksportkreditrisici.
Garantiordningen er opdelt i tre sektioner:  

 En almindelig ordning med en garantiramme på 45 mia. kr., en særlig ordning  

 for eksport til udviklingslande af større kapitalgoder, der kræver lang  

 kredit, og som forudsætter, at køberlandets finansministerium, centralbank,  

 udviklingsbank eller lignende garanterer for tilbagebetalingen, med en  

 garantiramme på 30 mia. kr., samt indtil den 31. december 1995 en særlig  

 ordning med en garantiramme på 5 mia. kr. for eksport til Central- og  

 Østeuropa, når disse forretninger bidrager til udviklingen af en  

 markedsøkonomi i lande, der er under omstilling fra en centraldirigeret  

 økonomi. - De anførte garantirammer omfatter udover garantiansvaret også  

 kautionsansvaret.
 Kautionsordningen kan opdeles i tre hovedområder: Mindre kautioner  

 (kautioner for lån op til 500.000 kr. med en løbetid på indtil 5 år), som  

 primært stilles over for mindre og nyere virksomheder, løbende  

 driftskautioner (revolverende kautioner for driftskreditter på over 500.000  

 kr.), der primært stilles for mere veletablerede virksomheder, samt  

 projektkautioner (enkeltstående kautioner i forbindelse med skibe og store  

 samlede leverancer).
I forbindelse med gennemførelsen af Det Indre Marked i EF må det påregnes,  

 at der pr. 1. januar 1993 vil blive stillet krav om, at kreditforsikring af  

 eksport primært til andre EF-lande ydes på rent kommercielle vilkår.
Der er  

 derfor behov for en modernisering og tilpasning af den danske  

 eksportkreditordning.
 De øvrige EF-lande er i fuld gang med en tilpasning af deres  

 eksportkreditordninger til de kommende EF-regler.
I Holland, Tyskland og Frankrig er eksportkreditforsikring inden for  

 normalrisikoområdet, d.v.s. typisk de mere kortfristede risici på  

 betalingsdygtige lande, allerede organiseret uden statslig garanti.
Flere  

 andre EF-lande, herunder England, er i gang med at tilpasse sig de kommende  

 EF-vilkår.
Danmark er det eneste EF-land, hvor eksportkreditordningen,  

 herunder den kortfristede garantigivning, såvel finansielt som  

 administrativt, endnu er helt integreret i det statslige system.
Dette lovforslag danner grundlaget for en modernisering af den danske  

 eksportkreditordning.
Lovforslaget indeholder hjemmel for industriministeren  

 til at stifte et forsikringsaktieselskab til drift af et kommercielt  

 forretningsområde fra den eksisterende eksportkreditordning.
Endvidere  

 foreslås industriministeren bemyndiget til med Folketingets Finansudvalgs  

 godkendelse at sælge aktier i selskabet til private investorer.
 Med stiftelsen af selskabet tilstræbes hensynet ikke mindst til de små og  

 mellemstore eksportvirksomheder varetaget bedst muligt i Det Indre Marked.  

 Lovforslaget rummer desuden de nærmere bestemmelser for den garanti- og  

 kautionsgivning, som staten af bl.a. handelspolitiske grunde fortsat bør stå  

 for, d.v.s. primært de politiske risici, som ikke dækkes af aktieselskabet,  

 langfristede kommercielle risici og mellemfristede kommercielle risici samt  

 de mindre kautioner og projektkautioner, jf. punkt 4. C.
 2. Udskillelsen af et kommercielt forretningsområde.
 Forsikringsaktieselskabet skal drives på rent kommercielle vilkår.
De kommercielle vilkår indebærer, at udgifterne til administration og til  

 udbetaling af erstatninger fuldt ud kan dækkes af præmieindtægterne.  

 Garantier af denne art karakteriseres ved, at de lader sig genforsikre på det  

 private forsikringsmarked.
Helt eller delvist salg af selskabets aktier til  

 private investorer forudsætter endvidere, at der er grundlag for  

 overskudsgivende, forretningsmæssig drift.
Samtidig vil det bl.a. af handelspolitiske grunde være nødvendigt, at der  

 fortsat er mulighed for garantigivning for en række ekstraordinære risici.  

 Denne garantigivning bør forblive i rent statsligt regi.
Det drejer sig dels  

 om garantigivningen for langfristede og mellemfristede kommercielle risici og  

 dels om politiske risici, som ikke dækkes af aktieselskabet.
Herudover kan  

 der blive tale om kortfristede kommercielle risici, som ikke dækkes af  

 aktieselskabet, for så vidt angår eksport til udviklingslandene og  

 østlandene.
Dette indebærer ikke, at eksportører hos staten kan få dækket  

 individuelle kortfristede risici uden at have deres eksport iøvrigt  

 garanteret.
Det indebærer alene, at staten kan garantere kortfristede  

 kommercielle risici på disse lande, som aktieselskabet ikke ønsker at  

 garantere under en generalgaranti.
Afgrænsningen mellem den del af den nuværende eksportkreditgarantiordning,  

 der udskilles til kommerciel drift, og den del, der forbliver i statsligt  

 regi, bør sikre, at enhver konkurrence mellem selskabet og staten undgås.  

 Dette må imidlertid ikke forstås således, at det statslige forsikringsområde  

 skal dække alle risici, som aktieselskabet ikke dækker.
Staten skal  

 naturligvis heller ikke dække ekstraordinære risici - som ovenfor defineret -  

 i det omfang disse skønnes at være dårlige risici.
 3. Den fortsættende del af den statslige eksportkreditordning.
Forslaget om udskillelse af et kommercielt forretningsområde fra den  

 eksisterende eksportkreditordning indebærer, at den fortsættende statslige  

 eksportkreditordning vil blive reduceret til at omfatte - afvikling af de i henhold til § 8, stk. 1, i lov om Danmarks  

 Erhvervsfond udstedte garantier, - ny garantigivning under § 4, stk. 1 (mellem- og langfristede risici,  

 kortfristede politiske risici, der ikke dækkes af aktieselskabet, samt  

 eventuelt kortfristede kommercielle risici, som ikke dækkes af  

 aktieselskabet, for så vidt angår eksport til udviklingslandene og  

 østlandene), - garantigivningen under § 4, stk. 2 (udviklingslandene), og afviklingen  

 af garantigivningen i medfør af den nugældende § 8, stk. 2, - garantigivningen under § 4, stk. 3 (østlandene), og afviklingen af  

 garantigivningen i medfør af den nugældende § 8, stk. 3, og - kautionsordningen, som foreslås indskrænket, jf. det under punkt 4.C.  

 anførte.
 De internationale forhandlinger om eksportkredit, herunder nye og gamle  

 moratorieordninger, vil ligeledes forblive i statsligt regi.
 Som et led i moderniseringen af eksportkreditordningen er det endvidere  

 tanken at henlægge en del af de daglige administrative opgaver i den  

 fortsættende statslige eksportkreditordning til forsikringsaktieselskabet.  

 Der tænkes her på f.eks. policeudstedelse, præmieopkrævning og indfrielse.  

 Aftalen herom vil blive gjort tidsbegrænset, og fastsættelsen af  

 administrationshonoraret vil blive baseret på en opgørelse af samtlige  

 omkostninger ved administrationen med tillæg af en rimelig fortjeneste.
Moderniseringen vil indebære, at statens administrative ressourceforbrug  

 reduceres væsentligt, og det foreslås, at sekretariatsfunktionen for den  

 statslige ordning henlægges til Industri- og Handelsstyrelsen, der i forvejen  

 varetager en række opgaver i forbindelse med Danmarks udenrigshandel.
I denne  

 forbindelse vil det blive overvejet, hvorledes man i Industri- og  

 Handelsstyrelsen organisatorisk kan samle disse opgaver, således at der  

 herved tilstræbes en samling af Industriministeriets udenrigshandelsopgaver.
Det foreslås endvidere, at det i henhold til lov om erhvervsfremme  

 nedsatte Eksportfremmeråd bliver rådgivende i generelle  

 eksportkreditspørgsmål.
Kompetencen til at træffe beslutninger under den  

 fortsættende statslige eksportkreditordning henlægges til et  

 eksportkreditudvalg sammensat af en formand og 6 medlemmer.
 4. Statens udestående fordringer og tab i forbindelse med den  

 hidtidige eksportkreditordning.
A.
De udestående kommercielle fordringer.
De udestående kommercielle fordringer udgjorde ultimo 1990 i alt 2,4 mio.  

 kr.
Der er i de senere år gennemført en betydelig omlægning af  

 Eksportkreditrådets garantiformer, præmiepolitik og afskrivningsprincipper,  

 således at det kortfristede kommercielle område som helhed må anses for at  

 være bragt i balance.
B.
De udestående politiske fordringer.
For de udestående politiske fordringer (fordringer på statslige købere og  

 stater i forbindelse med fordringer på private købere, der har deponeret, men  

 ikke kan få transfereringstilladelse) er der hidtil sket afskrivning, når tab  

 endeligt har kunnet konstateres.
Man har således ikke regnskabsført  

 indfrielsen som tab, men bogført de udestående fordringer til parikurs, selv  

 om der måtte være en risiko for, at fordringen ikke ville blive betalt.
For  

 hovedparten af debitorlandenes vedkommende er der dog indgået  

 moratorieordninger om tilbagebetaling med renter.
En række lande overholder  

 imidlertid ikke disse aftaler.
 Der bør fremover i højere grad foretages hensættelser - ikke  

 afskrivninger, som i for høj grad vil kunne indicere en opgivelse af  

 fordringen.
 Der ses imidlertid ikke at være behov for at behandle de politiske  

 fordringer på samme måde som de kommercielle, da der gør sig en række særlige  

 forhold gældende.
 For det første må balance i eksportkreditordningen på det politiske område  

 ses over en væsentlig længere tidshorisont end på det kommercielle område.
 For det andet har man hidtil fra dansk side lagt vægt på ikke at eftergive  

 nationalstaters gæld, medmindre det sker som led i en international  

 gældsnedskrivning.
De akkumulerede politiske fordringer eksklusive morarenter udgjorde ultimo  

 1990 i alt 3,7 mia. kr., hvoraf ca. 85 % helt eller delvist er omfattet af  

 officielle moratorieaftaler.
Over halvdelen af de indgåede moratorieaftaler  

 bliver dog p.t. ikke overholdt.
 Spørgsmålet om de fremtidige principper for hensættelser på udestående  

 politiske fordringer drøftes for øjeblikket mellem Finansministeriet,  

 Udenrigsministeriet og Industriministeriet.
C.
Kautionsordningen.
 Nettotabene (indfrielser minus provenuet af inddrevne fordringer)  

 oversteg i årene 1988-90 præmieindtægterne med henholdsvis 16, 28 og 44 mio.  

 kr. og for 1991 forventes et nettotab i størrelsesordenen 50 mio. kr.
De samlede tab dækker dog over visse forskelle inden for de tre  

 hovedområder.
Projektkautionerne udviser gennemgående balance, endog med et  

 lille overskud, idet præmieindtægterne dog er varierende.
De mindre kautioner  

 har i de seneste 3 år givet et årligt nettotab på ca. 10 mio. kr., medens de  

 løbende driftskautioner har givet store og stigende tab, i 1990 et nettotab  

 på ca. 41 mio. kr.
Hertil kommer, at statslig kaution for løbende driftskreditter, der ikke  

 findes tilsvarende i andre EF-lande, formentlig af EF-Kommissionen fremover  

 vil blive betragtet som en konkurrenceforvridende statsstøtteordning.
En  

 ophævelse af de løbende statslige driftskautioner vil ikke stille de danske  

 eksportører ringere end deres udenlandske konkurrenter, og ydelse af løbende  

 driftskreditter må være en naturlig finansieringsopgave for den private  

 sektor.
 På denne baggrund foreslås det, at de løbende driftskautioner, der primært  

 stilles for mere veletablerede virksomheder, udgår af den eksisterende  

 statslige ordning.
 5. Øvrige forhold.
 Lovforslaget er anmeldt til EF-Kommissionen i henhold til EØF-traktatens  

 artikel 93, stk. 3.
 6. Høring.
 Lovforslaget er samtidig med fremsættelsen udsendt til høring i Danmarks  

 Nationalbank, Industrirådet, Arbejderbevægelsens Erhvervsråd, Finansrådet,  

 Assurandør-Societetet, Landbrugsrådet, Danske Husmandsforeninger, Det Danske  

 Handelskammer, Håndværksrådet, Danmarks Fiskeindustri- og Eksportforening,  

 Entreprenørforeningen og Arkitekt-Ingeniørrådet.
 7. Økonomiske og administrative konsekvenser.
 Som led i moderniseringen er der på regeringens forslag til finanslov for  

 1992 under Danmarks Erhvervsfond budgetteret med ekstraordinære hensættelser  

 på i alt 140 mio. kr. på garantiordningen og 50 mio. kr. på kautionsordningen  

 i 1992. I 1993 og 1994 vil der ligeledes blive søgt hensat ekstraordinært  

 henholdsvis 60 mio. kr. og 30 mio. kr. på garantiordningen.
 Moderniseringen budgetteres endvidere at medføre, at Danmarks  

 Erhvervsfonds præmieindtægter og udgifter til afskrivninger og hensættelser i  

 1992 reduceres med henholdsvis ca. 65 mio. kr. og 96 mio. kr.
 Som konsekvens af moderniseringen nedlægges styrelsen Eksportkreditrådet,  

 og der forventes overført 1 årsværk (37) og 20 årsværk (Ø) med tilhørende  

 lønsum 6,7 mio. kr. samt 1,6 mio. kr. til øvrige driftsudgifter til Industri-  

 og Handelsstyrelsen, hvilket allerede er optaget på finanslovsforslaget for  

 1992.
 Samtidig forventes det øvrige personale i styrelsen Eksportkreditrådet (1  

 årsværk (39), 1 årsværk (38), 6 årsværk (37) og 100 årsværk (Ø)) overført til  

 det aktieselskab, der skal forestå den del af eksportkreditordningen, som  

 skal drives på kommercielle vilkår.
Der skal i forbindelse med stiftelsen af aktieselskabet foretages et  

 kontant kapitalindskud på 600 mio. kr., hvilket vil ske efter aftale med  

 finansministeren.
Salget af aktierne vil give indtægter for staten, og der  

 sigtes mod allered i løbet af 1992 at sælge en mindre del af aktierne.
 Der vil blive indledt forhandlinger med de berørte medarbejdere og  

 personaleorganisationer, når vilkårene for aktieselskabet er kendt.
Bemærkninger til lovforslagets enkelte bestemmelser Til § 1 Det foreslås at bevare den statslige eksportkreditgarantiordning for  

 ekstraordinære risici.
Denne garantigivning vil primært omfatte langfristede  

 kommercielle risici, mellemfristede kommercielle risici samt politiske  

 risici, som ikke dækkes af aktieselskabet.
Herudover vil kortfristede  

 kommercielle risici, som ikke dækkes af aktieselskabet, kunne omfattes, for  

 så vidt angår eksport til udviklingslandene og østlandene.
 Endvidere foreslås det at opretholde en kautionsordning, jf. dog  

 bemærkningerne til § 3.
Til § 2 Bestemmelsen i stk. 1 er en sproglig omformulering af den nugældende § 4,  

 stk. 1, bortset fra, at bestemmelsen i den nugældende § 4, stk. 2, om at  

 reeksport skal skønnes ikke at påføre varer af dansk oprindelse konkurrence,  

 foreslås slettet.
Begrundelsen herfor er, at denne bestemmelse ikke kan  

 opretholdes med gennemførelsen af Det Indre Marked.
I stk. 2 er den kreds af virksomheder, over for hvilke der kan stilles  

 garanti, udvidet til også at omfatte udenlandske pengeinstitutter, selskaber,  

 sammenslutninger og lignende, der for egen regning overtager danske  

 eksportørers fordringer på udlandet.
Begrundelsen herfor er, at den hidtidige  

 begrænsning til danske pengeinstitutter m.v. ikke kan opretholdes med  

 gennemførelsen af Det Indre Marked.
Ophævelsen af denne begrænsning indebærer  

 samtidig, at der under den statslige ordning kan ydes garantier i samarbejde  

 med andre landes eksportkreditinstitutter i forbindelse med danske  

 eksportvirksomheders delleverancer til et projekt.
Til § 3 I forhold til den nugældende § 7 indebærer bestemmelserne, at der ikke  

 længere kan ydes kaution for løbende driftskreditter.
 Bestemmelsen i stk. 1 indebærer, at der fortsat kan ydes mindre og nyere  

 eksportvirksomheder en nødvendig bistand til at komme i gang med eksport.
 Bestemmelsen i stk. 2 indebærer, at kautionsordningen fortsat kan medvirke  

 til gennemførelsen af store og kapitalkrævende projekter med en væsentlig  

 risikokoncentration for det finansielle institut.
Til § 4 Bestemmelsen i stk. 1 svarer til bestemmelsen i den nugældende § 8, stk.  

 1, bortset fra at garantirammen er nedsat fra 45 mia. kr. til 15 mia. kr. på  

 grund af udskillelsen af det kommercielle forretningsområde, jf.  

 bemærkningerne til § 13, stk. 3. Garantirammen på 15 mia. kr. omfatter  

 således kun de garantier og kautioner, der udstedes efter lovens  

 ikrafttræden.
Bestemmelsen i stk. 2 svarer til den nugældende § 8, stk. 2. Vedrørende de  

 udestående fordringer henvises til det under pkt. 4.B. i de almindelige  

 bemærkninger anførte.
Industriministeriet vil i denne forbindelse sammen med  

 Finansministeriet og Udenrigsministeriet overveje, hvorledes den fremtidige  

 administration kan fastlægges, således at indtægter og udgifter under  

 ordningen i højere grad kan bringes til at balancere på længere sigt.  

 Resultatet af disse overvejelser vil indgå i de retningslinier for ordningen,  

 som industriministeren udsteder i medfør af § 7, stk. 2.
 Bestemmelsen i stk. 3 svarer til den nugældende § 8, stk. 3, bortset fra  

 at rammen som et led i østlandepolitikken er forhøjet fra 5 mia. kr. til 7,5  

 mia. kr.
I stk. 4 foreslås det, at industriministeren bemyndiges til at forhøje  

 rammen for garantier og kautioner i henhold til stk. 3 fra 7,5 mia. kr. til  

 10 mia. kr.
Udnyttelsen af denne bemyndigelse vil blive forelagt Folketingets  

 Finansudvalg til godkendelse.
Til § 5 Danmarks Erhvervsfond, der er oprettet ved lov nr. 145 af 4. april 1960  

 om Danmarks Erhvervsfond, er en offentlig fond, og derfor ikke omfattet af  

 fondslovgivningen.
Bestemmelserne i stk. 1 og 2 er en omformulering af den nugældende § 2,  

 stk. 1. Desuden præciseres det i stk. 1, at Danmarks Erhvervsfond også hæfter  

 for forpligtelser i medfør af de garantier og kautioner, der er ydet i  

 henhold til tidligere lovgivning om eksportkredit samt § 7 i lov om  

 internationalt udviklingssamarbejde.
Vedrørende hæftelsen under  

 garantipolicer, der overdrages til forsikringsaktieselskabet, henvises til  

 bemærkningerne til § 10, stk. 2.
Bestemmelsen i stk. 3 svarer til den nugældende § 9, stk. 2, bortset fra  

 en tydeliggørelse af, at der skal ske hensættelser til imødegåelse af tab.  

 Hertil kan udover de betalte risikopræmier med fradrag af ordningens  

 administrationsudgifter anvendes andre indtægter, herunder de indvundne  

 renteindtægter, kursgevinster og afdrag på fordringer.
Der vil på de årlige  

 bevillingslove blive taget stilling til behovet for hensættelser, herunder  

 eventuelle statslige kapitaloverførsler.
 Bestemmelsen i stk. 4 svarer til den nugældende § 2, stk. 2, bortset fra  

 en konsekvensrettelse på grund af omformuleringen af stk. 1.
 Bestemmelsen i stk. 5 svarer til den nugældende § 1, stk. 2.
Til § 6 I stk. 1 foreslås det at henlægge den rådgivende funktion til  

 Eksportfremmerådet, der i forvejen varetager opgaver i forbindelse med fremme  

 af dansk eksport.
For at sikre, at Eksportfremmerådet har den tilstrækkelige ekspertise  

 foreslås det i stk. 2, at rådet udvides med 4 yderligere medlemmer.
De 4  

 yderligere medlemmer skal repræsentere Finansministeriet, Boligministeriet,  

 Danmarks Nationalbank og Finansrådet, som er repræsenteret i det nuværende  

 Eksportkreditråd, men ikke i det nuværende Eksportfremmeråd.
Til § 7 I stk. 1 foreslås det, at industriministeren nedsætter et  

 eksportkreditudvalg til varetagelse af beslutningsprocessen.
 I stk. 2 præciseres det, at Eksportkreditudvalget i sine afgørelser skal  

 overholde Danmarks EF-forpligtelser og andre internationale forpligtelser.  

 Bestemmelsen omfatter såvel nugældende som fremtidige forpligtelser.
 Bestemmelsen i stk. 3 svarer til den nugældende § 10, bortset fra at  

 Eksportkreditrådet er erstattet af Eksportfremmerådet, jf. bemærkningerne til  

 § 6, stk. 1.
For at sikre en effektiv styring af beslutningsprocessen og en smidig  

 arbejdsgang foreslås Eksportkreditudvalget i stk. 4 alene sammensat af en  

 formand og 6 medlemmer.
Industriministeren udpeger formanden og medlemmerne,  

 således at formanden og et af medlemmerne er fra det private erhvervsliv, og  

 et medlem udnævnes som repræsentant for arbejdstagerne efter indstilling fra  

 Arbejderbevægelsens Erhvervsråd, medens de 4 øvrige medlemmer repræsenterer  

 Finansministeriet, Udenrigsministeriet, Industriministeriet og Danmarks  

 Nationalbank.
Endvidere foreslås det, at Eksportkreditudvalget efter behov  

 kan indkalde sagkyndige fra Eksportfremmerådet til sine møder, f.eks. ved  

 behandlingen af større komplicerede konkrete sager.
 I stk. 5 foreslås det, at formanden og medlemmerne udpeges for fire år ad  

 gangen, og at genudpegning kan finde sted.
Bestemmelsen i stk. 6 præciserer, at Eksportkreditudvalgets afgørelser er  

 endelige.
Udvalgets afgørelser kan således ikke indbringes for  

 industriministeren.
Dog gives udvalget mulighed for at forelægge en sag for  

 industriministeren.
 Bestemmelsen i stk. 7 svarer til den nugældende § 3, stk. 6.
 I stk. 8 foreslås det, at industriministeren i Eksportkreditudvalgets  

 forretningsorden kan bemyndige udvalget til at henlægge afgørelser til  

 Industri- og Handelsstyrelsen og efter aftale med forsikringsaktieselskabet  

 til dette, jf. bemærkningerne til § 8.
Dette skal ses i forbindelse med, at en del af de daglige administrative  

 opgaver efter nærmere aftale med selskabet tænkes henlagt til dette.
Således  

 vil bl.a. alle ansøgninger om eksportkreditgaranti skulle indsendes til  

 selskabet, uanset om de hører under selskabets forretningsområde eller under  

 den fortsættende statslige ordning.
Herved sikres eksportørerne fortsat een  

 indgang til eksportkreditsystemet.
 Afgørelser truffet af forsikringsaktieselskabet i medfør af delegation fra  

 Eksportkreditudvalget kan påklages til Industri- og Handelsstyrelsen.  

 Afgørelser truffet af Industri- og Handelsstyrelsen er endelige.
Til § 8 Det foreslås, at sekretariatsfunktionen henlægges til Industri- og  

 Handelsstyrelsen, der også varetager sekretariatsfunktionen for  

 Eksportfremmerådet.
En del af de daglige administrative opgaver tænkes  

 henlagt til forsikringsaktieselskabet, jf. bemærkningerne til § 7, stk. 8.
Til § 9 Bestemmelserne svarer med de nødvendige konsekvensrettelser til  

 bestemmelserne i de nugældende §§ 10a og 12, stk. 4 og 5.
Til § 10 I stk. 1 foreslås det, at industriministeren bemyndiges til at stifte et  

 forsikringsaktieselskab til drift af et kommercielt forretningsområde fra den  

 eksisterende eksportkreditordning.
Likviditets- og soliditetskravene til  

 selskabet tilsiger en hurtig opbygning af udjævningshensættelser, da  

 selskabet starter på et betydeligt aktivitetsniveau.
For at bevare et  

 konkurrencedygtigt præmieniveau for de danske eksportører er det derfor  

 vurderet, at der er behov for en egenkapital på ca. 600 mio kr., som  

 fremskaffes ved, at staten tegner aktiekapital på 200 mio. kr. til ca. kurs  

 300.
Stk. 2 indeholder den nødvendige lovhjemmel til det debitorskifte, der vil  

 ske ved den påtænkte overdragelse til forsikringsaktieselskabet af en del af  

 de policer, der er udstedt af Eksportkreditrådet i henhold til den nugældende  

 § 8, stk. 1. Ved overdragelsen af policer finder reglerne i kapitel 17 i lov  

 om forsikringsvirksomhed tilsvarende anvendelse.
Det følger heraf, at  

 Danmarks Erhvervsfonds - og dermed statens - hæftelse over for garantitagerne  

 ophører, når Finanstilsynet godkender overdragelsen af de pågældende policer,  

 idet selskabet overtager hæftelsen.
Danmarks Erhvervsfond og staten vil  

 imidlertid i forhold til forsikringsaktieselskabet skulle bære de risici, der  

 vedrører afskibninger eller faktureringer, der er foretaget før den  

 skæringsdag for overtagelsen, der fastsættes i aftalen, medens selskabet for  

 egen regning skal dække de risici, der vedrører afskibninger eller  

 faktureringer, der er foretaget på og efter skæringsdagen.
Det fremgår af  

 rammevilkårene for policerne sammenholdt med de af garantien dækkede  

 fakturaer, om det er afsendelse eller fakturering, der er afgørende.
Finanstilsynets godkendelse vil først kunne foreligge nogen tid efter den  

 skæringsdag for selskabets overtagelse af risici, der vil blive fastsat i  

 aftalen mellem Danmarks Erhvervsfond og selskabet.
Danmarks Erhvervsfond vil  

 i denne periode være forpligtet til at udbetale erstatninger for afskibninger  

 eller faktureringer foretaget på og efter skæringsdagen, men disse  

 erstatningsbeløb skal selskabet refundere.
 Det præciseres, at der pr. skæringsdagen i det hele skal ske sædvanlig  

 refusion mellem Danmarks Erhvervsfond og selskabet af alle indtægter og  

 udgifter i forbindelse med policerne, der er oppebåret eller betalt af den  

 ene af parterne, men som vedrører risici påhvilende den anden part.
 I stk. 3 foreslås det, at industriministeren bemyndiges til at indskyde  

 aktiver og passiver, der relaterer til det kommercielle forretningsområde, i  

 forsikringsaktieselskabet som en del af den aktiekapital, der tegnes.
Den samlede værdi af de aktiver, der påtænkes indskudt i selskabet, ligger  

 i størrelsesordenen 10 mio. kr., og de passiver, som selskabet skal overtage,  

 udgør et beløb i samme størrelsesorden.
De nøjagtige beløb kan imidlertid  

 først opgøres på datoen for åbningsbalancen.
For at få fastlagt det beløb,  

 som staten skal indbetale kontant i forbindelse med tegningen af  

 aktiekapitalen, er den kurs, aktierne skal tegnes til, og dermed  

 egenkapitalen (aktiekapitalen plus overkursfond) angivet som cirkatal.
Som  

 det fremgår af det om beløbenes størrelsesorden anførte, vil der kun blive  

 tale om marginale udsving.
Stiftelsen af forsikringsaktieselskabet skal ske i overensstemmelse med  

 reglerne herom i lov om forsikringsvirksomhed.
For at muliggøre en hurtig og  

 administrativt enkel stiftelse af det nye forsikringsaktieselskab er det i  

 stk. 4 foreslået, at Finanstilsynet får mulighed for at dispensere fra  

 reglerne i lov om forsikringsvirksomhed om stiftelse af et  

 skadesforsikringsaktieselskab, i det omfang tilsynet finder det  

 hensigtsmæssigt.
Det er en betingelse, at tilsynet skønner, at hensynet til  

 forsikringstagerne ikke taler herimod.
Det er ikke hensigten at anvende  

 bestemmelsen til at dispensere fra de almindelige selskabsretlige regler om  

 stiftelse af et aktieselskab.
I stk. 5 foreslås det, at industriministeren bemyndiges til at sælge  

 aktierne i forsikringsaktieselskabet.
Spørgsmålet om, hvornår og i hvilket  

 omfang bemyndigelsen skal udnyttes, vil blive forelagt Folketingets  

 Finansudvalg til godkendelse.
De nærmere vilkår for salget vil ligeledes  

 blive forelagt Finansudvalget til godkendelse som fortroligt aktstykke.
Til § 11 I styrelsen Eksportkreditrådet er for tiden ansat 10 statstjenestemænd.
Statstjenestemænds beskæftigelse i aktieselskabet kan ske enten som  

 udlånte statstjenestemænd eller ved accept af et fremsat tilbud om ansættelse  

 i selskabet.
Beskæftigelse i selskabet forudsættes i begge tilfælde at ske  

 frivilligt på grundlag af et tilbud til den enkelte medarbejder.
Der er ikke  

 taget stilling til, om der skal fremsættes tilbud om ansættelse på de af  

 selskabet fastlagte vilkår straks ved selskabets oprettelse.
 Accept af et ansættelsestilbud vil indebære, at de pågældende bringer  

 deres ansættelse som statstjenestemænd til ophør og indtræder i  

 ansættelsesforhold til aktieselskabet.
Statstjenestemændene kan bevare deres ansættelsesforhold til staten og  

 lade sig udlåne til aktieselskabet, hvis de ikke ønsker at blive ansat i  

 selskabet.
Der vil i de tilfælde blive tale om et frivilligt udlån af de  

 pågældende tjenestemænd.
 Staten vil fortsat skulle udbetale løn m.v. og afholde udgifter til  

 pension i overensstemmelse med reglerne i tjenestemandspensionslovgivningen  

 til de statstjenestemænd, som vælger at gøre tjeneste i aktieselskabet under  

 bevarelse af deres status som statstjenestemænd.
Aktieselskabet skal refundere statens lønudgifter til udlånte  

 statstjenestemænd.
Selskabet indbetaler løbende til staten pensionsbidrag for  

 den pensionsalder, der optjenes efter skæringsdatoen for selskabets  

 overtagelse af driften.
Pensionsbidraget fastsættes af finansministeren.
 Aktieselskabet skal afholde udgifterne til rådighedsløn, hvis udlånte  

 tjenestemænd senere afskediges på grund af opgavebortfald.
Videre avancement for udlånte tjenestemænd bør forudsætte overgang til  

 ansættelse i selskabet.
Der kan dog ske generelle og gruppevise  

 omklassificeringer såvel som oprykning i helt eller delvist automatiske  

 lønforløb, uden at statstjenestemandsansættelsen fortabes.
 De statstjenestemænd, der ikke ønsker at være udlånt til aktieselskabet,  

 bevarer deres ansættelse i staten, idet de i overensstemmelse med §§ 12 og 13  

 i tjenestemandsloven søges anvist en anden passende stilling i staten.
Til § 12 Ifølge Finansministeriets bekendtgørelse nr. 644 af 17. september 1990 er  

 sager og dokumenter vedrørende privatisering og salg af statslige aktiver i  

 forbindelse hermed undtaget fra aktindsigt efter lov om offentlighed i  

 forvaltningen.
Da dette cirkulære ikke omfatter stiftelse af et statsligt  

 forsikringsaktieselskab til drift af et kommercielt område fra den  

 eksisterende eksportkreditordning, foreslås der af praktiske grunde indsat en  

 bestemmelse herom, således at udstedelse af en bekendtgørelse med hjemmel i  

 offentlighedslovens § 3, stk. 1, er ufornøden.
Til § 13 Forinden den foreslåede nye statslige eksportkreditordning træder i  

 kraft, vil det være nødvendigt, at der er etableret et  

 forsikringsaktieselskab til drift af det kommercielle forretningsområde.
Det  

 foreslås derfor i stk. 1, at § 10, der indeholder bemyndigelse til  

 industriministeren herom, og den hertil knyttede § 12 om undtagelse fra  

 aktindsigt træder i kraft straks, medens tidspunktet for lovens ikrafttræden  

 i øvrigt fastsættes af industriministeren.
 Forberedelse af forsikringsaktieselskabets etablering m.v. vil i videst  

 muligt omfang foregå sideløbende med behandlingen af lovforslaget, således at  

 selskabets faktiske overtagelse af driften af det kommercielle  

 forretningsområde kan effektueres snarest efter lovens ikrafttræden.
I stk. 3 er det for god ordens skyld anført, at de garantier og kautioner,  

 der er ydet i henhold til tidligere lovgivning om eksportkredit og § 7 i lov  

 om internationalt udviklingssamarbejde forbliver i kraft, og at Danmarks  

 Erhvervsfond og staten hæfter herfor.
For policer, der er udstedt i henhold  

 til den nugældende § 8, stk. 1, og overtaget af forsikringsaktieselskabet,  

 bærer Danmarks Erhvervsfond og staten dog kun de risici under policerne, der  

 vedrører afskibninger eller faktureringer sket inden skæringsdagen for  

 selskabets overtagelse af policerne, jf. bemærkningerne til § 10, stk. 2.  

 Ultimo juni 1991 er garantiansvaret for policer under den nugældende § 8,  

 stk. 1, opgjort til ca. 37 mia. kr.
Til § 14 Ændringen er en konsekvens af bestemmelsen i § 6, stk. 2.
Til § 15 Ændringerne er dels en konsekvens af bestemmelsen i § 7, stk. 1, og dels  

 en ajourføring forårsaget af, at den særlige eksportkreditgarantiordning, der  

 var hjemlet i § 7 i lov om internationalt udviklingssamarbejde, ved lov nr.  

 182 af 8. maj 1985, blev overført til eksportkreditordningen, jf. den  

 nugældende § 8, stk. 2, og bemærkningerne til § 4, stk. 2.
Bilag Lov om Danmarks erhvervsfond, jf.
Industriministeriets lovbekendtgørelse  

 nr. 125 af 17. marts 1986, som senest ændret ved § 11 i lov nr. 380 af 6.  

 juni 1991 § 1. Danmarks erhvervsfonds midler anvendes i overensstemmelse med  

 denne lovs regler til støtte for eksporten og til fremme af erhvervenes  

 effektivitet og konkurrenceevne.
 Stk. 2. Fonden bestyres af industriministeren.
 § 2. Fonden tjener som sikkerhed for de garantier og kautioner,  

 der ydes efter loven.
 Stk. 2. Såfremt fondens midler ikke måtte være tilstrækkelige til  

 at dække opståede tab, hæfter staten for garantierne og kautionerne, herunder  

 de garantier og kautioner, der er ydet i henhold til den tidligere  

 tilsvarende lovgivning.
 § 3. Der nedsættes et eksportkreditråd med den opgave at træffe  

 afgørelser om garantier og kautioner efter §§ 4, 6 og 7.
 Stk. 2. Rådets formand udnævnes af kongen.
Stk. 3. Industriministeren udnævner til medlemmer af  

 Eksportkreditrådet en repræsentant for hver af følgende myndigheder,  

 organisationer m.v.: Industriministeriet, Udenrigsministeriet,  

 Finansministeriet, Fiskeriministeriet, Landbrugsministeriet,  

 Boligministeriet, Danmarks Nationalbank, Den Danske Bankforening, Danmarks  

 Sparekasseforening, Grosserer-Societetet (Danmarks Engroshandelskammer),  

 Industrirådet, Landbrugsrådet og De Samvirkende Danske Husmandsforeninger i  

 forening, Danmarks Fiskeeksportørforening, Håndværksrådet samt  

 Arbejderbevægelsens Erhvervsråd.
Industriministeren udnævner en næstformand  

 blandt rådets medlemmer.
Stk. 4. Medlemmerne udnævnes for 4 år ad gangen.
Der udnævnes  

 suppleanter for de af industriministeren udnævnte medlemmer.
 Stk. 5. Der nedsættes et forretningsudvalg for eksportkreditrådet.  

 Udvalget skal bestå af rådets formand og næstformand samt af indtil 3 andre  

 medlemmer, der udpeges af industriministeren.
 Stk. 6. Rådet afgiver årligt en beretning om sin virksomhed.
 Stk. 7. Industriministeren fastsætter rådets forretningsorden, der  

 bl.a. kan indeholde bestemmelse om, at sager, som har særlig handelspolitisk  

 betydning, eller som angår garanti eller kaution, der frembyder særlig  

 risiko, af rådet forelægges industriministeren til afgørelse.
 § 4. Garanti mod tab i forbindelse med kontrakter eller tilbud  

 vedrørende eksport af danske varer eller arbejds- og tjenesteydelser for  

 udlandet kan gives til virksomheder, der er hjemmehørende her i landet,  

 herunder pengeinstitutter og sådanne selskaber, sammenslutninger o.lign., der  

 for egen regning overtager danske eksportørers fordringer på udlandet.  

 Garanti til et pengeinstitut kan omfatte beløb, der stilles til rådighed af  

 udenlandske deltagere i et konsortium, hvori pengeinstituttet deltager.
 Stk. 2. I særlige tilfælde kan garanti tillige gives med hensyn  

 til eksport af varer af udenlandsk oprindelse, når eksporten skønnes ikke at  

 ville påføre varer af dansk oprindelse konkurrence.
 § 5. (Ophævet).
 § 6. Garanti kan ydes mod tab ved udlæggelse af lagre af danske  

 varer i salgsøjemed i udlandet.
 § 7. Kaution kan ydes for lån i eksportøjemed til her i landet  

 hjemmehørende virksomheder samt til finansiering af danske arbejds- og  

 tjenesteydelser for udlandet.
 § 8. Der kan ydes garantier og kautioner inden for et beløb af 45  

 milliarder kr., heri indbefattet garantier og kautioner, der er ydet i  

 henhold til den tidligere tilsvarende lovgivning.
Stk. 2. Der kan endvidere ydes garantier og kautioner inden for et  

 beløb af 30 milliarder kr. ved store eksportforretninger til udviklingslande,  

 når der foreligger garanti fra finansministerium, centralbank, udviklingsbank  

 el.lign.
I beløbet er indbefattet garantier og kautioner, der er ydet i  

 henhold til § 7 i loven om internationalt udviklingssamarbejde.
 Stk. 3. Der kan endvidere i perioden indtil den 31. december 1995  

 ydes garantier og kautioner inden for et beløb på 5 milliarder kr. ved  

 eksportforretninger til Central- og Østeuropa, når disse forretninger  

 bidrager til udviklingen af en markedsøkonomi i lande, der er under  

 omstilling fra en centraldirigeret økonomi.
 § 9. Eksportkreditrådet fastsætter den risikopræmie, der skal  

 betales for en given garanti eller kaution.
 Stk. 2. De betalte risikopræmier anvendes til imødegåelse af tab  

 og til dækning af de med eksportkreditrådets virksomhed forbundne udgifter.  

 Et eventuelt overskud henlægges til Danmarks erhvervsfond.
 § 10. Industriministeren fastsætter efter forhandling med  

 eksportkreditrådet de nærmere bestemmelser for ydelse af de i loven  

 omhandlede garantier og kautioner.
§ 10a.
Kongeriget Danmarks Hypotekbank og Finansforvaltning  

 (Hypotekbanken) kan med tillæg af renter og omkostninger inddrive fondens  

 tilgodehavende efter indfrielse af en ifølge § 7 ydet kaution ved  

 indeholdelse i løn m.v. hos den pågældende samt hos personer, der har påtaget  

 sig en kautionsforpligtelse for fondens tilgodehavende, efter reglerne for  

 inddrivelse af personlige skatter i kildeskatteloven.
 Stk. 2. Industriministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 3. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 § 11. (Ophævet).
 § 12. Den, der afgiver urigtige eller vildledende oplysninger til  

 brug for afgørelser efter denne lov, eller som i forbindelse med en ansøgning  

 om støtte efter loven fortier oplysninger af betydning for sagens afgørelse,  

 straffes med bøde eller hæfte, medmindre strengere straf er forskyldt efter  

 den øvrige lovgivning.
 Stk. 2. Bestemmelsen i stk. 1 finder tilsvarende anvendelse med  

 hensyn til afgivelse af urigtige eller vildledende oplysninger eller  

 fortielser over for pengeinstitutter i forbindelse med udbetaling af lån, for  

 hvilke fonden har kautioneret.
 Stk. 3. Forældelsesfristen for strafansvaret efter stk. 1 og 2 er  

 5 år.
 Stk. 4. Industriministeren kan i forskrifter efter § 10a, stk. 2,  

 fastsætte bestemmelser om straf af bøde for overtrædelse af bestemmelser i  

 forskrifterne.
 Stk. 5. For overtrædelse af forskrifter efter § 10a, stk. 2, der  

 begås af et aktieselskab, anpartsselskab, andelsselskab eller lignende, kan  

 der pålægges selskabet som sådant bødeansvar.
 § 13. Lov nr. 145 af 4. april 1960 om Danmarks erhvervsfond  

 ophæves.
Efter 2. behandling den 12. marts 1992 § 1. Med henblik på at fremme danske virksomheders eksport kan staten efter reglerne i denne lov mod en risikopræmie yde garanti for ekstraordinære eksportkreditrisici og kaution for lån i eksportøjemed.
 § 2. Garantier for ekstraordinære eksportkreditrisici kan ydes for  

 tab i forbindelse med danske virksomheders eksport af varer, kapitalgoder og  

 tjenesteydelser, herunder samlede projektleverancer, samt tilbud herom.
 Stk. 2. Garantier efter stk. 1 kan stilles over for  

 eksportvirksomheder, der er hjemmehørende her i landet, samt pengeinstitutter  

 og sådanne selskaber, sammenslutninger og lignende, der for egen regning  

 overtager danske eksportørers fordringer på udlandet.
 § 3. Kautioner kan ydes for lån i eksportøjemed med henblik på at  

 fremme mindre virksomheders introduktion på eksportmarkederne.
 Stk. 2. Der kan endvidere ydes kaution eller kontrakaution i  

 forbindelse med finansiering af eksport af skibe samt i forbindelse med  

 særlig store projekter, hvis finansiering medfører en særlig stor  

 risikokoncentration for det finansielle institut.
 § 4. Der kan ydes garantier og kautioner inden for et beløb på 15  

 milliarder kr.
Stk. 2. Der kan endvidere ydes garantier og kautioner inden for et  

 beløb på 30 milliarder kr. i forbindelse med store eksportforretninger til  

 udviklingslande, når der foreligger garanti fra finansministerium,  

 centralbank, udviklingsbank eller lignende.
I beløbet er indbefattet  

 garantier og kautioner, der er ydet i henhold til tidligere lovgivning om  

 eksportkredit samt § 7 i lov om internationalt udviklingssamarbejde.
Stk. 3. Der kan endelig i perioden indtil den 31. december 1995  

 ydes garantier og kautioner inden for et beløb på 7,5 milliarder kr. i  

 forbindelse med eksportforretninger til Central- og Østeuropa, når disse  

 forretninger bidrager til udviklingen af en markedsøkonomi i lande, der er  

 under omstilling fra en centraldirigeret økonomi.
I beløbet er indbefattet  

 garantier og kautioner, der er ydet i henhold til den tidligere lovgivning om  

 eksportkredit.
 Stk. 4. Industriministeren bemyndiges til at forhøje den i stk. 3  

 anførte ramme på 7,5 milliarder kr. til 10 milliarder kr.
§ 5. Danmarks Erhvervsfond hæfter for forpligtelser i medfør af de  

 garantier og kautioner, som udstedes i medfør af §§ 2 og 3, og de garantier  

 og kautioner, som er udstedt i henhold til tidligere lovgivning om  

 eksportkredit samt § 7 i lov om internationalt udviklingssamarbejde.
For  

 hæftelser under garantipolicer, der overtages af det i § 10, stk. 1, nævnte  

 forsikringsaktieselskab, gælder § 10, stk. 2.
 Stk. 2. Midlerne i fonden tjener som sikkerhed for de i stk. 1  

 nævnte forpligtelser.
 Stk. 3. De betalte risikopræmier samt øvrige indtægter, herunder  

 indvundne renteindtægter, kursgevinster og afdrag på fordringer, indgår i  

 fonden og anvendes til dækning af de med eksportkreditordningen forbundne  

 udgifter og sammen med eventuelle statslige kapitaloverførsler til  

 henlæggelser til imødegåelse af tab.
 Stk. 4. Er fondens midler ikke tilstrækkelige til at dække  

 opståede tab, hæfter staten for de udstedte garantier og kautioner.
 Stk. 5. Fonden bestyres af industriministeren.
 § 6. Det i medfør af § 4 i lov om erhvervsfremme nedsatte  

 Eksportfremmeråd er rådgivende med hensyn til generelle spørgsmål om  

 risikodækning i forbindelse med eksport, herunder holdningen til  

 garantigivningen på individuelle lande, præmier og risikovillighed, samt med  

 hensyn til større principielle sager.
 Stk. 2. Med henblik på varetagelsen af Eksportfremmerådets opgaver  

 efter stk. 1 udpeger industriministeren 4 yderligere medlemmer af  

 Eksportfremmerådet.
 § 7. Industriministeren nedsætter et eksportkreditudvalg med den  

 opgave at træffe afgørelser om generelle spørgsmål om risikodækning i  

 forbindelse med eksport og om præmiefastsættelsen samt afgørelser i sager  

 vedrørende garantier og kautioner efter §§ 2 og 3 og i sager vedrørende de i  

 § 13, stk. 3, omtalte garantier og kautioner.
 Stk. 2. Eksportkreditudvalget skal i sine afgørelser efter denne  

 lov overholde forpligtelser fastsat af EF og andre internationale  

 forpligtelser for Danmark.
 Stk. 3. Industriministeren fastsætter efter forhandling med  

 Eksportfremmerådet de nærmere bestemmelser for ydelse af de i loven  

 omhandlede garantier og kautioner.
Stk. 4. Eksportkreditudvalget består af en formand og 6 medlemmer.  

 Formanden og medlemmerne udpeges af industriministeren.
Industriministeren  

 udpeger en næstformand blandt udvalgets medlemmer.
Eksportkreditudvalget kan  

 efter behov indkalde sagkyndige fra Eksportfremmerådet til sine møder.
 Stk. 5. Formanden og medlemmerne udpeges for fire år ad gangen.  

 Genudpegning kan finde sted.
 Stk. 6. Eksportkreditudvalgets afgørelser kan ikke indbringes for  

 anden administrativ myndighed, men sager af principiel betydning kan af  

 udvalget forelægges industriministeren til afgørelse.
 Stk. 7. Udvalget afgiver en årlig beretning om sit virke.
Stk. 8. Industriministeren fastsætter udvalgets forretningsorden,  

 der kan indeholde bestemmelser om, at udvalget kan henlægge afgørelser til  

 Industri- og Handelsstyrelsen og efter aftale med et administrationsselskab  

 til dette, jf. § 10, stk. 1. Afgørelser truffet af administrationsselskabet i  

 medfør af delegation fra udvalget kan påklages til Industri- og  

 Handelsstyrelsen.
Afgørelser truffet af Industri- og Handelsstyrelsen kan  

 ikke indbringes for anden administrativ myndighed.
 § 8. Industri- og Handelsstyrelsen varetager  

 sekretariatsfunktionerne i forbindelse med eksportkreditordningen.
 § 9. Kongeriget Danmarks Hypotekbank og Finansforvaltning  

 (Hypotekbanken) kan med tillæg af renter og omkostninger inddrive Danmarks  

 Erhvervsfonds tilgodehavende efter indfrielse af en ifølge § 3 eller den  

 tidligere lovgivning ydet kaution ved indeholdelse i løn m.v. hos den  

 pågældende samt hos personer, der har påtaget sig en kautionsforpligtelse for  

 fondens tilgodehavende, efter reglerne for inddrivelse af personlige skatter  

 i kildeskatteloven.
Stk. 2. Industriministeren kan fastsætte nærmere regler om  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
For overtrædelser, der begås af et  

 aktieselskab, anpartsselskab, andelsselskab eller lignende, kan der pålægges  

 selskabet som sådant bødeansvar.
 Stk. 3. Hypotekbanken kan indhente de oplysninger hos  

 skattemyndighederne og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 § 10. Til drift af et kommercielt forretningsområde fra den  

 eksisterende eksportkreditordning bemyndiges industriministeren til at stifte  

 et forsikringsaktieselskab med en aktiekapital på 200 millioner kr., som  

 tegnes af staten.
Stk. 2. Industriministeren bemyndiges til på Danmarks  

 Erhvervsfonds vegne ved aftale med det i stk. 1 nævnte  

 forsikringsaktieselskab at overdrage policer, der er udstedt i henhold til §  

 8, stk. 1, i lov om Danmarks Erhvervsfond, til selskabet.
Kapitel 17 i lov om  

 forsikringsvirksomhed finder tilsvarende anvendelse på overdragelsen af  

 policer og på hæftelsen i forhold til garantitagerne.
Danmarks Erhvervsfond  

 bærer i forhold til forsikringsaktieselskabet de risici under de af  

 overdragelsen omfattede policer, der vedrører afskibninger eller  

 faktureringer foretaget inden en i aftalen fastsat skæringsdag.
Denne  

 skæringsdag anvendes ved indbyrdes refusion af indtægter og udgifter i  

 forbindelse med policerne.
 Stk. 3. Industriministeren bemyndiges til som delvis betaling for  

 den aktiekapital, der tegnes efter stk. 1, at indskyde en del af de aktiver  

 og passiver, som er skabt gennem den hidtidige eksportkreditordning i henhold  

 til lov om Danmarks Erhvervsfond.
 Stk. 4. Finanstilsynet kan ved stiftelsen af  

 forsikringsaktieselskabet tillade, at bestemmelserne herom i lov om  

 forsikringsvirksomhed fraviges, i det omfang hensynet til forsikringstagerne  

 ikke taler herimod.
 Stk. 5. Industriministeren bemyndiges til på statens vegne at  

 sælge aktierne i det i henhold til stk. 1 stiftede forsikringsaktieselskab.
§ 11. For statstjenestemænd i styrelsen Eksportkreditrådet, der  

 frivilligt lader sig udlåne til aktieselskabet, afholder staten udgifter til  

 pension efter tjenestemandspensionsloven.
Selskabet indbetaler løbende  

 pensionsbidrag til staten for tiden efter skæringsdatoen for selskabets  

 overtagelse af driften.
 Stk. 2. Pensionsbidragets størrelse fastsættes af  

 finansministeren.
 § 12. Sagsakterne vedrørende stiftelsen af det i § 10, stk. 1,  

 nævnte forsikringsaktieselskab samt bortsalg af aktier er undtaget fra  

 aktindsigt efter lov om offentlighed i forvaltningen.
 § 13. Industriministeren fastsætter tidspunktet for lovens  

 ikrafttræden. §§ 6-8, § 10 og § 12 træder dog i kraft dagen efter lovens  

 bekendtgørelse i Lovtidende.
 Stk. 2. Ved lovens ikrafttræden ophæves lov om Danmarks  

 Erhvervsfond, jf. lovbekendtgørelse nr. 125 af 17. marts 1986.
Stk. 3. De garantier og kautioner, der er ydet i henhold til  

 tidligere lovgivning om eksportkredit samt § 7 i lov om internationalt  

 udviklingssamarbejde, forbliver gældende, indtil de ophører efter deres eget  

 indhold eller bringes til ophør ved opsigelse eller ved aftale.
Danmarks  

 Erhvervsfond og staten hæfter herfor efter reglerne i § 5, stk. 1 og 4, jf. §  

 10, stk. 2.
 § 14. I lov nr. 394 af 13. juni 1990 om erhvervsfremme, som ændret  

 ved § 9 i lov nr. 380 af 6. juni 1991 og § 16 i lov nr. 936 af 27. december  

 1991, ændres i § 8, stk. 1 »12 medlemmer« til: »16  

 medlemmer«.
 § 15. I lov om stempelafgift, jf. lovbekendtgørelse nr. 694 af 15.  

 oktober 1991, som ændret ved § 3 i lov nr. 765 af 27. november 1991, affattes  

§ 62, stk. 2, 1. punktum, således:
»Stempelfri er kautioner og garantier, der ydes i medfør af §§ 2 og 3  

 i lov om eksportkredit, og garantier, der ydes af udenrigsministeren i medfør  

 af § 8 i lov om internationalt udviklingssamarbejde.« Stk. 2. Stempellovens § 69, stk. 2, finder tilsvarende anvendelse  

 på overdragelse af policer som nævnt i § 10, stk. 2, 1. pkt., når  

 overdragelse sker inden 1 år fra lovens ikrafttræden.
