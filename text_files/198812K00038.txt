Nr LSF 38 Forslag til Lov om erhvervsuddannelser Fremsat af undervisnings- og forskningsministeren (Bertel Haarder) den 6. oktober 1988 Vedtaget ved tredjebehandling den 30. marts 1989 Lov nr. 211 af 05/04/1989 Kapitel 1 Formål m.v.
 § 1. Undervisnings- og forskningsministeren tilrettelægger et samordnet  

 system af erhvervsuddannelser med henblik på den private og den offentlige  

 sektors forskellige beskæftigelsesområder.
Stk. 2. Dette uddannelsessystem skal tilrettelægges således, at det i  

 videst muligt omfang er egnet til at 1) motivere unge til uddannelse og sikre, at alle unge, der ønsker en  

 erhvervsuddannelse, får reelle muligheder herfor og for at vælge inden for en  

 større flerhed af uddannelser, 2) give unge en uddannelse, der både giver grundlag for deres fremtidige  

 arbejdsliv og bidrager til deres personlige udvikling og til deres forståelse  

 af samfundet og dets udvikling, 3) imødekomme arbejdsmarkedets behov for erhvervsfaglige og generelle  

 kvalifikationer vurderet under hensyn til den erhvervsmæssige og  

 samfundsmæssige udvikling, herunder udviklingen i erhvervsstruktur,  

 arbejdsmarkedsforhold, arbejdspladsorganisation og teknologi, og 4) give de uddannelsessøgende grundlag for videreuddannelse.
Stk. 3. Undervisnings- og forskningsministeren godkender oprettelse af nye  

 uddannelser og nedlæggelse af uddannelser.
Erhvervsuddannelsesrådet afgiver  

 indstilling herom, hvis dette følger af § 35.
 § 2. Uddannelserne tilrettelægges i almindelighed som vekseluddannelser,  

 således at der skiftes mellem skoleundervisning og praktikuddannelse i en  

 eller flere virksomheder.
 Stk. 2. Der kan gennemføres ordninger, hvorefter dele af  

 skoleundervisningen foregår i en virksomhed på grundlag af aftale mellem  

 skole og virksomheder.
 § 3. En uddannelse indledes af den enkelte elev enten på skole eller i en  

 virksomhed på grundlag af en uddannelsesaftale.
 Stk. 2. En uddannelse er fælles for eleverne, uanset om den enkelte elev  

 indleder uddannelsen på skole eller i en virksomhed.
§ 4. Undervisnings- og forskningsministeren fastsætter regler om  

 uddannelserne i almindelighed.
Reglerne fastsættes efter indstilling fra  

 Erhvervsuddannelsesrådet, hvis dette følger af § 35.
Stk. 2. Undervisnings- og forskningsministeren fastsætter endvidere regler  

 for de enkelte uddannelser.
Reglerne fastsættes efter de faglige udvalgs  

 bestemmelse, hvis dette følger af § 38.
Kapitel 2 Adgangen til uddannelserne § 5. Adgang til en erhvervsuddannelse har alle, der har opfyldt  

 undervisningspligten efter folkeskoleloven.
 Stk. 2. Alle, der opfylder betingelsen i stk. 1, og som vil indlede en  

 erhvervsuddannelse på skole, har krav på at blive optaget til uddannelsens 1.  

 og 2. skoleperiode efter eget valg, jf. dog § 9.
 Stk. 3. Alle, der opfylder betingelsen i stk. 1, og som har indgået en  

 uddannelsesaftale, har krav på at blive optaget på skole til undervisning i  

 overensstemmelse med reglerne for den pågældende uddannelse.
 § 6. En skole har inden for de erhvervsuddannelser, skolen udbyder, pligt  

 til at optage alle ansøgere, der efter § 5 har krav på at blive optaget,  

 eller til at drage omsorg for, at de optages på en anden skole eller andre  

 skoler med samme uddannelse.
 Stk. 2. Undervisnings- og forskningsministeren kan fastsætte regler om  

 samarbejde mellem skolerne indbyrdes om udbudet af uddannelser, om fordeling  

 af eleverne mellem flere skoler med samme uddannelse og om eventuel  

 udskydelse af elevoptagelser i tilfælde af særlige kapacitetsproblemer.
 § 7. Ved optagelse af udlændinge kan skolen forlange en prøve i dansk  

 bestået inden optagelsen.
 § 8. Undervisnings- og forskningsministeren fastsætter efter indstilling  

 fra Erhvervsuddannelsesrådet nærmere regler om optagelse på skole, herunder  

 om den prøve, der er nævnt i § 7.
 § 9. Undervisnings- og forskningsministeren kan under hensyn til  

 beskæftigelsesmulighederne efter indstilling fra Erhvervsuddannelsesrådet  

 fastsætte regler om begrænsning af adgangen i henhold til § 5, stk. 2, til  

 skoleundervisningen inden for de enkelte uddannelser.
Kapitel 3 Uddannelsernes struktur m.v.
 § 10. For elever uden uddannelsesaftale består en uddannelses 1.  

 skoleperiode af 20 ugers erhvervs- og uddannelsesorienterende undervisning,  

 hvor der gives en grundlæggende orientering og indføring i et eller flere  

 uddannelsesområder.
 Stk. 2. For elever med uddannelsesaftale træder praktikuddannelse i stedet  

 for 1. skoleperiode. Øvrige skoleperioder er fælles for eleverne i den  

 enkelte uddannelse, jf. dog § 11, stk. 1.
Stk. 3. Undervisnings- og forskningsministeren kan efter indstilling fra  

 Erhvervsuddannelsesrådet og vedkommende faglige udvalg fastsætte, at alle  

 elever i en uddannelse er fritaget for 1. skoleperiode, uden at den samlede  

 uddannelsestid bliver tilsvarende afkortet.
Elever, der er fyldt 18 år, er på  

 tilsvarende vilkår fritaget for 1. skoleperiode.
§ 11. En uddannelses 2. skoleperiode varer 20 uger i tidsmæssig  

 forlængelse af 1. skoleperiode.
Den kan være delt i kortere perioder for  

 elever med uddannelsesaftale.
 Stk. 2. Øvrige skoleperioder med værkstedsundervisning varer normalt 10  

 uger.
Stk. 3. For handels- og kontoruddannelser kan 1. og 2. skoleperiode være  

 sammenlagt til een periode af 40 ugers varighed.
Reglerne i § 10, stk. 3,  

 finder da ikke anvendelse.
 Stk. 4. Bestemmelsen i stk. 1 kan fraviges for uddannelser med særlig kort  

 skoleundervisning.
 Stk. 5. For elever, der har indgået uddannelsesaftale inden for handels-  

 og kontoruddannelserne, jf. § 5, stk. 3, kan skoleundervisning finde sted i  

 kortere perioder end hele uger.
§ 12. Uddannelserne varer i almindelighed ikke over 4 år.
Undervisnings-  

 og forskningsministeren fastsætter varigheden af den enkelte uddannelses  

 skoleundervisning.
Varigheden kan normalt ikke overstige 80 uger.
 § 13. Undervisnings- og forskningsministeren fastsætter efter de faglige  

 udvalgs bestemmelse regler om de enkelte uddannelsers varighed og deres  

 struktur, herunder fordelingen på skoleundervisning og praktikuddannelse.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler, hvorefter personer med  

 særlige uddannelses- eller beskæftigelsesmæssige forudsætninger fritages for  

 dele af uddannelsen, jf. § 4, stk. 1.
 § 14. Uddannelserne kan af Erhvervsuddannelsesrådet grupperes inden for  

 hovederhvervsområder, jf. § 35, stk. 2, nr. 4. Uddannelser kan være omfattet  

 af flere hovederhvervsområder.
 § 15. De enkelte uddannelser skal som ungdomsuddannelser søges  

 tilrettelagt med en betydelig bredde, herunder i arbejdsområde og funktion,  

 med henblik på at kunne opfylde skiftende kvalifikationsbehov på  

 arbejdsmarkedet og at kunne give grundlag for videreuddannelse, herunder  

 videregående uddannelse.
 Stk. 2. Uddannelserne kan tilrettelægges således, at eleverne på et eller  

 flere tidspunkter inden udløbet af det almindelige uddannelsesforløb kan  

 afbryde forløbet med en afsluttet uddannelse.
 Stk. 3. Eleverne skal senere kunne genoptage uddannelsen i det almindelige  

 forløb.
 § 16. Der kan efter indstilling fra vedkommende faglige udvalg  

 tilrettelægges supplerende kurser med henblik på elevers overgang til en  

 anden erhvervsuddannelse end den, de er begyndt på.
 § 17. For elever, der har gennemgået 1. dels skoleundervisning, og som  

 derefter forgæves søger praktikplads, kan der tilrettelægges  

 skoleundervisning, som helt eller delvis erstatter praktikuddannelsen.
 § 18. Erhvervsuddannelsernes skoleundervisning meddeles af godkendte  

 erhvervsskoler.
 Stk. 2. Undervisnings- og forskningsministeren kan efter indstilling fra  

 Erhvervsuddannelsesrådet godkende, at skoler, som ikke er erhvervsskoler,  

 institutioner og virksomheder meddeler bestemte erhvervsuddannelser.  

 Godkendelsen kan efter indstilling fra rådet tilbagekaldes.
 § 19. Staten yder tilskud til dækning af de direkte undervisningsudgifter,  

 fraregnet indtægter, ved uddannelserne og ved de supplerende kurser, jf. §  

 16. Tilskuddet til undervisningsudgifter bestemmes ud fra antal årselever ved  

 uddannelserne og et gennemsnitligt tilskud pr. årselev fastlagt i de årlige  

 finanslove for større grupper af uddannelser.
Stk. 2. Undervisnings- og forskningsministeren træffer beslutning om  

 opdelingen af uddannelserne i uddannelsesgrupper under hensyn til  

 uddannelsernes udgiftsbehov.
Erhvervsuddannelsesrådet afgiver indstilling til  

 ministeren om kriterier for opdelingen.
Stk. 3. Undervisnings- og forskningsministeren kan fastsætte særlige  

 tilskudsregler for uddannelser med lille elevtilgang, hvis det ud fra  

 erhvervsmæssige hensyn er vigtigt at bevare uddannelsen som selvstændig  

 uddannelse på en eller flere skoler i landet.
Undervisnings- og  

 forskningsministeren træffer efter indstilling fra Erhvervsuddannelsesrådet  

 beslutning om, hvilke uddannelser der er omfattet af reglerne, og hvilke  

 skoler der kan tilbyde uddannelserne i henhold til reglerne.
 Stk. 4. Tilskuddet i henhold til stk. 1-3 ydes til godkendte  

 erhvervsskoler og til andre skoler, institutioner og virksomheder, som er  

 godkendt til at meddele erhvervsuddannelse, jf. § 18.
§ 20. Undervisnings- og forskningsministeren kan uanset bestemmelsen i §  

 19 i særlige tilfælde tillade, at udgifterne delvis afholdes af private  

 midler.
Ministeren kan fastsætte nærmere regler om udgifternes afholdelse.
Kapitel 4 Indholdet af uddannelserne § 21. Indholdet af uddannelserne skal tilrettelægges under hensyntagen til  

 de formål, der er nævnt i § l, stk. 2, og således, at praktikuddannelsen og  

 skoleundervisningen udgør et sammenhængende forløb.
 Stk. 2. Uddannelsernes faglige indhold skal så vidt muligt fastlægges på  

 grundlag af analyser og prognoser vedrørende kvalifikationsbehov.
 Stk. 3. Hver uddannelse indeholder et speciale.
A.
Skoleundervisningen § 22. Skoleundervisningen skal under hele uddannelsesforløbet på en  

 helhedsorienteret måde omfatte både praktisk og teoretisk undervisning med  

 henblik på at give eleverne fornødne generelle og specielle kvalifikationer,  

 herunder at 1) give eleverne forudsætninger for at varetage de funktioner,  

 uddannelserne tager sigte på, og i forbindelse hermed fornøden viden om og  

 fornødne færdigheder i anvendelse af relevant teknologi, 2) give eleverne forudsætninger for selvstændigt og ved efter- og  

 videreuddannelse at udbygge deres kvalifikationer, herunder forudsætninger  

 for videregående uddannelser, 3) bidrage til elevernes personlige udvikling og 4) give eleverne forståelse af samfundet og dets udvikling, herunder  

 navnlig af virksomhedernes og de ansattes rolle i en almindelig  

 erhvervsmæssig og samfundsmæssig sammenhæng og af arbejdsmarkedsforhold og  

 arbejdspladsforhold.
 Stk. 2. 1. skoleperiode skal lægge vægt på en grundlæggende orientering og  

 indføring i et eller flere uddannelsesområder, herunder på, at eleven ved  

 afprøvning af evner og interesser får et godt grundlag for at vælge 2.  

 skoleperiode i uddannelsen.
 § 23. Skoleundervisningen tilrettelægges i almindelighed således, at den  

 eller de første skoleperioder omfatter emner, der er fælles for flere  

 uddannelser, og således, at der i øvrigt i skoleforløbet sker en faglig  

 specialisering.
 § 24. Undervisningen i 1. skoleperiode omfatter praktisk og teoretisk  

 undervisning i emner fra et eller flere uddannelsesområder samt valgfag af  

 betydning for elevens fortsatte uddannelse.
Stk. 2. Den øvrige skoleundervisning omfatter grundfag, områdefag,  

 specialefag og valgfag.
Fagene har i almindelighed følgende vægt: Grundfag og  

 områdefag 1/3 hver, specialefag og valgfag 1/6 hver.
Grundfag kan træde i  

 stedet for områdefag.
 Stk. 3. For handels- og kontoruddannelser kan 1. skoleperiode  

 tilrettelægges sammen med den øvrige skoleundervisning efter bestemmelserne i  

 stk. 2, jf. § 11, stk. 3.
 § 25. Skolerne tilrettelægger undervisningen i 1. skoleperiode inden for  

 regler fastsat af undervisnings- og forskningsministeren efter indstilling  

 fra Erhvervsuddannelsesrådet, jf. dog § 24, stk. 3.
Stk. 2. Undervisnings- og forskningsministeren godkender efter indstilling  

 fra Erhvervsuddannelsesrådet forslag til grundfag, der skal angive mål,  

 indhold, vejledende undervisningstid og bedømmelseskriterier.
Grundfagene  

 opføres på en samlet oversigt.
Det faglige udvalg vælger den enkelte  

 uddannelses grundfag inden for de fag, der er opført på oversigten.
 Stk. 3. De faglige udvalg bestemmer den enkelte uddannelses områdefag og  

 specialefag inden for de regler, der fastsættes af undervisnings- og  

 forskningsministeren efter § 4, stk. 1.
 Stk. 4. Skolerne tilbyder valgfag inden for de regler, der fastsættes af  

 undervisnings- og forskningsministeren efter § 4, stk. 1 og 2.
§ 26. Grundfag omfatter praktisk og teoretisk undervisning, der bidrager  

 til at give erhvervsuddannelserne faglig bredde.
Samtidig har grundfagene til  

 formål at opfylde krav til ungdomsuddannelserne, herunder med hensyn til at  

 fremme den personlige udvikling, at bidrage til studiekompetence og at give  

 en forståelse af samfundet og dets udvikling.
 Stk. 2. Områdefag omfatter praktisk og teoretisk undervisning, der er  

 særlig for den pågældende uddannelse, og som bidrager til at give eleven en  

 generel og specifik erhvervskompetence.
Stk. 3. Specialefag omfatter, på det for erhvervsuddannelserne højeste  

 faglige niveau, praktisk og teoretisk undervisning, der er særlig for en del  

 af en uddannelse, og som især bidrager til at give eleven en specifik  

 erhvervskompetence.
Eleverne vælger specialefag blandt de fag, der er  

 godkendt for den pågældende uddannelse.
§ 27. Valgfag skal være egnede til at imødekomme elevernes interesser.
Der  

 skal herunder tilbydes fag, der er af betydning for videreuddannelse og for  

 adgangen til videregående uddannelser.
Der kan endvidere tilbydes valgfag  

 svarende til uddannelsernes generelle niveau med henblik på  

 kvalifikationsbehov og beskæftigelsesmuligheder i skolens lokalområde.
 § 28. Der skal ved undervisningens tilrettelæggelse tages hensyn til  

 elevernes ønsker og tilstræbes den differentiering af undervisningen, som en  

 hensyntagen til elevernes forudsætninger og interesser tilsiger.
 § 29. Til elever, der har behov for det, gives der specialundervisning og  

 anden specialpædagogisk bistand.
 Stk. 2. Undervisnings- og forskningsministeren fastsætter nærmere regler  

 herom.
 § 30. Der skal tilbydes eleverne rådgivning om valg af uddannelse og  

 erhverv samt om personlige forhold.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet nærmere regler herom.
B.
Praktikuddannelsen § 31. Praktikuddannelsen foregår på en eller flere virksomheder, der er  

 godkendt af det faglige udvalg, og på grundlag af en uddannelsesaftale mellem  

 eleven og virksomheden.
 § 32. Praktikuddannelsen skal gennemføres efter praktikregler, der  

 fastsættes af undervisnings- og forskningsministeren efter de faglige udvalgs  

 bestemmelse.
Stk. 2. Praktikreglerne skal angive uddannelsens mål og på grundlag heraf  

 beskrive arbejdsområder og funktioner, som praktikuddannelsen skal omfatte.  

 Reglerne skal have et sådant indhold, at det sikres, at skoleundervisning og  

 praktikuddannelse supplerer hinanden på en hensigtsmæssig måde.
De skal  

 indeholde regler om kontakt mellem skole, elev og virksomhed.
C.
Bedømmelse af elever, prøver og svendeprøver § 33. Eleverne modtager bevis for den gennemførte uddannelse, herunder  

 bevis både for gennemført skoleuddannelse og for gennemført  

 praktikuddannelse.
Elever, der afbryder uddannelsen, har ret til at få  

 udleveret dokumentation for deltagelsen i undervisningen.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler om bedømmelsesplaner i  

 almindelighed og regler for bevisernes udformning og udstedelse, jf. § 4,  

 stk. 1.
Stk. 3. Bedømmelse af elever under uddannelsens forløb og eksamen  

 tilrettelægges for den enkelte uddannelse på grundlag af en bedømmelsesplan,  

 der fastsættes af undervisnings- og forskningsministeren, for områdefags og  

 specialefags vedkommende efter de faglige udvalgs bestemmelse.
Det faglige  

 udvalgs retningslinier for en eventuel svendeprøve, jf. stk. 4, indgår i  

 bedømmelsesplanen.
Stk. 4. Det faglige udvalg kan bestemme, at praktikuddannelsen afsluttes  

 med en svendeprøve, der afholdes efter retningslinier fastsat af udvalget.  

 Udgifterne til denne prøve afholdes af udvalget.
Udvalget kan kræve, at  

 praktikvirksomheden helt eller delvis refunderer udvalget udgifterne.
Kapitel 5 Rådgivende organer m.v.
§ 34. Undervisnings- og forskningsministeren nedsætter et  

 erhvervsuddannelsesråd og udpeger formanden.
Rådets medlemmer udpeges af  

 følgende organisationer således:
Dansk Arbejdsgiverforening 8 Sammenslutningen af Landbrugets Arbejdsgiverforeninger 1 Amtsrådsforeningen i Danmark, Kommunernes Landsforening, Københavns Kommune og Frederiksberg Kommune i forening 1 Landsorganisationen i Danmark 8 Funktionærernes og Tjeneste- mændenes Fællesråd 1 Teknisk Landsforbund 1 Stk. 2. Rådet tiltrædes af 4 medlemmer, der udpeges af følgende  

 organisationer:
Handelsskolernes Forstander- og Inspek- tørforening 1 Sammenslutningen af Ledere af Tekniske Skoler 1 Handelsskolernes Lærerforening 1 Dansk Teknisk Lærerforening 1 De medlemmer, der udpeges af lærerforeningerne, skal repræsentere samtlige  

 lærerorganisationer inden for lovens område.
Stk. 3. 3 af de medlemmer, der udpeges af Dansk Arbejdsgiverforening, skal  

 repræsentere henholdsvis Håndværksrådet, Det Danske Handelskammer og  

 Fællesrepræsentationen - Hovedorganisation for Arbejdsleder- og tekniske  

 Funktionærforeninger i Danmark.
Et af de medlemmer, der udpeges af  

 Landsorganisationen i Danmark, skal repræsentere eleverne.
 Stk. 4. Der udpeges stedfortrædere for medlemmerne.
Stk. 5. Arbejdsministeren, industriministeren og undervisnings- og  

 forskningsministeren udpeger hver en tilforordnet til rådet.
Undervisnings-  

 og forskningsministeren udpeger efter indstilling fra  

 Erhvervsuddannelsesrådet et antal uafhængige, særligt sagkyndige til som  

 tilforordnede at deltage i rådets arbejde.
 Stk. 6. Teknikerrådets formand eller næstformand kan deltage i rådets  

 møder uden stemmeret.
 Stk. 7. Formanden, medlemmerne og disses stedfortrædere samt de  

 tilforordnede beskikkes af undervisnings- og forskningsministeren for 4 år.  

 De tilforordnede særligt sagkyndige kan dog beskikkes for en kortere periode.
 Stk. 8. Rådet fastsætter selv sin forretningsorden.
 Stk. 9. Undervisnings- og forskningsministeren stiller sekretariatsbistand  

 til rådighed for Erhvervsuddannelsesrådet.
 § 35. Erhvervsuddannelsesrådet afgiver indstilling til undervisnings- og  

 forskningsministeren om:
 1) Regler om uddannelserne i almindelighed med hensyn til:
 a) Uddannelsernes struktur.
 b)Uddannelsernes mål.
 c)Øvrige rammer for skoleundervisningens indhold.
 d)Fritagelse for dele af uddannelsen, jf. § 13, stk. 2.
 e)Bedømmelse, jf. § 33, stk. 2.
 2) Oprettelse af nye uddannelser og nedlæggelse af uddannelser, for så  

 vidt der herved sker fravigelser af regler om uddannelserne i almindelighed,  

 der er fastsat efter indstilling af rådet, herunder udtalelse om  

 indstillinger fra ad hoc-udvalg, jf. § 37, stk. 2.
 3) Nedsættelse af midlertidige faglige udvalg i forbindelse med  

 forberedelse og iværksættelse af uddannelser, jf. § 37, stk. 2.
 4) Prioritering af ansøgninger om tilskud fra Undervisnings- og  

 Forskningsministeriets puljer til dækning af særlige udgifter i forbindelse  

 med iværksættelse af nye uddannelser, analyse- og prognosearbejde samt  

 forsøgs- og udviklingsarbejde, jf. § 67.
 5) Afvigelser fra loven som led i forsøg, jf. § 68.
 6) Regler i almindelighed om krav til lærerkvalifikationer.
 7) Fritagelse for 1. skoleperiode, jf. § 10, stk. 3.
 8) Regler om optagelse på skole og regler, der begrænser adgangen til  

 uddannelsen i henhold til denne lov, jf. §§ 8 og 9.
 9) Godkendelse af skoler, som ikke er erhvervsskoler, institutioner og  

 virksomheder til bestemte erhvervsuddannelser, jf. § 18, stk. 2.
 10) Kriterier for opdelingen af uddannelserne i uddannelsesgrupper under  

 hensyn til udgiftsbehov, jf. § 19, stk. 2, og afgørelser om, hvilke  

 uddannelser der er omfattet af særlige tilskudsregler for uddannelser med  

 lille elevtilgang, jf. § 19, stk. 3, 2. pkt.
 11) Regler om tilrettelæggelsen af undervisningen i 1. skoleperiode, jf. §  

 25, stk. 1.
 12) Godkendelse af forslag til grundfag, jf. § 25, stk. 2.
 13) Regler om rådgivning om valg af uddannelse og erhverv m.v., jf. § 30.
 14) Regler om samarbejds- eller informationsordninger, jf. § 43, stk. 4.
 15) Regler om de faglige udvalgs behandling af godkendelsessager, jf. §  

 46.
 16) Regler om virksomheden i Ankenævnet vedrørende Praktikvirksomheder,  

 jf. § 47, stk. 4.
 17) Regler om elevernes retlige forhold, jf. § 48, stk. 6, § 50, stk. 2,  

 og § 52, stk. 1.
 18) Regler om Tvistighedsnævnets virksomhed, jf. § 64, stk. 4.
 19) Overgangsordninger, jf. § 70, stk. 3.
 20) Godkendelse af erhvervsskoler, jf. § 2, stk. 1, i lov om  

 erhvervsskoler.
 21) Godkendelse af nyetablering af erhvervsuddannelser på  

 erhvervsskolerne, jf. § 7, stk. 4, i lov om erhvervsskoler.
 22) Regler om befordringstilskud, jf. § 24, stk. 2, i lov om  

 erhvervsskoler.
Stk. 2. Erhvervsuddannelsesrådet har endvidere til opgave at 1) rådgive undervisnings- og forskningsministeren i spørgsmålet om,  

 hvordan uddannelsessystemet tilrettelægges, således at det i videst muligt  

 omfang er egnet til at opfylde de krav og mål, der er nævnt i § l, stk. 2, 2) følge de erhvervsmæssige udviklinger og udviklingsmuligheder og på  

 grundlag heraf afgive indstilling til undervisnings- og forskningsministeren  

 om behovet for oprettelse af nye uddannelser og omlægning eller nedlæggelse  

 af bestående uddannelser, 3) følge de bestående uddannelser og på grundlag heraf afgive indstilling  

 til undervisnings- og forskningsministeren om behovet for bedre koordination  

 af uddannelserne, eventuelt en sammenlægning af uddannelser, 4) foretage den eventuelle gruppering i hovederhvervsområder, jf. § 14, og 5) træffe afgørelse i tvivlsspørgsmål vedrørende nedsættelse af lønnævn,  

 jf. § 55, stk. 3.
 Stk. 3. Rådets tilslutning skal foreligge, før et forbud mod ansættelse af  

 unge under 18 år uden uddannelsesaftale fastsættes, jf. § 44, stk. 1.
 Stk. 4. Ved rådets beslutninger og udtalelser i henhold til stk. 2, nr. 4  

 og 5, stk. 3 og § 36 er kun formanden og de i § 34, stk. 1, nævnte medlemmer  

 stemmeberettigede.
 Stk. 5. Rådet rådgiver i øvrigt undervisnings- og forskningsministeren og  

 kan på eget initiativ drøfte og afgive udtalelse om alle spørgsmål, der efter  

 rådets opfattelse har betydning for uddannelserne efter loven, herunder om  

 uddannelsernes udgiftsbehov.
 § 36. Erhvervsuddannelsesrådet kan nedsætte initiativ- og  

 koordinationsudvalg for uddannelser inden for et eller flere  

 hovederhvervsområder.
 Stk. 2. Erhvervsuddannelsesrådet kan overlade en eller flere af de  

 opgaver, der er nævnt i § 35, stk. 1, nr. 3 og 15, og stk. 2, nr. 2 og 3, til  

 et initiativ- og koordinationsudvalg.
 Stk. 3. Et initiativ- og koordinationsudvalg kan medvirke til  

 Erhvervsuddannelsesrådets indstilling om godkendelse af grundfag, jf. § 35,  

 stk. 1, nr. 12, og virke for samordning af de faglige udvalgs valg af  

 grundfag, jf. § 38, stk. 5, nr. 1.
 Stk. 4. Sekretariatsbistand til initiativ- og koordinationsudvalg  

 tilvejebringes af de organisationer, der er repræsenteret i udvalgene.
§ 37. Arbejdsgiver- og arbejdstagerorganisationerne nedsætter et antal  

 faglige udvalg med et lige stort antal arbejdsgiver- og  

 arbejdstagerrepræsentanter.
De faglige udvalg skal tilsammen dække alle  

 uddannelser etableret i henhold til denne lov.
Stk. 2. I forbindelse med forberedelse og iværksættelse af uddannelser kan  

 undervisnings- og forskningsministeren efter indstilling fra  

 Erhvervsuddannelsesrådet nedsætte midlertidige udvalg.
Undervisnings- og  

 forskningsministeren kan endvidere nedsætte ad hoc-udvalg.
 Stk. 3. Sekretariatsbistand til faglige udvalg tilvejebringes af de  

 organisationer, der er repræsenteret i de faglige udvalg.
 Stk. 4. Undervisnings- og forskningsministeren kan stille  

 sekretariatsbistand til rådighed for midlertidige udvalg eller ad hoc-udvalg.
 § 38. De faglige udvalg bestemmer for de enkelte godkendte uddannelser  

 indholdet i regler om:
 1) Uddannelsens varighed og struktur, herunder fordelingen på  

 skoleundervisning og praktikuddannelse.
 2) Uddannelsens mål.
 3) Eventuelle øvrige rammer for undervisningens indhold.
 4) Bedømmelsesplan for så vidt angår områdefag og specialefag.
 5) Praktikuddannelsen.
 Stk. 2. Undervisnings- og forskningsministeren fastsætter reglerne i  

 overensstemmelse med udvalgenes bestemmelse, når reglerne lovligt kan  

 fastsættes.
 Stk. 3. De faglige udvalg fastsætter retningslinier for og afholder  

 eventuelle svendeprøver, jf. § 33, stk. 4.
 Stk. 4. Det faglige udvalg skal følge den erhvervsmæssige udvikling og  

 udviklingsmuligheder inden for udvalgets område og tilgrænsende områder og  

 efter behov tage initiativ til nyetablering, omlægning og nedlæggelse af  

 uddannelser.
 Stk. 5. De faglige udvalg træffer afgørelse med hensyn til:
 1) Valg af grundfag for den enkelte uddannelse, jf. § 25, stk. 2.
 2) Godkendelse af praktikvirksomheder, jf. § 31 og § 46.
 3) Tvivlsspørgsmål vedrørende anvendelse af forbud mod ansættelse af unge  

 under 18 år på den enkelte virksomhed og dispensation fra forbud, jf. § 44,  

 stk. 4 og 5.
 4) Godkendelse af særbestemmelser i uddannelsesaftaler, jf. § 52, stk. 2.
 5) Afkortning eller forlængelse af uddannelsestid, jf. §§ 57-59.
 De faglige udvalgs afgørelser med hensyn til nr. 1, 4 og 5 kan ikke  

 indbringes for anden administrativ myndighed.
Stk. 6. De faglige udvalg 1) virker for de bedst mulige uddannelsesmæssige forhold i  

 praktikvirksomhederne, jf. § 42, 2) virker for tilvejebringelse af praktikpladser, jf. § 43, stk. 2, og 3) behandler tvistigheder mellem elever og praktikvirksomheder, jf. § 63.
 Stk. 7. De faglige udvalg afgiver indstilling om fritagelse for 1.  

 skoleperiode, jf. § 10, stk. 3, om supplerende kurser, jf. § 16, og om forbud  

 mod ansættelse af unge under 18 år uden uddannelsesaftale, jf. § 44, stk. 1.
 Stk. 8. De faglige udvalg afgiver efter anmodning udtalelse til  

 Erhvervsuddannelsesrådet om spørgsmål af betydning for rådets arbejde.
 § 39. Skolen skal i samarbejde med de lokale uddannelsesudvalg, jf. §§ 40  

 og 41, fastlægge undervisningens nærmere indhold inden for de regler, der i  

 henhold til § 4, stk. 2, er fastsat for de enkelte uddannelser, samt følge  

 behovet for fornyelse af disse regler og fremkomme med forslag hertil.
 § 40. Hver skole nedsætter et eller flere lokale uddannelsesudvalg, der  

 tilsammen skal dække de erhvervsuddannelser, skolen udbyder.
Stk. 2. De medlemmer af udvalget, der repræsenterer organisationer med  

 sæde i vedkommende faglige udvalg, skal udgøre et flertal i  

 uddannelsesudvalget, og de udpeges af det faglige udvalg efter indstilling  

 fra organisationernes lokale afdelinger. Øvrige medlemmer udpeges af skolen.  

 Arbejdsgivere og arbejdstagere skal være ligeligt repræsenteret.
Medlemmerne  

 skal have tilknytning til det geografiske område, som de pågældende  

 uddannelser dækker.
Stk. 3. En repræsentant for skolens ledelse og en repræsentant for skolens  

 lærere tilforordnes udvalget.
Der kan endvidere tilforordnes en repræsentant  

 for skolens elever.
En repræsentant for arbejdsformidlingen kan tilforordnes  

 udvalget.
 Stk. 4. Uddannelsesudvalget vælger selv sin formand.
 Stk. 5. Skolen stiller sekretariatsbistand til rådighed for udvalget.
 § 41. Lokale uddannelsesudvalg rådgiver skolen i spørgsmål, der vedrører  

 de uddannelser, der er omfattet af udvalgets virksomhedsområde, og virker for  

 samarbejdet mellem skolen og det lokale arbejdsmarked.
 Stk. 2. Skolens afgørelse om valgfag af lokal betydning, jf. § 27, træffes  

 efter indstilling fra uddannelsesudvalget.
 Stk. 3. De faglige udvalg kan overdrage opgaver, som efter denne lov  

 påhviler udvalgene, men som hensigtsmæssigt kan udføres af de lokale  

 uddannelsesudvalg, til disse udvalg.
Kapitel 6 Praktikvirksomhederne § 42. De faglige udvalg skal virke for de bedst mulige uddannelsesmæssige  

 forhold i praktikvirksomhederne.
 Stk. 2. De faglige udvalg eller den, som udvalgene bemyndiger hertil, har  

 til enhver tid uden retskendelse og mod behørig legitimation adgang til  

 virksomheder, som har ansat elever, med henblik på tilvejebringelse af  

 oplysninger om de uddannelsesmæssige forhold i virksomheden.
§ 43. Praktikpladser formidles af arbejdsformidlingskontorerne, der i  

 videst muligt omfang skal samarbejde med skolerne herom.
Det påhviler  

 skolerne at udføre opsøgende virksomhed med henblik på fremskaffelse af  

 praktikpladser.
 Stk. 2. De faglige udvalg og de lokale uddannelsesudvalg skal ved kontakt  

 med virksomheder og eventuelt ved opfordringer til virksomheder virke for, at  

 der tilvejebringes det antal praktikpladser, som der er behov for ud fra en  

 vurdering af elevernes uddannelsesønsker og de forventede fremtidige  

 beskæftigelsesmuligheder, og for, at udbudet af praktikpladser bliver  

 alsidigt med hensyn til virksomhedernes størrelse og teknologiske udvikling.  

 Et fagligt udvalg kan af virksomheder forlange alle sådanne oplysninger, som  

 har betydning for at vurdere virksomhedernes uddannelsesmæssige muligheder.
 Stk. 3. Initiativ- og koordinationsudvalg kan i samarbejde med de faglige  

 udvalg koordinere disses virksomhed efter stk. 2.
 Stk. 4. Undervisnings- og forskningsministeren kan efter indstilling fra  

 Erhvervsuddannelsesrådet fastsætte regler om samarbejds- eller  

 informationsordninger med henblik på at tilvejebringe et tilstrækkeligt antal  

 praktikpladser.
§ 44. Med henblik på at tilvejebringe et tilstrækkeligt antal  

 praktikpladser kan undervisnings- og forskningsministeren efter indstilling  

 fra vedkommende faglige udvalg og med tilslutning fra  

 Erhvervsuddannelsesrådet fastsætte for et uddannelsesområde, at virksomheder  

 ikke må ansætte unge under 18 år, uden at det sker ved en uddannelsesaftale  

 efter denne lov.
Den enkelte virksomhed er kun omfattet heraf, hvis  

 virksomheden er godkendt som praktiksted eller under hensyn til virksomhedens  

 arbejdsområde og funktioner kunne godkendes som praktiksted, hvis den i  

 øvrigt var egnet til det.
Forbud fastsættes for en bestemt periode, højst for  

 3 år ad gangen, og kan fastsættes for afgrænsede geografiske områder.  

 Aftaler, der efter fastsættelse af et forbud indgås i strid hermed, er  

 ugyldige.
 Stk. 2. Bestemmelsen i stk. 1 gælder ikke ansættelse til arbejdsopgaver,  

 der efter deres art ikke udgør et væsentligt led i vedkommende uddannelse.
 Stk. 3. Bestemmelsen i stk. 1 gælder ikke ansættelse til uddannelse, der  

 sker i virksomheder, hvor uddannelse på et andet grundlag end denne lov er  

 ordnet på en tilfredsstillende måde, og som sker under ansættelsesvilkår, der  

 indebærer, at de uddannelsessøgende som helhed ikke er stillet dårligere end  

 i henhold til denne lov.
 Stk. 4. Tvivlsspørgsmål vedrørende et forbuds anvendelse på den enkelte  

 virksomhed afgøres af det faglige udvalg efter anmodning fra virksomheden  

 eller vedkommende faglige organisation eller på udvalgets eget initiativ.  

 Udvalget kan i sin afgørelse fastsætte generelle retningslinier vedrørende  

 betydningen af bestemmelserne i stk. 1-3 for ansættelsesforhold i den  

 pågældende virksomhed.
 Stk. 5. Det faglige udvalg kan for enkelte virksomheder eller grupper af  

 virksomheder gøre undtagelse fra forbudet.
 Stk. 6. Afgørelser efter stk. 4 og 5 kan indbringes for det ankenævn, der  

 nedsættes i henhold til § 47.
 Stk. 7. Tilsidesættelse af afgørelser efter stk. 4 straffes med bøde.
 § 45. Med henblik på indgåelse af uddannelsesaftaler kan staten give  

 økonomisk støtte til elever i form af:
 1) Rejsehjælp til søgning eller overtagelse af en praktikplads.
 2) Flyttehjælp ved overtagelse af en praktikplads.
 3) Tilskud til ikke-forsørgere til bevarelse af bolig på hjemstedet.
 4) Tilskud til forsørgere til merudgifter til dobbelt husførelse.
 Stk. 2. Arbejdsministeren fastsætter med tilslutning fra undervisnings- og  

 forskningsministeren nærmere regler for ydelse af støtte.
 § 46. Det faglige udvalgs afgørelse af, om en virksomhed kan godkendes som  

 praktiksted, træffes på grundlag af en vurdering af, om virksomheden vil  

 kunne gennemføre praktikuddannelsen i overensstemmelse med de praktikregler,  

 der er fastsat efter § 32, og om virksomheden kan give eleven  

 tilfredsstillende oplæringsforhold.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler om det faglige udvalgs  

 behandling af godkendelsessager, herunder regler om frister vedrørende  

 sagsbehandlingen.
 § 47. Et fagligt udvalgs afgørelse i henhold til § 46 om, at en virksomhed  

 ikke kan godkendes som praktiksted, kan af virksomheden indbringes for  

 Ankenævnet vedrørende Praktikvirksomheder, hvis afgørelser ikke kan  

 indbringes for anden administrativ myndighed.
Stk. 2. Ankenævnet nedsættes af undervisnings- og forskningsministeren.  

 Formanden skal være dommer. 2 medlemmer beskikkes efter indstilling fra Dansk  

 Arbejdsgiverforening og 2 medlemmer efter indstilling fra Landsorganisationen  

 i Danmark.
Formanden og de 4 medlemmer beskikkes for 4 år.
For medlemmerne  

 beskikkes stedfortrædere.
 Stk. 3. I nævnets møder deltager 2 tilforordnede udpeget af  

 Amtsrådsforeningen i Danmark, Kommunernes Landsforening, Københavns Kommune  

 og Frederiksberg Kommune i forening og 2 tilforordnede udpeget af henholdsvis  

 arbejdsministeren og undervisnings- og forskningsministeren.
 Stk. 4. Undervisnings- og forskningsministeren fastsætter efter  

 indstilling fra Ankenævnet og Erhvervsuddannelsesrådet nærmere regler om  

 Ankenævnets virksomhed.
Kapitel 7 Elevernes retlige forhold § 48. Det er en betingelse for gennemførelse af en erhvervsuddannelse, at  

 der mellem eleven og en eller flere virksomheder er indgået en  

 uddannelsesaftale.
Aftalen skal omfatte alle uddannelsens praktik- og  

 skoleophold, herunder en eventuel svendeprøve.
 Stk. 2. Kurser efter § 16 medregnes til uddannelsen, hvis det er bestemt i  

 regler om de pågældende kurser.
 Stk. 3. Er flere virksomheder parter i aftalen, skal det af aftalen  

 fremgå, hvilke skole- og praktikophold den enkelte virksomhed er part i.
 Stk. 4. En virksomhed kan ved aftalen forpligte sig til at lade en del af  

 elevens uddannelse gennemføre i en anden virksomhed.
 Stk. 5. Har eleven tidligere gennemgået en del af den uddannelse, aftalen  

 angår, kan aftalen kun omfatte de manglende skole- og praktikophold, jf. dog  

 §§ 57-59 om afkortning eller forlængelse af uddannelsestiden i særlige  

 tilfælde.
 Stk. 6. Undervisnings- og forskningsministeren fastsætter efter  

 indstilling fra Erhvervsuddannelsesrådet nærmere regler om de særlige  

 spørgsmål vedrørende elevernes og virksomhedernes retsstilling, som aftaler  

 efter stk. 3 og 4 giver anledning til.
 § 49. En uddannelses gennemførelse forudsætter, at eleven deltager i  

 skoleundervisning, således som det bestemmes af vedkommende skole i  

 overensstemmelse med reglerne for uddannelsen.
 Stk. 2. Undervisnings- og forskningsministeren fastsætter regler om  

 fremgangsmåden ved indkaldelse af elever til skole.
 Stk. 3. Undervisnings- og forskningsministeren fastsætter regler om  

 elevers adgang til ophold på skolehjem i forbindelse med skoleundervisningen.
 § 50. Elever, som uden lovlig grund udebliver fra undervisningen, eller  

 som groft overtræder skolens ordensregler, kan, når mindre vidtgående  

 foranstaltninger forgæves har været anvendt, udelukkes fra fortsat  

 undervisning.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet nærmere regler om udelukkelse efter  

 stk. 1 og om behandlingen af sager herom.
 § 51. Skolen kan tilbyde elever skoleundervisning ud over, hvad der følger  

 af de almindelige bestemmelser herom, hvis hensynet til elevens uddannelse  

 taler for det.
 Stk. 2. Skolen kan efter regler fastsat af undervisnings- og  

 forskningsministeren, jf. § 13, stk. 2, træffe afgørelse om fritagelse for  

 dele af skoleundervisningen for elever, der på grund af tidligere uddannelse  

 eller beskæftigelse har særlige forudsætninger for den pågældende uddannelse.
§ 52. En uddannelsesaftale skal være skriftlig og underskrevet senest ved  

 aftaleforholdets begyndelse.
Aftalen skal indgås på en formular, der er  

 godkendt af undervisnings- og forskningsministeren efter indstilling fra  

 Erhvervsuddannelsesrådet.
 Stk. 2. Der kan ikke ved aftalen foretages ændringer i eller tilføjelser  

 til formularens aftaleindhold uden vedkommende faglige udvalgs godkendelse.
 § 53. For elever, der er undergivet forældremyndighed, kræves samtykke fra  

 forældremyndighedens indehaver til at indgå uddannelsesaftale og til at indgå  

 aftaler eller foretage andre dispositioner, der indebærer ændringer i en  

 indgået uddannelsesaftale, eller som vedrører denne aftales ophør.
 § 54. Undervisnings- og forskningsministeren fastsætter nærmere regler om  

 uddannelsesaftalers registrering.
 § 55. Uddannelsesaftalen skal angive den løn, praktikvirksomheden skal  

 betale til elever under praktikophold samt under skoleophold, der er omfattet  

 af aftalen.
 Stk. 2. Lønnen skal mindst udgøre den løn, der er fastsat ved kollektiv  

 overenskomst inden for uddannelsesområdet.
Stk. 3. Inden for uddannelsesområder, der ikke er omfattet af en kollektiv  

 overenskomst, fastsættes mindstelønnen af et nævn, der nedsættes af områdets  

 organisationer, og som består af 2 arbejdsgiverrepræsentanter og 2  

 arbejdstagerrepræsentanter samt af en formand, der beskikkes af  

 Arbejdsretten.
Tvivlsspørgsmål vedrørende nedsættelse af lønnævn afgøres af  

 Erhvervsuddannelsesrådet.
Stk. 4. Lønnævnet træffer afgørelse ved flertal blandt de  

 organisationsudpegede medlemmer.
Kan nævnet ikke træffe afgørelse, kan  

 formanden offentliggøre resultatet af forhandlingerne og anføre sit eget  

 standpunkt.
 § 56. I aftaleperioden gælder de bestemmelser, der ved kollektive  

 overenskomster eller i lovgivningen er fastsat om arbejdstageres ansættelses-  

 og arbejdsvilkår m.v., i det omfang det er foreneligt med uddannelsen efter  

 denne lov.
 Stk. 2. Arbejdsgiveren kan kun undtagelsesvis pålægge eleven arbejde, som  

 ikke har et uddannelsesmæssigt sigte, og kun under forudsætning af, at  

 uddannelsens mål kan nås.
 § 57. For elever, der på grund af tidligere uddannelse eller beskæftigelse  

 har særlige forudsætninger for den uddannelse, uddannelsesaftalen vedrører,  

 kan det faglige udvalg i forbindelse med aftaleindgåelsen eller senere træffe  

 afgørelse om afkortning af den efter § 13 fastsatte uddannelsestid.
§ 58. Eleven og virksomheden kan indgå aftale om forlængelse af  

 uddannelsestiden med et bestemt tidsrum, hvis en elev 1) på grund af sygdom er fraværende fra praktikvirksomheden i mere end 10  

 procent af den fastsatte uddannelsestid, 2) er fraværende fra virksomheden på grund af supplerende  

 skoleundervisning efter § 51, stk. 1, 3) har orlov i forbindelse med graviditet, barsel eller adoption efter  

 lovgivningen herom eller 4) har nedsat arbejdstid eller arbejdsfrihed på grund af særlige forhold.
 Stk. 2. Medfører en aftale efter stk. 1, at uddannelsestiden forlænges med  

 mere end fraværsperioden, er aftalen kun gyldig, hvis det faglige udvalg  

 godkender den.
 Stk. 3. Er der ikke enighed mellem eleven og virksomheden om forlængelse i  

 anledning af fraværsperioder som nævnt i stk. 1, kan det faglige udvalg efter  

 anmodning fra en af parterne forlænge uddannelsestiden med et af udvalget  

 fastsat tidsrum.
 § 59. Uden for de tilfælde, der er nævnt i §§ 57 og 58, kan det faglige  

 udvalg, når særlige omstændigheder taler for det, træffe afgørelse om  

 afkortning eller forlængelse af uddannelsestiden.
 § 60. En uddannelsesaftale kan ikke opsiges af aftalens parter.
Stk. 2. De første 3 måneder af praktiktiden betragtes dog som en prøvetid,  

 hvori enhver af parterne kan opsige aftalen uden angivelse af grund og uden  

 varsel.
Skoleophold medregnes ikke i prøvetiden.
 Stk. 3. Hvis en elev af de grunde, der er nævnt i § 58, stk. 1, er  

 fraværende fra praktikvirksomheden i mere end 1 måned af prøvetiden,  

 forlænges prøvetiden svarende til fraværsperioden.
 § 61. Misligholder en af parterne i uddannelsesaftalen væsentligt sine  

 forpligtelser, kan den anden part hæve aftalen.
 Stk. 2. Hvis en væsentlig forudsætning for aftaleindgåelsen viser sig at  

 være urigtig eller senere brister, kan parten hæve aftalen.
 Stk. 3. Ophævelse efter stk. 1 eller stk. 2 skal ske inden for l måned  

 efter, at den hævende part har fået kendskab til eller ved anvendelse af  

 almindelig agtpågivenhed burde have fået kendskab til den omstændighed, som  

 begrunder ophævelsen.
 Stk. 4. At en elev gennemgår supplerende skoleundervisning efter § 51,  

 stk. 1, kan ikke begrunde ophævelse efter stk. 1 eller 2.
 § 62. Udelukkes en elev fra skoleundervisning efter § 50, bortfalder  

 uddannelsesaftalen.
 § 63. En tvistighed mellem en elev og praktikvirksomheden kan alene  

 indbringes for det faglige udvalg, der skal søge at tilvejebringe forlig.
 Stk. 2. Hvis der ikke kan opnås forlig efter stk. 1, kan tvistigheden  

 indbringes for Tvistighedsnævnet, jf. § 64.
 Stk. 3. Tvistigheder kan ikke indbringes for domstolene eller i øvrigt for  

 andre myndigheder end dem, der er nævnt i stk. 1 og 2, jf. dog § 65.
§ 64. Tvistighedsnævnet nedsættes af undervisnings- og  

 forskningsministeren og består af en formand, der skal være dommer, og 4  

 faste medlemmer, hvoraf 2 beskikkes efter indstilling fra Dansk  

 Arbejdsgiverforening og 2 efter indstilling fra Landsorganisationen i  

 Danmark.
Formanden og de 4 faste medlemmer beskikkes for 4 år.
For  

 medlemmerne beskikkes stedfortrædere.
 Stk. 2. Nævnet tiltrædes for hver sag af 2 medlemmer udpeget af de  

 forhandlingsberettigede organisationer inden for det pågældende  

 uddannelsesområde.
 Stk. 3. Tvistighedsnævnets møder er offentlige, medmindre nævnet i den  

 enkelte sag beslutter det modsatte.
 Stk. 4. Undervisnings- og forskningsministeren fastsætter efter  

 indstilling fra Tvistighedsnævnet og Erhvervsuddannelsesrådet nærmere regler  

 om Tvistighedsnævnets virksomhed, herunder om afholdelsen af de udgifter, der  

 er forbundet med nævnets virksomhed.
 § 65. Tvistighedsnævnet kan træffe afgørelse om ophævelse af en  

 uddannelsesaftale og om erstatning til den skadelidte.
 Stk. 2. Nævnet kan kun tage stilling til spørgsmål om fortolkning af en  

 kollektiv overenskomst, hvis nævnets faste medlemmer er enige om det.
 Stk. 3. Nævnets afgørelser og de forlig, der indgås for nævnet, kan  

 fuldbyrdes efter retsplejelovens regler om tvangsfuldbyrdelse af domme og  

 indenretlige forlig.
 Stk. 4. Senest 8 uger efter, at nævnet har truffet afgørelse, kan sagen af  

 hver af parterne indbringes for domstolene.
 § 66. Elever er under skoleophold, der er omfattet af en  

 uddannelsesaftale, omfattet af den ordning vedrørende arbejdsskadeforsikring,  

 som efter loven om arbejdsskadeforsikring gælder for praktiktiden.
Stk. 2. Med hensyn til elevers skader under andre skoleophold end dem, der  

 er nævnt i stk. l, finder loven om arbejdsskadeforsikring tilsvarende  

 anvendelse, for så vidt skaden skyldes undervisning under  

 arbejdspladslignende forhold.
Risikoen med hensyn til disse skader påhviler  

 staten.
Kapitel 8 Forskellige bestemmelser § 67. Der afsættes på de årlige finanslove rådighedsbeløb til dækning af:
 1) Særlige udgifter i forbindelse med iværksættelse af nye uddannelser.
 2) Udgifter til analyse- og prognosearbejde samt til forsøgs- og  

 udviklingsarbejde vedrørende uddannelser, der er omfattet af loven.
Stk. 2. Erhvervsuddannelsesrådet afgiver indstilling om rådighedsbeløbenes  

 anvendelse. § 68. Undervisnings- og forskningsministeren kan i særlige  

 tilfælde gøre undtagelser fra loven, hvis det sker for at fremme  

 uddannelsesforsøg.
Erhvervsuddannelsesrådet afgiver indstilling herom.
 § 69. Efter nærmere regler fastsat af undervisnings- og  

 forskningsministeren kan klager over en skoles afgørelser indbringes for  

 ministeren.
Kapitel 9 Ikrafttrædelses- og overgangsbestemmelser § 70. Loven træder i kraft den 1. januar 1991.
 Stk. 2. § 34 træder dog i kraft dagen efter bekendtgørelsen i Lovtidende.
Stk. 3. Undervisnings- og forskningsministeren fastsætter efter  

 indstilling fra Erhvervsuddannelsesrådet regler om, i hvilket omfang loven  

 finder anvendelse på uddannelser, der er påbegyndt, men ikke afsluttet inden  

 lovens ikrafttræden.
For så vidt de hidtidige regler skal finde anvendelse,  

 fastsætter ministeren tillige regler om overførelse af den virksomhed, der  

 påhviler de rådgivende organer m.v. efter de hidtidige regler, til de  

 organer, der skal nedsættes efter denne lov.
 § 71. Følgende love ophæves:
 1) Lov om lærlingeforhold, jf. lovbekendtgørelse nr. 128 af 16. marts  

 1987.
 2) Lov om erhvervsfaglige grunduddannelser, jf. lovbekendtgørelse nr. 150  

 af 18. marts 1987.
 3) Lov om foranstaltninger vedrørende lære- og praktikpladser og om  

 ændring af lov om lærlingeforhold, lov om erhvervsfaglige grunduddannelser og  

 lov om Arbejdsgivernes Elevrefusion, jf. lovbekendtgørelse nr. 140 af 23.  

 marts 1987.
 Stk. 2. Regler fastsat med hjemmel i de love, der er nævnt i stk. 1,  

 forbliver i kraft indtil videre.
 Stk. 3. § 56 i lov nr. 237 af 6. juni 1985 om arbejdsmarkedsuddannelser,  

 som ændret ved lov nr. 176 af 28. marts 1988, ophæves.
 § 72. Loven gælder ikke for Færøerne og Grønland.
Oprindeligt fremsat forslag Kapitel 1 Formål m.v.
 § 1. Undervisningsministeren tilrettelægger et samordnet system af  

 erhvervsuddannelser med henblik på den private og den offentlige sektors  

 forskellige beskæftigelsesområder.
Stk. 2. Dette uddannelsessystem skal tilrettelægges således, at det i  

 videst muligt omfang er egnet til at 1) motivere unge til uddannelse og sikre, at alle unge, der ønsker en  

 erhvervsuddannelse, får reelle muligheder herfor og for at vælge inden for en  

 større flerhed af uddannelser, 2) give unge en uddannelse, der både giver grundlag for deres fremtidige  

 arbejdsliv og bidrager til deres personlige udvikling og til deres forståelse  

 af samfundet og dets udvikling, 3) imødekomme arbejdsmarkedets behov for erhvervsfaglige og generelle  

 kvalifikationer vurderet under hensyn til den erhvervsmæssige og  

 samfundsmæssige udvikling, herunder udviklingen i erhvervsstruktur,  

 arbejdsmarkedsforhold, arbejdspladsorganisation og teknologi, og 4) give de uddannelsessøgende grundlag for videreuddannelse.
Stk. 3. Undervisningsministeren godkender oprettelse af nye uddannelser og  

 nedlæggelse af uddannelser.
Erhvervsuddannelsesrådet afgiver indstilling  

 herom, hvis dette følger af § 35.
 § 2. Uddannelserne tilrettelægges i almindelighed som vekseluddannelser,  

 således at der skiftes mellem skoleundervisning og praktikuddannelse i een  

 eller flere virksomheder.
 Stk. 2. Der kan gennemføres ordninger, hvorefter dele af  

 skoleundervisningen foregår i en virksomhed på grundlag af aftale mellem  

 skole og virksomheder.
 § 3. En uddannelse indledes af den enkelte elev enten på skole eller i en  

 virksomhed på grundlag af en uddannelsesaftale.
 Stk. 2. En uddannelse er fælles for eleverne, uanset om den enkelte elev  

 indleder uddannelsen på skole eller i en virksomhed.
§ 4. Undervisningsministeren fastsætter regler om uddannelserne i  

 almindelighed.
Reglerne fastsættes efter indstilling fra  

 Erhvervsuddannelsesrådet, hvis dette følger af § 35.
Stk. 2. Undervisningsministeren fastsætter endvidere regler for de enkelte  

 uddannelser.
Reglerne fastsættes efter de faglige udvalgs bestemmelse, hvis  

 dette følger af § 38.
Kapitel 2 Adgangen til uddannelserne § 5. Adgang til en erhvervsuddannelse har alle, der har opfyldt  

 undervisningspligten efter folkeskoleloven, og som opfylder betingelserne i  

 §§ 6-8.
 § 6. Adgang til at indlede en erhvervsuddannelse på skole har alle, der  

 har gennemført et erhvervs- og uddannelsesorienterende kursus, jf. § 13.  

 Betingelsen gælder dog ikke for adgang til de uddannelser, der er nævnt i §  

 14, stk. 2.
 Stk. 2. Ansøgere, der har adgang til at indlede en erhvervsuddannelse på  

 skole, har tillige krav på at blive optaget på en erhvervsuddannelse efter  

 eget valg, jf. dog § 12. § 7. Adgang til at indlede en erhvervsuddannelse i  

 en virksomhed har alle, der har indgået en uddannelsesaftale med en  

 virksomhed.
 Stk. 2. Den, der har indgået en uddannelsesaftale med en virksomhed, jf.  

 stk. 1, har krav på at blive optaget på skole til undervisning i  

 overensstemmelse med reglerne for den pågældende uddannelse.
§ 8. Undervisningsministeren kan fastsætte regler om andre adgangsveje til  

 skoleundervisningen end gennemførelse af et erhvervs- og  

 uddannelsesorienterende kursus.
Reglerne fastsættes efter indstilling fra  

 Erhvervsuddannelsesrådet, jf. § 35, og vedkommende faglige udvalg, jf. § 38,  

 stk. 7.
 § 9. En skole har inden for de erhvervsuddannelser, skolen udbyder, pligt  

 til at optage alle ansøgere, der efter §§ 6 - 8 har krav på at blive optaget,  

 eller til at drage omsorg for, at de optages på en anden skole eller andre  

 skoler med samme uddannelse.
 Stk. 2. Undervisningsministeren kan fastsætte regler om samarbejde mellem  

 skolerne indbyrdes om udbuddet af uddannelser, om fordeling af eleverne  

 mellem flere skoler med samme uddannelse og om eventuel udskydelse af  

 elevoptagelser i tilfælde af særlige kapacitetsproblemer.
 § 10. Ved optagelse af udlændinge kan skolen forlange en prøve i dansk  

 bestået inden optagelsen.
 § 11. Undervisningsministeren fastsætter efter indstilling fra  

 Erhvervsuddannelsesrådet nærmere regler om optagelse på skole, herunder om  

 den prøve, der er nævnt i § 10.
 § 12. Undervisningsministeren kan under hensyn til  

 beskæftigelsesmulighederne efter indstilling fra Erhvervsuddannelsesrådet  

 fastsætte regler om begrænsning af adgangen i henhold til § 6, stk. 2, og § 8  

 til skoleundervisningen inden for de enkelte uddannelser.
§ 13. Skolerne kan tilrettelægge erhvervs- og uddannelsesorienterende  

 kurser med henblik på adgang til uddannelserne.
Enhver, der har opfyldt  

 undervisningspligten efter folkeskoleloven, har adgang til et erhvervs- og  

 uddannelsesorienterende kursus.
Stk. 2. Kurserne har en varighed, der svarer til 20 undervisningsuger.
Ved  

 kurserne skal der lægges vægt på en grundlæggende orientering og indføring i  

 flere uddannelsesområder, herunder på, at eleven ved afprøvning af evner og  

 interesser får et godt grundlag for at vælge uddannelse.
 Stk. 3. Bestemmelserne i § 2, stk. 2, og i § 9 gælder også for disse  

 kurser.
 Stk. 4. Undervisningsministeren fastsætter efter indstilling fra  

 Erhvervsuddannelsesrådet regler om kurserne og om optagelse på kurserne.
Kapitel 3 Uddannelsernes struktur m.v.
 § 14. Uddannelserne består af en 1. del og en 2. del, der begge indeholder  

 både praktik og skoleundervisning. 1. del har en varighed på 1-11/2 år, heraf  

 20 ugers skoleundervisning.
 Stk. 2. Inden for handels- og kontoruddannelserne kan 1. del også bestå af  

 40 ugers skoleundervisning uden praktik, og handels- og kontoruddannelserne  

 kan fortsat for elever, der har indgået uddannelsesaftale, jf. § 7,  

 tilrettelægges således, at skoleundervisning finder sted i kortere perioder  

 end hele uger.
 Stk. 3. Undervisningsministeren kan efter de faglige udvalgs bestemmelse,  

 jf. § 4, stk. 2, for uddannelser med særlig kort skoleundervisning fravige  

 bestemmelsen i stk. 1 om opdeling af uddannelserne i en 1. del og en 2. del.
 Stk. 4. Elever, der har gennemført et erhvervs- og uddannelsesorienterende  

 kursus, har ret til at få 1. dels praktikuddannelsen afkortet med 20 uger.
Stk. 5. Uddannelserne varer i almindelighed ikke over 4 år.  

 Undervisningsministeren fastsætter varigheden af den enkelte uddannelses  

 skoleundervisning.
Varigheden kan normalt ikke overstige 60 uger.
 Stk. 6. Skoleophold under 2.del med værkstedsundervisning varer normalt 10  

 uger.
 Stk. 7. Undervisningsministeren fastsætter efter de faglige udvalgs  

 bestemmelse regler om de enkelte uddannelsers varighed og deres struktur,  

 herunder fordelingen på skoleundervisning og praktikuddannelse.
 Stk. 8. Undervisningsministeren fastsætter efter indstilling fra  

 Erhvervsuddannelsesrådet regler, hvorefter personer med særlige uddannelses-  

 eller beskæftigelsesmæssige forudsætninger fritages for dele af uddannelsen,  

 jf. § 4, stk. 1.
 § 15. De enkelte uddannelser skal som ungdomsuddannelser søges  

 tilrettelagt med en betydelig bredde, herunder i arbejdsområde og funktion,  

 med henblik på at kunne opfylde skiftende kvalifikationsbehov på  

 arbejdsmarkedet og at kunne give grundlag for videreuddannelse, herunder  

 videregående uddannelse.
 Stk. 2. Uddannelserne kan tilrettelægges således, at eleverne på et eller  

 flere tidspunkter inden udløbet af det almindelige uddannelsesforløb kan  

 afbryde forløbet med en afsluttet uddannelse.
 Stk. 3. Eleverne skal senere kunne genoptage uddannelsen i det almindelige  

 forløb.
 § 16. Der kan efter indstilling fra vedkommende faglige udvalg  

 tilrettelægges supplerende kurser med henblik på elevers overgang til en  

 anden erhvervsuddannelse end den, de er begyndt på.
 § 17. For elever, der har gennemgået 1.dels skoleundervisning, og som  

 derefter forgæves søger praktikplads, kan der tilrettelægges  

 skoleundervisning, som helt eller delvis erstatter praktikuddannelsen.
 § 18. Erhvervsuddannelsernes skoleundervisning meddeles af godkendte  

 erhvervsskoler.
 Stk. 2. Undervisningsministeren kan efter indstilling fra  

 Erhvervsuddannelsesrådet godkende, at skoler, som ikke er erhvervsskoler,  

 institutioner og virksomheder meddeler bestemte erhvervsuddannelser.  

 Godkendelsen kan efter indstilling fra rådet tilbagekaldes.
 § 19. Staten yder tilskud til dækning af de direkte undervisningsudgifter,  

 fraregnet indtægter, ved uddannelserne, ved de orienterende kurser, jf. § 13,  

 og ved de supplerende kurser, jf. § 16. Tilskuddet til undervisningsudgifter  

 bestemmes ud fra antal årselever ved uddannelserne og et gennemsnitligt  

 tilskud pr. årselev fastlagt i de årlige finanslove for større grupper af  

 uddannelser.
Stk. 2. Undervisningsministeren træffer beslutning om opdelingen af  

 uddannelserne i uddannelsesgrupper under hensyn til uddannelsernes  

 udgiftsbehov.
Erhvervsuddannelsesrådet afgiver indstilling til ministeren om  

 kriterier for opdelingen.
Stk. 3. Undervisningsministeren kan fastsætte særlige tilskudsregler for  

 uddannelser med lille elevtilgang, hvis det ud fra erhvervsmæssige hensyn er  

 vigtigt at bevare uddannelsen som selvstændig uddannelse på een eller flere  

 skoler i landet.
Undervisningsministeren træffer efter indstilling fra  

 Erhvervsuddannelsesrådet beslutning om, hvilke uddannelser der er omfattet af  

 reglerne, og hvilke skoler der kan tilbyde uddannelserne i henhold til  

 reglerne.
 Stk. 4. Tilskuddet i henhold til stk. 1-3 ydes til godkendte  

 erhvervsskoler og til andre skoler, institutioner og virksomheder, som er  

 godkendt til at meddele erhvervsuddannelse, jf. § 18.
 § 20. Undervisningsministeren kan uanset bestemmelsen i § 19 i særlige  

 tilfælde bestemme, at udgifterne delvis afholdes af private midler.  

 Ministeren kan fastsætte nærmere regler om udgifternes afholdelse.
Kapitel 4 Indholdet af uddannelserne § 21. Indholdet af uddannelserne skal tilrettelægges under hensyntagen til  

 de formål, der er nævnt i § l, stk. 2, og således at praktikuddannelsen og  

 skoleundervisningen udgør et sammenhængende forløb.
 Stk. 2. Uddannelsernes faglige indhold skal så vidt muligt fastlægges på  

 grundlag af analyser og prognoser vedrørende kvalifikationsbehov.
 Stk. 3. Hver uddannelse indeholder et speciale.
A.
Skoleundervisningen § 22. Skoleundervisningen skal under hele uddannelsesforløbet på en  

 helhedsorienteret måde omfatte både praktisk og teoretisk undervisning med  

 henblik på at give eleverne fornødne generelle og specielle kvalifikationer,  

 herunder at 1) give eleverne forudsætninger for at varetage de funktioner,  

 uddannelserne tager sigte på, og i forbindelse hermed fornøden viden om og  

 fornødne færdigheder i anvendelse af relevant teknologi, 2) give eleverne forudsætninger for selvstændigt og ved efter- og  

 videreuddannelse at udbygge deres kvalifikationer, herunder forudsætninger  

 for videregående uddannelser, 3) bidrage til elevernes personlige udvikling og 4) give eleverne forståelse af samfundet og dets udvikling, herunder  

 navnlig af virksomhedernes og de ansattes rolle i en almindelig  

 erhvervsmæssig og samfundsmæssig sammenhæng og af arbejdsmarkedsforhold og  

 arbejdspladsforhold.
 § 23. Skoleundervisningen tilrettelægges i almindelighed således, at det  

 eller de første skoleophold omfatter emner, der er fælles for flere  

 uddannelser, og således, at der i øvrigt i skoleforløbet sker en faglig  

 specialisering.
§ 24. Skoleundervisningen omfatter grundfag, områdefag, specialefag og  

 valgfag.
Fagene har i almindelighed følgende vægt: Grundfag og områdefag 1/3  

 hver, specialefag og valgfag 1/6 hver.
Grundfag kan træde i stedet for  

 områdefag.
§ 25. Undervisningsministeren godkender efter indstilling fra  

 Erhvervsuddannelsesrådet forslag til grundfag, der skal angive mål, indhold,  

 vejledende undervisningstid og bedømmelseskriterier.
Grundfagene opføres på  

 en samlet oversigt.
Det faglige udvalg vælger den enkelte uddannelses  

 grundfag inden for de fag, der er opført på oversigten.
 Stk. 2. De faglige udvalg bestemmer den enkelte uddannelses områdefag og  

 specialefag inden for de regler, der fastsættes af undervisningsministeren  

 efter § 4, stk. 1.
 Stk. 3. Skolerne tilbyder valgfag inden for de regler, der fastsættes af  

 undervisningsministeren efter § 4, stk. 1 og 2.
§ 26. Grundfag omfatter praktisk og teoretisk undervisning, der bidrager  

 til at give erhvervsuddannelserne faglig bredde.
Samtidig har grundfagene til  

 formål at opfylde krav til ungdomsuddannelserne, herunder med hensyn til at  

 fremme den personlige udvikling, at bidrage til studiekompetence og at give  

 en forståelse af samfundet og dets udvikling.
 Stk. 2. Områdefag omfatter praktisk og teoretisk undervisning, der er  

 særlig for den pågældende uddannelse, og som bidrager til at give eleven en  

 generel og specifik erhvervskompetence.
Stk. 3. Specialefag omfatter, på det for erhvervsuddannelserne højeste  

 faglige niveau, praktisk og teoretisk undervisning, der er særlig for en del  

 af en uddannelse, og som især bidrager til at give eleven en specifik  

 erhvervskompetence.
Eleverne vælger specialefag blandt de fag, der er  

 godkendt for den pågældende uddannelse.
§ 27. Valgfag skal være egnede til at imødekomme elevernes interesser.
Der  

 skal herunder tilbydes fag, der er af betydning for videreuddannelse og for  

 adgangen til videregående uddannelser.
Der kan endvidere tilbydes valgfag  

 svarende til uddannelsernes generelle niveau med henblik på  

 kvalifikationsbehov og beskæftigelsesmuligheder i skolens lokalområde.
 § 28. Der skal ved undervisningens tilrettelæggelse tages hensyn til  

 elevernes ønsker og tilstræbes den differentiering af undervisningen, som en  

 hensyntagen til elevernes forudsætninger og interesser tilsiger.
 § 29. Til elever, der har behov for det, gives der specialundervisning og  

 anden specialpædagogisk bistand.
 Stk. 2. Undervisningsministeren fastsætter nærmere regler herom.
 § 30. Der skal tilbydes eleverne rådgivning om valg af uddannelse og  

 erhverv samt om personlige forhold.
 Stk. 2. Undervisningsministeren fastsætter efter indstilling fra  

 Erhvervsuddannelsesrådet nærmere regler herom.
B.
Praktikuddannelsen § 31. Praktikuddannelsen foregår på en eller flere virksomheder, der er  

 godkendt af det faglige udvalg, og på grundlag af en uddannelsesaftale mellem  

 eleven og virksomheden.
 § 32. Praktikuddannelsen skal gennemføres efter praktikregler, der  

 fastsættes af undervisningsministeren efter de faglige udvalgs bestemmelse.
Stk. 2. Praktikreglerne skal angive uddannelsens mål og på grundlag heraf  

 beskrive arbejdsområder og funktioner, som praktikuddannelsen skal omfatte.  

 Reglerne skal have et sådant indhold, at det sikres, at skoleundervisning og  

 praktikuddannelse supplerer hinanden på en hensigtsmæssig måde.
De skal  

 indeholde regler om kontakt mellem skole, elev og virksomhed.
C.
Bedømmelse af elever, prøver og svendeprøver § 33. Eleverne modtager bevis for den gennemførte uddannelse, herunder  

 bevis både for gennemført skoleuddannelse og for gennemført  

 praktikuddannelse.
Elever, der afbryder uddannelsen, har ret til at få  

 udleveret dokumentation for deltagelsen i undervisningen.
 Stk. 2. Undervisningsministeren fastsætter efter indstilling fra  

 Erhvervsuddannelsesrådet regler om bedømmelsesplaner i almindelighed og  

 regler for bevisernes udformning og udstedelse, jf. § 4, stk. 1.
 Stk. 3. Bedømmelse af elever under uddannelsens forløb og eksamen  

 tilrettelægges for den enkelte uddannelse på grundlag af en bedømmelsesplan,  

 der fastsættes af undervisningsministeren, for områdefags og specialefags  

 vedkommende efter de faglige udvalgs bestemmelse.
Stk. 4. Det faglige udvalg kan bestemme, at praktikuddannelsen afsluttes  

 med en svendeprøve, der afholdes efter retningslinier fastsat af udvalget.  

 Udgifterne til denne prøve afholdes af udvalget.
Udvalget kan kræve, at  

 praktikvirksomheden helt eller delvis refunderer udvalget udgifterne.
Kapitel 5 Rådgivende organer m.v.
§ 34. Undervisningsministeren nedsætter et erhvervsuddannelsesråd og  

 udpeger formanden.
Rådets medlemmer udpeges af følgende organisationer  

 således:
Dansk Arbejdsgiverforening 8 Sammenslutningen af Landbrugets Arbejdsgiverforeninger 1 Amtsrådsforeningen i Danmark, Kommunernes Landsforening, Københavns Kommune og Frederiksberg Kommune i forening 1 Landsorganisationen i Danmark 8 Funktionærernes og Tjeneste- mændenes Fællesråd 1 Teknisk Landsforbund 1 Stk. 2. 3 af de medlemmer, der udpeges af Dansk Arbejdsgiverforening, skal  

 repræsentere henholdsvis Håndværksrådet, Det Danske Handelskammer og  

 Fællesrepræsentationen - Hovedorganisation for Arbejdsleder- og tekniske  

 Funktionærforeninger i Danmark.
Et af de medlemmer, der udpeges af  

 Landsorganisationen i Danmark, skal repræsentere eleverne.
 Stk. 3. Der udpeges stedfortrædere for medlemmerne.
Stk. 4. Arbejdsministeren, industriministeren og undervisningsministeren  

 udpeger hver en tilforordnet til rådet.
Rådet tilforordnes herudover 2  

 repræsentanter udpeget af skoledernes og 2 repræsentanter udpeget af lærernes  

 organisationer.
Undervisningsministeren udpeger efter indstilling fra  

 Erhvervsuddannelsesrådet et antal uafhængige, særligt sagkyndige til som  

 tilforordnede at deltage i rådets arbejde.
 Stk. 5. Teknikerrådets formand eller næstformand kan deltage i rådets  

 møder uden stemmeret.
Stk. 6. Formanden, medlemmerne og disses stedfortrædere samt de  

 tilforordnede beskikkes af undervisningsministeren for 4 år.
De tilforordnede  

 særligt sagkyndige kan dog beskikkes for en kortere periode.
 Stk. 7. Rådet fastsætter selv sin forretningsorden.
 Stk. 8. Undervisningsministeren stiller sekretariatsbistand til rådighed  

 for Erhvervsuddannelsesrådet.
 § 35. Erhvervsuddannelsesrådet afgiver indstilling til  

 undervisningsministeren om:
 1) Regler om uddannelserne i almindelighed med hensyn til:
 a) Uddannelsernes struktur.
 b)Uddannelsernes mål.
 c)Øvrige rammer for skoleundervisningens indhold.
 d)Fritagelse for dele af uddannelsen, jf. § 14, stk. 8.
 e)Bedømmelse, jf. § 33, stk. 2.
 2) Oprettelse af nye uddannelser og nedlæggelse af uddannelser, for så  

 vidt der herved sker fravigelser af regler om uddannelserne i almindelighed,  

 der er fastsat efter indstilling af rådet, herunder udtalelse om  

 indstillinger fra ad hoc udvalg, jf. § 37, stk. 2.
 3) Nedsættelse af midlertidige faglige udvalg i forbindelse med  

 forberedelse og iværksættelse af uddannelser, jf. § 37, stk. 2.
 4) Prioritering af ansøgninger om tilskud fra Undervisningsministeriets  

 puljer til dækning af særlige udgifter i forbindelse med iværksættelse af nye  

 uddannelser, analyse- og prognosearbejde samt forsøgs- og udviklingsarbejde,  

 jf. § 66.
 5) Afvigelser fra loven som led i forsøg, jf. § 67.
 6) Regler i almindelighed om krav til lærerkvalifikationer.
 7) Etablering af andre adgangsveje og regler herom, jf. § 8.
 8) Regler om optagelse på skole og regler, der begrænser adgangen til  

 uddannelsen i henhold til denne lov, jf. §§ 11 og 12.
 9) Regler om erhvervs- og uddannelsesorienterende kurser, jf. § 13, stk.  

 4.
 10) Godkendelse af skoler, som ikke er erhvervsskoler, institutioner og  

 virksomheder til bestemte erhvervsuddannelser, jf. § 18, stk. 2.
 11) Kriterier for opdelingen af uddannelserne i uddannelsesgrupper under  

 hensyn til udgiftsbehov, jf. § 19, stk. 2, og afgørelser om, hvilke  

 uddannelser der er omfattet af særlige tilskudsregler for uddannelser med  

 lille elevtilgang, jf. § 19, stk. 3, 2. pkt.
 12) Godkendelse af forslag til grundfag, jf. § 25, stk. 1.
 13) Regler om rådgivning om valg af uddannelse og erhverv m.v., jf. § 30.
 14) Regler om samarbejds- eller informationsordninger, jf. § 43, stk. 3.
 15) Regler om de faglige udvalgs behandling af godkendelsessager, jf. §  

 45.
 16) Regler om virksomheden i Ankenævnet vedrørende Praktikvirksomheder,  

 jf. § 46, stk. 4.
 17) Regler om elevernes retlige forhold, jf. § 47, stk. 6, § 49, stk. 2,  

 og § 51, stk. 1.
 18) Regler om Tvistighedsnævnets virksomhed, jf. § 63, stk. 4.
 19) Overgangsordninger, jf. § 70, stk. 3.
 20) Godkendelse af erhvervsskoler, jf. § 2, stk. 1, i lov om  

 erhvervsskoler.
 21) Godkendelse af nyetablering af erhvervsuddannelser på  

 erhvervsskolerne, jf. § 7, stk. 4, i lov om erhvervsskoler.
 22) Regler om befordringstilskud, jf. § 24, stk. 2, i lov om  

 erhvervsskoler.
Stk. 2. Erhvervsuddannelsesrådet har endvidere til opgave at 1) rådgive undervisningsministeren i spørgsmålet om, hvordan  

 uddannelsessystemet tilrettelægges, således at det i videst muligt omfang er  

 egnet til at opfylde de krav og mål, der er nævnt i § l, stk. 2, 2) følge de erhvervsmæssige udviklinger og udviklingsmuligheder og på  

 grundlag heraf afgive indstilling til undervisningsministeren om behovet for  

 oprettelse af nye uddannelser og omlægning eller nedlæggelse af bestående  

 uddannelser, 3) følge de bestående uddannelser og på grundlag heraf afgive indstilling  

 til undervisningsministeren om behovet for bedre koordination af  

 uddannelserne, eventuelt en sammenlægning af uddannelser og 4) træffe afgørelse i tvivlsspørgsmål vedrørende nedsættelse af lønnævn,  

 jf. § 54, stk. 3.
 Stk. 3. Rådet rådgiver i øvrigt undervisningsministeren og kan på eget  

 initiativ drøfte og afgive udtalelse om alle spørgsmål, der efter rådets  

 opfattelse har betydning for uddannelserne efter loven.
 § 36. Erhvervsuddannelsesrådet kan nedsætte initiativ- og  

 koordinationsudvalg for uddannelser inden for eet eller flere  

 hovederhvervsområder.
 Stk. 2. Erhvervsuddannelsesrådet kan overlade een eller flere af de  

 opgaver, der er nævnt i § 35, stk. 1, nr. 3 og 15, og stk. 2, nr. 2 og 3, til  

 et initiativ- og koordinationsudvalg.
 Stk. 3. Et initiativ- og koordinationsudvalg kan medvirke til  

 Erhvervsuddannelsesrådets indstilling om godkendelse af grundfag, jf. § 35,  

 stk. 1, nr. 12, og virke for samordning af de faglige udvalgs valg af  

 grundfag, jf. § 38, stk. 5, nr. 1.
 Stk. 4. Sekretariatsbistand til initiativ- og koordinationsudvalg  

 tilvejebringes af de organisationer, der er repræsenteret i udvalgene.
§ 37. Arbejdsgiver- og arbejdstagerorganisationerne nedsætter et antal  

 faglige udvalg med et lige stort antal arbejdsgiver- og  

 arbejdstagerrepræsentanter.
De faglige udvalg skal tilsammen dække alle  

 uddannelser etableret i henhold til denne lov.
Stk. 2. I forbindelse med forberedelse og iværksættelse af uddannelser kan  

 undervisningsministeren efter indstilling fra Erhvervsuddannelsesrådet  

 nedsætte midlertidige udvalg.
Undervisningsministeren kan endvidere nedsætte  

 ad hoc udvalg.
 Stk. 3. Sekretariatsbistand til faglige udvalg tilvejebringes af de  

 organisationer, der er repræsenteret i de faglige udvalg.
 Stk. 4. Undervisningsministeren kan stille sekretariatsbistand til  

 rådighed for midlertidige udvalg eller ad hoc udvalg.
 § 38. De faglige udvalg bestemmer for de enkelte godkendte uddannelser  

 indholdet i regler om:
 1) Uddannelsens varighed og struktur, herunder fordelingen på  

 skoleundervisning og praktikuddannelse.
 2) Uddannelsens mål.
 3) Eventuelle øvrige rammer for undervisningens indhold.
 4) Bedømmelsesplan for så vidt angår områdefag og specialefag.
 5) Praktikuddannelsen.
 Stk. 2. Undervisningsministeren fastsætter reglerne i overensstemmelse med  

 udvalgenes bestemmelse, når reglerne lovligt kan fastsættes.
 Stk. 3. De faglige udvalg fastsætter retningslinier for og afholder  

 eventuelle svendeprøver, jf. § 33, stk. 4.
 Stk. 4. Det faglige udvalg skal følge den erhvervsmæssige udvikling og  

 udviklingsmuligheder inden for udvalgets område og tilgrænsende områder og  

 efter behov tage initiativ til nyetablering, omlægning og nedlæggelse af  

 uddannelser.
 Stk. 5. De faglige udvalg træffer afgørelse med hensyn til:
 1) Valg af grundfag for den enkelte uddannelse, jf. § 25, stk. 1.
 2) Godkendelse af praktikvirksomheder, jf. § 31 og § 45.
 3) Godkendelse af særbestemmelser i uddannelsesaftaler, jf. § 51, stk. 2.
 4) Afkortning eller forlængelse af uddannelsestid, jf. §§ 56-58.
 De faglige udvalgs afgørelser med hensyn til nr. 1, 3 og 4 kan ikke  

 indbringes for anden administrativ myndighed.
Stk. 6. De faglige udvalg 1) virker for de bedst mulige uddannelsesmæssige forhold i  

 praktikvirksomhederne, jf. § 42, 2) virker for tilvejebringelse af praktikpladser, jf. § 43, stk. 2, og 3) behandler tvistigheder mellem elever og praktikvirksomheder, jf. § 62.
 Stk. 7. De faglige udvalg afgiver indstilling om andre adgangsveje, jf. §  

 8, og om supplerende kurser, jf. § 16.
 Stk. 8. De faglige udvalg afgiver efter anmodning udtalelse til  

 Erhvervsuddannelsesrådet om spørgsmål af betydning for rådets arbejde.
 § 39. Skolen skal i samarbejde med de lokale uddannelsesudvalg, jf. §§  

 40-41, fastlægge undervisningens nærmere indhold inden for de regler, der i  

 henhold til § 4, stk. 2, er fastsat for de enkelte uddannelser, samt følge  

 behovet for fornyelse af disse regler og fremkomme med forslag hertil.
 § 40. Hver skole nedsætter eet eller flere lokale uddannelsesudvalg, der  

 tilsammen skal dække de erhvervsuddannelser, skolen udbyder.
Stk. 2. De medlemmer af udvalget, der repræsenterer organisationer med  

 sæde i vedkommende faglige udvalg, skal udgøre et flertal i  

 uddannelsesudvalget, og de udpeges af det faglige udvalg efter indstilling  

 fra organisationernes lokale afdelinger. Øvrige medlemmer udpeges af skolen.  

 Arbejdsgivere og arbejdstagere skal være ligeligt repræsenteret.
Medlemmerne  

 skal have tilknytning til det geografiske område, som de pågældende  

 uddannelser dækker.
Stk. 3. En repræsentant for skolens ledelse og en repræsentant for skolens  

 lærere tilforordnes udvalget.
Der kan endvidere tilforordnes en repræsentant  

 for skolens elever.
En repræsentant for arbejdsformidlingen kan tilforordnes  

 udvalget.
 Stk. 4. Uddannelsesudvalget vælger selv sin formand.
 Stk. 5. Skolen stiller sekretariatsbistand til rådighed for udvalget.
 § 41. Lokale uddannelsesudvalg rådgiver skolen i spørgsmål, der vedrører  

 de uddannelser, der er omfattet af udvalgets virksomhedsområde, og virker for  

 samarbejdet mellem skolen og det lokale arbejdsmarked.
 Stk. 2. Skolens afgørelse om valgfag af lokal betydning, jf. § 27, træffes  

 efter indstilling fra uddannelsesudvalget.
 Stk. 3. De faglige udvalg kan overdrage opgaver, som efter denne lov  

 påhviler udvalgene, men som hensigtsmæssigt kan udføres af de lokale  

 uddannelsesudvalg, til disse udvalg.
Kapitel 6 Praktikvirksomhederne § 42. De faglige udvalg skal virke for de bedst mulige uddannelsesmæssige  

 forhold i praktikvirksomhederne.
 Stk. 2. De faglige udvalg eller den, som udvalgene bemyndiger hertil, har  

 til enhver tid uden retskendelse og mod behørig legitimation adgang til  

 virksomheder, som har ansat elever, med henblik på tilvejebringelse af  

 oplysninger om de uddannelsesmæssige forhold i virksomheden.
 § 43. Praktikpladser formidles af arbejdsformidlingskontorerne, der i  

 videst muligt omfang skal samarbejde med skolerne herom.
 Stk. 2. De faglige udvalg og de lokale uddannelsesudvalg skal ved kontakt  

 med virksomheder virke for, at der tilvejebringes det nødvendige antal  

 praktikpladser.
 Stk. 3. Undervisningsministeren kan efter indstilling fra  

 Erhvervsuddannelsesrådet fastsætte regler om samarbejds- eller  

 informationsordninger med henblik på at tilvejebringe et tilstrækkeligt antal  

 praktikpladser.
 § 44. Med henblik på indgåelse af uddannelsesaftaler kan staten give  

 økonomisk støtte til elever i form af:
 1) Rejsehjælp til søgning eller overtagelse af en praktikplads.
 2) Flyttehjælp ved overtagelse af en praktikplads.
 3) Tilskud til ikke-forsørgere til bevarelse af bolig på hjemstedet.
 4) Tilskud til forsørgere til merudgifter til dobbelt husførelse.
 Stk. 2. Arbejdsministeren fastsætter med tilslutning fra  

 undervisningsministeren nærmere regler for ydelse af støtte.
 § 45. Det faglige udvalgs afgørelse af, om en virksomhed kan godkendes som  

 praktiksted, træffes på grundlag af en vurdering af, om virksomheden vil  

 kunne gennemføre praktikuddannelsen i overensstemmelse med de praktikregler,  

 der er fastsat efter § 32, og om virksomheden kan give eleven  

 tilfredsstillende oplæringsforhold.
 Stk. 2. Undervisningsministeren fastsætter efter indstilling fra  

 Erhvervsuddannelsesrådet regler om det faglige udvalgs behandling af  

 godkendelsessager, herunder regler om frister vedrørende sagsbehandlingen.
 § 46. Et fagligt udvalgs afgørelse i henhold til § 45 om, at en virksomhed  

 ikke kan godkendes som praktiksted, kan af virksomheden indbringes for  

 Ankenævnet vedrørende Praktikvirksomheder, hvis afgørelser ikke kan  

 indbringes for anden administrativ myndighed.
Stk. 2. Ankenævnet nedsættes af undervisningsministeren.
Formanden skal  

 være dommer. 2 medlemmer beskikkes efter indstilling fra Dansk  

 Arbejdsgiverforening og 2 medlemmer efter indstilling fra Landsorganisationen  

 i Danmark.
Formanden og de 4 medlemmer beskikkes for 4 år.
For medlemmerne  

 beskikkes stedfortrædere.
 Stk. 3. I nævnets møder deltager 2 tilforordnede, udpeget af  

 Amtsrådsforeningen i Danmark, Kommunernes Landsforening, Københavns Kommune  

 og Frederiksberg Kommune i forening, og 2 tilforordnede udpeget af  

 henholdsvis arbejdsministeren og undervisningsministeren.
 Stk. 4. Undervisningsministeren fastsætter efter indstilling fra  

 Ankenævnet og Erhvervsuddannelsesrådet nærmere regler om Ankenævnets  

 virksomhed.
Kapitel 7 Elevernes retlige forhold § 47. Det er en betingelse for gennemførelse af en erhvervsuddannelse, at  

 der mellem eleven og een eller flere virksomheder er indgået en  

 uddannelsesaftale.
Aftalen skal omfatte alle uddannelsens praktik- og  

 skoleophold, herunder en eventuel svendeprøve, bortset fra den del af  

 skoleundervisningens 1. del, der måtte ligge før 1. praktikophold.
 Stk. 2. Kurser efter § 16 medregnes til uddannelsen, hvis det er bestemt i  

 regler om de pågældende kurser.
 Stk. 3. Er flere virksomheder parter i aftalen, skal det af aftalen  

 fremgå, hvilke skole- og praktikophold den enkelte virksomhed er part i.
 Stk. 4. En virksomhed kan ved aftalen forpligte sig til at lade en del af  

 elevens uddannelse gennemføre i en anden virksomhed.
 Stk. 5. Har eleven tidligere gennemgået en del af den uddannelse, aftalen  

 angår, kan aftalen kun omfatte de manglende skole- og praktikophold, jf. dog  

 §§ 56-58 om afkortning eller forlængelse af uddannelsestiden i særlige  

 tilfælde.
 Stk. 6. Undervisningsministeren fastsætter efter indstilling fra  

 Erhvervsuddannelsesrådet nærmere regler om de særlige spørgsmål vedrørende  

 elevernes og virksomhedernes retsstilling, som aftaler efter stk. 3 og 4  

 giver anledning til.
 § 48. En uddannelses gennemførelse forudsætter, at eleven deltager i  

 skoleundervisning, således som det bestemmes af vedkommende skole i  

 overensstemmelse med reglerne for uddannelsen.
 Stk. 2. Undervisningsministeren fastsætter regler om fremgangsmåden ved  

 indkaldelse af elever til skole.
 Stk. 3. Undervisningsministeren fastsætter regler om elevers adgang til  

 ophold på skolehjem i forbindelse med skoleundervisningen.
 § 49. Elever, som uden lovlig grund udebliver fra undervisningen, eller  

 som groft overtræder skolens ordensregler, kan, når mindre vidtgående  

 foranstaltninger forgæves har været anvendt, udelukkes fra fortsat  

 undervisning.
 Stk. 2. Undervisningsministeren fastsætter efter indstilling fra  

 Erhvervsuddannelsesrådet nærmere regler om udelukkelse efter stk. 1 og om  

 behandlingen af sager herom.
 § 50. Skolen kan tilbyde elever skoleundervisning ud over, hvad der følger  

 af de almindelige bestemmelser herom, hvis hensynet til elevens uddannelse  

 taler for det.
 Stk. 2. Skolen kan efter regler fastsat af undervisningsministeren, jf. §  

 l4, stk. 8, træffe afgørelse om fritagelse for dele af skoleundervisningen  

 for elever, der på grund af tidligere uddannelse eller beskæftigelse har  

 særlige forudsætninger for den pågældende uddannelse.
§ 51. En uddannelsesaftale skal være skriftlig og underskrevet senest ved  

 aftaleforholdets begyndelse.
Aftalen skal indgås på en formular, der er  

 godkendt af undervisningsministeren efter indstilling fra  

 Erhvervsuddannelsesrådet.
 Stk. 2. Der kan ikke ved aftalen foretages ændringer i eller tilføjelser  

 til formularens aftaleindhold uden vedkommende faglige udvalgs godkendelse.
 § 52. For elever, der er undergivet forældremyndighed, kræves samtykke fra  

 forældremyndighedens indehaver til at indgå uddannelsesaftale og til at indgå  

 aftaler eller foretage andre dispositioner, der indebærer ændringer i en  

 indgået uddannelsesaftale, eller som vedrører denne aftales ophør.
 § 53. Undervisningsministeren fastsætter nærmere regler om  

 uddannelsesaftalers registrering.
 § 54. Uddannelsesaftalen skal angive den løn, praktikvirksomheden skal  

 betale til elever under praktikophold samt under skoleophold, der er omfattet  

 af aftalen.
 Stk. 2. Lønnen skal mindst udgøre den løn, der er fastsat ved kollektiv  

 overenskomst inden for uddannelsesområdet.
Stk. 3. Inden for uddannelsesområder, der ikke er omfattet af en kollektiv  

 overenskomst, fastsættes mindstelønnen af et nævn, der nedsættes af områdets  

 organisationer, og som består af 2 arbejdsgiverrepræsentanter og 2  

 arbejdstagerrepræsentanter samt af en formand, der beskikkes af  

 Arbejdsretten.
Tvivlsspørgsmål vedrørende nedsættelse af lønnævn afgøres af  

 Erhvervsuddannelsesrådet.
Stk. 4. Lønnævnet træffer afgørelse ved flertal blandt de  

 organisationsudpegede medlemmer.
Kan nævnet ikke træffe afgørelse, kan  

 formanden offentliggøre resultatet af forhandlingerne og anføre sit eget  

 standpunkt.
 § 55. I aftaleperioden gælder de bestemmelser, der ved kollektive  

 overenskomster eller i lovgivningen er fastsat om arbejdstageres ansættelses-  

 og arbejdsvilkår m.v., i det omfang det er foreneligt med uddannelsen efter  

 denne lov.
 Stk. 2. Arbejdsgiveren kan kun undtagelsesvis pålægge eleven arbejde, som  

 ikke har et uddannelsesmæssigt sigte, og kun under forudsætning af, at  

 uddannelsens mål kan nås.
 § 56. For elever, der på grund af tidligere uddannelse eller beskæftigelse  

 har særlige forudsætninger for den uddannelse, uddannelsesaftalen vedrører,  

 kan det faglige udvalg, i forbindelse med aftaleindgåelsen eller senere,  

 træffe afgørelse om afkortning af den efter § l4 fastsatte uddannelsestid.
§ 57. Eleven og virksomheden kan indgå aftale om forlængelse af  

 uddannelsestiden med et bestemt tidsrum, hvis en elev 1) på grund af sygdom er fraværende fra praktikvirksomheden i mere end 10  

 procent af den fastsatte uddannelsestid, 2) er fraværende fra virksomheden på grund af supplerende  

 skoleundervisning efter § 50, stk. 1, 3) har orlov i forbindelse med graviditet, barsel eller adoption efter  

 lovgivningen herom eller 4) har nedsat arbejdstid eller arbejdsfrihed på grund af særlige forhold.
 Stk. 2. Medfører en aftale efter stk. 1, at uddannelsestiden forlænges med  

 mere end fraværsperioden, er aftalen kun gyldig, hvis det faglige udvalg  

 godkender den.
 Stk. 3. Er der ikke enighed mellem eleven og virksomheden om forlængelse i  

 anledning af fraværsperioder som nævnt i stk. 1, kan det faglige udvalg efter  

 anmodning fra en af parterne forlænge uddannelsestiden med et af udvalget  

 fastsat tidsrum.
 § 58. Uden for de tilfælde, der er nævnt i §§ 56 og 57, kan det faglige  

 udvalg, når særlige omstændigheder taler for det, træffe afgørelse om  

 afkortning eller forlængelse af uddannelsestiden.
 § 59. En uddannelsesaftale kan ikke opsiges af aftalens parter.
Stk. 2. De første 3 måneder af praktiktiden betragtes dog som en prøvetid,  

 hvori enhver af parterne kan opsige aftalen uden angivelse af grund og uden  

 varsel.
Skoleophold medregnes ikke i prøvetiden.
 Stk. 3. Hvis en elev af de grunde, der er nævnt i § 57, stk. 1, er  

 fraværende fra praktikvirksomheden i mere end 1 måned af prøvetiden,  

 forlænges prøvetiden svarende til fraværsperioden.
 § 60. Misligholder en af parterne i uddannelsesaftalen væsentligt sine  

 forpligtelser, kan den anden part hæve aftalen.
 Stk. 2. Hvis en væsentlig forudsætning for aftaleindgåelsen viser sig at  

 være urigtig eller senere brister, kan parten hæve aftalen.
 Stk. 3. Ophævelse efter stk. 1 eller stk. 2 skal ske inden for l måned  

 efter, at den hævende part har fået kendskab til eller ved anvendelse af  

 almindelig agtpågivenhed burde have fået kendskab til den omstændighed, som  

 begrunder ophævelsen.
 Stk. 4. At en elev gennemgår supplerende skoleundervisning efter § 50,  

 stk. 1, kan ikke begrunde ophævelse efter stk. 1 eller 2.
 § 61. Udelukkes en elev fra skoleundervisning efter § 49, bortfalder  

 uddannelsesaftalen.
 § 62. En tvistighed mellem en elev og praktikvirksomheden kan alene  

 indbringes for det faglige udvalg, der skal søge at tilvejebringe forlig.
 Stk. 2. Hvis der ikke kan opnås forlig efter stk. 1, kan tvistigheden  

 indbringes for Tvistighedsnævnet, jf. § 63.
 Stk. 3. Tvistigheder kan ikke indbringes for domstolene eller i øvrigt for  

 andre myndigheder end dem, der er nævnt i stk. 1 og 2, jf. dog § 64.
§ 63. Tvistighedsnævnet nedsættes af undervisningsministeren og består af  

 en formand, der skal være dommer, og 4 faste medlemmer, hvoraf 2 beskikkes  

 efter indstilling fra Dansk Arbejdsgiverforening og 2 efter indstilling fra  

 Landsorganisationen i Danmark.
Formanden og de 4 faste medlemmer beskikkes  

 for 4 år.
For medlemmerne beskikkes stedfortrædere.
 Stk. 2. Nævnet tiltrædes for hver sag af 2 medlemmer, udpeget af de  

 forhandlingsberettigede organisationer inden for det pågældende  

 uddannelsesområde.
 Stk. 3. Tvistighedsnævnets møder er offentlige, medmindre nævnet i den  

 enkelte sag beslutter det modsatte.
 Stk. 4. Undervisningsministeren fastsætter efter indstilling fra  

 Tvistighedsnævnet og Erhvervsuddannelsesrådet nærmere regler om  

 Tvistighedsnævnets virksomhed, herunder om afholdelsen af de udgifter, der er  

 forbundet med nævnets virksomhed.
 § 64. Tvistighedsnævnet kan træffe afgørelse om ophævelse af en  

 uddannelsesaftale og om erstatning til den skadelidte.
 Stk. 2. Nævnet kan kun tage stilling til spørgsmål om fortolkning af en  

 kollektiv overenskomst, hvis nævnets faste medlemmer er enige om det.
 Stk. 3. Nævnets afgørelser og de forlig, der indgås for nævnet, kan  

 fuldbyrdes efter retsplejelovens regler om tvangsfuldbyrdelse af domme og  

 indenretlige forlig.
 Stk. 4. Senest 8 uger efter, at nævnet har truffet afgørelse, kan sagen af  

 hver af parterne indbringes for domstolene.
 § 65. Elever er under skoleophold, der er omfattet af en  

 uddannelsesaftale, omfattet af den ordning vedrørende arbejdsskadeforsikring,  

 som efter loven om arbejdsskadeforsikring gælder for praktiktiden.
Stk. 2. Med hensyn til elevers skader under andre skoleophold end dem, der  

 er nævnt i stk. l, finder loven om arbejdsskadeforsikring tilsvarende  

 anvendelse, for så vidt skaden skyldes undervisning under  

 arbejdspladslignende forhold.
Risikoen med hensyn til disse skader påhviler  

 staten.
Kapitel 8 Forskellige bestemmelser § 66. Der afsættes på de årlige finanslove rådighedsbeløb til dækning af:
 1) Særlige udgifter i forbindelse med iværksættelse af nye uddannelser.
 2) Udgifter til analyse- og prognosearbejde samt til forsøgs- og  

 udviklingsarbejde vedrørende uddannelser, der er omfattet af loven.
 Stk. 2. Erhvervsuddannelsesrådet afgiver indstilling om rådighedsbeløbenes  

 anvendelse. § 67. Undervisningsministeren kan i særlige tilfælde gøre  

 undtagelser fra loven, hvis det sker for at fremme uddannelsesforsøg.  

 Erhvervsuddannelsesrådet afgiver indstilling herom.
 § 68. Efter nærmere regler fastsat af undervisningsministeren kan klager  

 over en skoles afgørelser indbringes for ministeren.
 § 69. Har undervisningsministeren bemyndiget ministeriets direktorater til  

 at udøve de beføjelser, der i denne lov er tillagt ministeren, kan ministeren  

 fastsætte bestemmelser om adgangen til at klage over afgørelser, der er  

 truffet i henhold til bemyndigelsen, herunder om at afgørelser ikke skal  

 kunne indbringes for ministeren.
Kapitel 9 Ikrafttrædelses- og overgangsbestemmelser § 70. Loven træder i kraft den 1. januar 1991.
 Stk. 2. § 34 træder dog i kraft dagen efter bekendtgørelsen i Lovtidende.
Stk. 3. Undervisningsministeren fastsætter efter indstilling fra  

 Erhvervsuddannelsesrådet regler om, i hvilket omfang loven finder anvendelse  

 på uddannelser, der er påbegyndt, men ikke afsluttet inden lovens  

 ikrafttræden.
For så vidt de hidtidige regler skal finde anvendelse,  

 fastsætter ministeren tillige regler om overførelse af den virksomhed, der  

 påhviler de rådgivende organer m.v. efter de hidtidige regler, til de  

 organer, der skal nedsættes efter denne lov.
 § 71. Følgende love ophæves:
 1) Lov om lærlingeforhold, jf. lovbekendtgørelse nr. 128 af 16. marts  

 1987.
 2) Lov om erhvervsfaglige grunduddannelser, jf. lovbekendtgørelse nr. 150  

 af 18. marts 1987.
 3) Lov om foranstaltninger vedrørende lære- og praktikpladser m.v., jf.  

 lovbekendtgørelse nr. 140 af 23. marts 1987.
 Stk. 2. Regler fastsat med hjemmel i de love, der er nævnt i stk. 1,  

 forbliver i kraft indtil videre.
 Stk. 3. § 56 i lov nr. 237 af 6. juni 1985 om arbejdsmarkedsuddannelser  

 ophæves.
 § 72. Loven gælder ikke for Færøerne og Grønland.
Bemærkninger til lovforslaget A.
Almindelige bemærkninger 1. Indledning Lovforslaget er en i det væsentlige uændret genfremsættelse af det forslag  

 til lov om erhvervsuddannelser, der blev fremsat den 2. marts 1988 (L 228),  

 jf.
Folketingets forhandlinger sp. 7730-7732. Efter 1. behandlingen i  

 Folketinget blev lovforslaget henvist til Uddannelsesudvalget, se  

 Folketingets forhandlinger sp. 8486-8511. Som følge af valgets udskrivelse  

 blev lovforslaget imidlertid ikke færdigbehandlet i udvalget.
Der er foretaget enkelte ændringer i forhold til det tidligere forslag.  

 Udover nogle mindre justeringer, bl.a. ved begrænsning af  

 Erhvervsuddannelsesrådets medlemstal, indføjelse af en bestemmelse om  

 sekretariatsbistand for initiativ- og koordinationsudvalgene og en  

 præcisering af sammensætningen af de lokale uddannelsesudvalg, er den  

 foreslåede bestemmelse om opdelingen af uddannelserne i en 1. del og en 2.  

 del gjort mere fleksibel af hensyn til uddannelsernes forskellige struktur.  

 Håndværksrådet har således peget på, at der inden for håndværket er en række  

 praksisorienterede fag, hvor teoriindholdet i den nuværende  

 lærlingeuddannelse er meget beskedent.
Disse fag bygger på en meget  

 specialiseret fagteknisk viden, der kræver en langvarig håndværksmæssig  

 oplæring.
Den samlede skoleuddannelse inden for disse fag ligger typisk på  

 12-25 uger.
 I forbindelse med genfremsættelsen er ikrafttrædelsesdatoen ændret til den  

 1. januar 1991.
 Oplysningerne om lovforslagets økonomiske konsekvenser er suppleret i  

 forhold til det tidligere fremsatte lovforslag, idet der er anført  

 besparelser til uddannelsesstøtte m.v.
 Lovforslaget og det samtidigt fremsatte lovforslag om erhvervsskolerne  

 fremkommer som svar på flere års kritik af de nuværende  

 erhvervsuddannelsesordninger og som resultat af de sidste 15 års brydninger  

 mellem mesterlæren og efg-systemet.
Med disse lovforslag lægges der op til en række væsentlige fornyelser på  

 erhvervsuddannelsesområdet.
De væsentligste forslag til fornyelser kan  

 sammenfattes i følgende hovedpunkter:
a.
Lærlinge- og efg-uddannelserne samt de grundlæggende  

 teknikeruddannelser samles under et fælles regelsæt,  

 Erhvervsuddannelsesloven, som er bygget op om det væsentlige fællestræk ved  

 disse ungdomsuddannelser: at de er vekseluddannelser, dvs. foregår i  

 vekselvirken mellem skoleophold og praktikophold på grundlag af en  

 uddannelsesaftale.
Regelsættet kan rumme alle erhvervsrettede  

 vekseluddannelser, der bygger på 9. klassetrin.
b.
Det samlede udbud af erhvervsuddannelser og andre ungdomsuddannelser  

 vil give differentierede, attraktive tilbud til alle unge og fremme,  

 at flest muligt gennemfører den valgte uddannelse.
c.
Adgangsbegrænsningen ophæves, ligesom elev og læremester får  

frit skolevalg.
Eleven kan enten begynde uddannelsen på skole eller i en virksomhed på  

 grundlag af en uddannelsesaftale.
Uanset dette valg er en uddannelses  

 varighed og indhold det samme.
d.
Der vil være flere adgangsveje til den enkelte uddannelse: 1)  

 gennemførelse af et erhvervs- og uddannelsesorienterende kursus, 2) indgåelse  

 af uddannelsesaftale.
Desuden kan der fastlægges regler om direkte adgang og  

 meritoverførsel for særlige elevgrupper - især voksne - med relevant  

 beskæftigelses- eller uddannelsesbaggrund.
Alle elever kan vælge at indlede uddannelsen med 1 års skoleundervisning  

 (20 ugers orienteringskursus og 20 ugers 1.del), som modsvarer et basisår som  

 det nuværende.
De unge vil gennem det 1. halvårs erhvervs- og  

 uddannelsesorienterende kursus få en grundlæggende orientering om og  

 indføring i forskellige uddannelsesområder, der giver dem et godt grundlag  

 for at vælge uddannelse.
Det 2. halvår skal ligeledes søges tilrettelagt med  

 en sådan almen og erhvervsfaglig bredde, at de unge undgår at specialisere  

 sig for tidligt inden for den valgte uddannelse.
Endelig vil der - hvis de  

 unge trods dette har behov for at skifte uddannelse - blive tilrettelagt  

 supplerende kurser med henblik på deres overgang til en anden uddannelse.
Regler om andre adgangsveje fastlægges efter indstilling fra  

 Erhvervsuddannelsesrådet, og konkret beslutning for et uddannelsesområde sker  

 efter indstilling fra det faglige udvalg.
Nogle udvalg kan fx ønske at gøre  

 gennemførelse af relevant beskæftigelse af en vis varighed til en ekstra  

 adgangsvej, mens andre udvalg kan ønske at åbne for direkte adgang til 1. del  

 fra folkeskolens 9. klasse og til gengæld styrke 2. dels uddannelsen.
 For handels- og kontoruddannelsernes vedkommende er det orienterende  

 kursus ikke en adgangsbetingelse.
e.
Uddannelsernes grundstruktur bygger på  

 vekseluddannelsesprincippet, ligesom lærlinge- og efg- 2.dels uddannelsernes:  

 dvs. relativt korte skoleophold vekslende med praktikophold i en virksomhed.  

 Uddannelserne består således af en 1. del og en 2. del, der begge indeholder  

 såvel praktik som skoleundervisning.
 1. dels uddannelsen har en varighed på 1-11/2 år.
 1. dels praktikuddannelse skal være omfattet af uddannelsesaftalen mellem  

 elev og virksomhed og kan helt eller delvis gennemføres før 1. skoleophold.  

 Varigheden vil normalt være 1/2-1 år.
1. dels skoleundervisning kan gennemføres uden (før) uddannelsesaftale og  

 har en varighed af 20 uger (et halvt skoleår). Inden for handels- og  

 kontoruddannelserne kan 1. dels skoleundervisning også have en varighed af 40  

 uger.
Og handels- og kontoruddannelserne kan fortsat tilrettelægges således,  

 at de nuværende lærlingeuddannelser inden for handels- og kontorområdet,  

 herunder kursus til handelsmedhjælpereksamen, kan fortsættes efter de  

 hidtidige principper.
 Lovforslagets bestemmelse om opdeling af uddannelserne i en 1. del og en  

 2. del kan fraviges for uddannelser med særlig kort skoleundervisning.
Den nærmere struktur (vekslen mellem skole og praktik) fastlægges både på  

 1. og 2. del af de faglige udvalg.
På uddannelser med tilstrækkelig stor  

 tilgang kan de faglige udvalg bestemme, at skoleundervisningen på 1. del  

 struktureres forskelligt for elever med og uden uddannelsesaftale, når blot  

 der ikke gøres forskel i omfanget og målene for den undervisning, som  

 eleverne modtager.
f.
Praktikuddannelsen i virksomheden skal både indeholde  

 erhvervsfaglig træning og uddybe, understøtte og supplere den teoretiske og  

 praktiske skoleundervisning.
g.
Uddannelsernes skoledele sammensættes af grundfag, der  

 bidrager til at give uddannelserne faglig bredde, områdefag, der er  

 specifikke for den enkelte uddannelse, specialefag, der bygger på  

 uddannelsens grundfag og områdefag, og som er særlige for en del af en  

 uddannelse, samt valgfag, herunder fag, der er af betydning for  

 videreuddannelse, og fag, der modsvarer særlige kvalifikationsbehov i skolens  

 lokalområde.
 Det forudsættes, at grundfag, områdefag og specialefag sammensættes  

 således, at flertallet af de nuværende enkeltuddannelser herefter fremtræder  

 som specialer inden for et stærkt reduceret antal enkeltstående  

 grunduddannelser.
 I alle fagene forudsættes der at ske en integration af de almene og  

 erhvervsfaglige emner.
h.
Indholdet af grundfag, områdefag, specialefag og valgfag, fagenes vægt  

 og deres fordeling i den samlede uddannelse skal tilgodese, at uddannelserne  

 er ungdomsuddannelser, der skal fremme elevernes personlige udvikling,  

 og at de er rettet mod både beskæftigelse og fortsat uddannelse.
Strukturreformen forudsættes udgiftsneutral målt i udgifter pr.  

 færdiguddannet elev.
De elevuger, der spares ved at afskaffe  

 dobbeltuddannelse og indføre flere adgangsveje, kan anvendes til styrkelse  

 af 2. del samt til etablering af forsøgs- og omstillingspuljer til fremme  

 af uddannelsernes fornyelse.
 Uddannelserne tilrettelægges i hele deres forløb efter pædagogiske  

 principper, der skønnes bedre egnet til at fastholde de unges  

 motivation.
 Samtidig lægges der vægt på at understøtte de erhvervsfaglige uddannelsers  

 rolle som hovedvejen til vigtige korte og mellemlange videregående  

 uddannelser, som bygger på erhvervsuddannelse og erhvervserfaring.
 De under a-h omtalte nydannelser - som angår uddannelsernes  

regelgrundlag, adgangsveje, struktur og indhold - forudsættes at  

 bidrage til et øget beredskab for omstilling og fornyelse af  

 erhvervsuddannelserne og til, at disse i fornødent omfang bibringer alle  

 elever både generelle og specielle kvalifikationer, herunder øget  

 fleksibilitet og mobilitet i forhold til ændrede kvalifikationskrav.
 Et andet bidrag til sikring af en tilstrækkelig og hurtig fornyelse af  

 uddannelserne skal komme gennem en række forslag til fremme af en bedre  

 styring af erhvervsuddannelserne i sammenhæng med de foreslåede nye rammer  

 for uddannelsernes struktur og indhold m.v.:
i.
De rådgivende organers antal reduceres, deres virksomhed omdefineres og  

 koncentreres, og deres indflydelse styrkes.
Sagsgangene saneres, og der  

 indføres nye frihedsgrader for initiativtagere til fornyelse gennem  

 udfyldelse af overordnede rammer.
Erhvervsuddannelsesrådet får adgang til  

 selv at etablere tværgående initiativ- og koordinationsudvalg, der skal virke  

 for fornyelse inden for eet eller flere hovederhvervsområder.
j.
Den centrale styring i Undervisningsministeriet koncentreres om  

 godkendelse af nye uddannelser og fastsættelse af regler om uddannelserne  

 i almindelighed i samarbejde med Erhvervsuddannelsesrådet.
Endvidere  

 sikres Undervisningsministeriet mulighed for at gennemføre en overordnet  

 økonomisk styring efter Folketingets bestemmelse, bl.a. gennem fastlæggelse  

 af skoleundervisningens maksimale varighed på de enkelte uddannelser.
 Inden for de generelle regler og økonomiske begrænsninger fastlægges mål  

 og rammer for de enkelte uddannelser efter de faglige udvalgs bestemmelse.
k.
Skolerne tilføres øget kompetence til at fastsætte undervisningens  

 nærmere indhold og omsætte det lokale arbejdsmarkeds behov til  

 undervisningstilbud.
Det er et led i decentraliseringen, at den enkelte skole  

 får frihed til som hovedregel selv at afgøre, hvilke godkendte  

 uddannelser den vil udbyde.
Skolerne sikres mulighed for en effektiv  

 og økonomisk ansvarlig tilrettelæggelse af deres virksomhed ved denne  

 decentralisering, kombineret med bloktilskud efter faste takster pr. elev.
l.
Decentraliseringen giver nye muligheder for og stiller nye krav til  

 erhvervsskolerne.
Lovforslaget om erhvervsuddannelser suppleres derfor af  

 forslaget til lov om erhvervsskoler, hvormed der søges tilvejebragt de  

 fornødne forudsætninger for decentraliseringen for så vidt angår de  

 almindelige rammer for skolernes virksomhed, herunder en modernisering af  

 lovgivningens bestemmelser om skolernes retlige og økonomiske  

 organisering, ledelsesmæssige forhold og generelle  

tilskudsbetingelser.
 Til disse fornyelser føjer sig endelig en række forslag til forbedring,  

 herunder forenkling af reglerne om elevernes retlige og økonomiske stilling:
m.
Ved ansættelser i uddannelsesmæssigt øjemed skal der - i princippet  

 svarende til efg-ordningen - indgås en uddannelsesaftale i  

 overensstemmelse med reglerne i lovforslaget.
Men lærlingelovens forbud mod  

 beskæftigelse af unge uden lærekontrakt videreføres ikke.
n.
Den retlige regulering af retsforholdet mellem aftalens parter  

 fastlægges i hovedsagen i loven, svarende til lærlingelovens principper, men  

 i en forenklet form.
o.
Alle elever med uddannelsesaftale får - svarende til efg-ordningen -  

 krav på løn under hele den del af uddannelsen, som aftalen omfatter.
 Med denne brede vifte af fornyelsesforslag - tilligemed en lang række  

 yderligere forslag og enkeltheder, hvorom der henvises til lovforslagenes  

 tekst og de specielle bemærkninger - er det tilsigtet på en afbalanceret måde  

 at imødekomme den kritik og de løsningsforslag, der har været fremsat bl.a.  

om erhvervsuddannelsernes manglende evne til at tiltrække og fastholde  

 uddannelsessøgende med meget forskelligartede forudsætninger og ønsker om  

 uddannelse og livsbane, om uddannelsernes utilstrækkelige og  

 forsinkede tilpasning til ændrede kvalifikationskrav, om det splittede  

 systems uoverskuelighed for elever og erhvervsliv, om splittelsens  

 økonomiske og administrative ulemper og om svagheder i  

 erhvervsuddannelsernes indholdsmæssige og økonomiske styring gennem central  

 detailregulering.
2. Baggrunden for lovforslaget Med henblik på at overveje og fremsætte forslag til en revision af  

 erhvervsuddannelserne nedsatte undervisningsministeren i maj 1986 et  

 udvalg vedrørende revision af de grundlæggende erhvervsuddannelser  

 (Nordskov Nielsen-udvalget).
 Af udvalgets kommissorium fremgik bl.a. følgende:
 "Det må gøres lettere at etablere nye tidssvarende uddannelser, og  

 bestående uddannelser skal kunne vedligeholdes og fornyes i tide.  

 Uddannelsernes indhold og struktur skal gøre det muligt at tilpasse de  

 enkelte uddannelsers omfang og geografiske placering mere smidigt.
Der skal være plads til almene fag og tilbud, der sikrer eleverne mulighed  

 for fortsat uddannelse.
Undervisningen skal tage hensyn til elevernes  

 forskellige behov og ønsker.
 Der må sikres alle interesserede unge relevante uddannelsestilbud i et  

 gennemskueligt system, der sikrer eleverne overblik over, hvilke  

 kvalifikationer de kan erhverve, og hvad de kan føre til.
 Uddannelsessystemet bør udformes som et enhedsorienteret system, der kan  

 afløse lærlingeuddannelsessystemet og den nuværende efg-ordning samt  

 eventuelt også de grundlæggende teknikeruddannelser og andre grundlæggende  

 erhvervsuddannelser.
 Det påhviler udvalget at overveje gennemførelse af en uddannelsesstruktur  

 med forholdsvis brede uddannelser, der på den ene side åbner mulighed for  

 afstigning med erhvervskompetence efter et vist forløb, og på den anden side  

 åbner mulighed for uddannelsens fortsættelse eller genoptagelse i forskellige  

 videregående trin, herunder eventuelt i forbindelse med nærmere  

 specialisering.
 Der skal derfor være sammenhæng mellem grunduddannelserne og andre  

 uddannelser, herunder teknikeruddannelserne og videre- og  

 efteruddannelsessystemet.
Der bør lægges afgørende vægt på, at uddannelsessystemet, navnlig med  

 hensyn til uddannelsernes indhold og struktur, løbende kan tilpasses  

 variationer i uddannelsesbehov." I efteråret 1985 havde undervisningsministeren endvidere bedt  

 konsulentfirmaet P.A.
International Consultants A/S om at gennemføre en  

 analyse af erhvervsskolernes styring.
Konsulentfirmaet skulle fremlægge  

 forslag til forbedringer, der kunne - sikre tilstrækkelig omfattende og hurtig fornyelse af uddannelserne - sikre de enkelte skoler mulighed for effektiv og økonomisk ansvarlig  

 tilrettelæggelse af virksomheden - sikre Undervisningsministeriet mulighed for at gennemføre en overordnet  

 økonomisk styring, som også gav mulighed for hurtig omstilling og  

 omprioritering.
 Konsulentfirmaets styringsanalyse, der blev afgivet i december 1986, er  

 indgået i udvalgets og Undervisningsministeriets overvejelser.  

 Styringsanalysen indgår endvidere i overvejelserne bag lovforslaget om  

 erhvervsskoler, der fremsættes samtidig hermed.
Udvalget afgav i juni 1987 betænkning 1112/1987, som der nærmere henvises  

 til.
Betænkningen blev afgivet af et enigt udvalg, idet der dog om enkelte  

 hovedspørgsmål, bl.a. spørgsmålet om indgangsvejene til uddannelsen, og nogle  

 få enkeltspørgsmål, er tale om en delt indstilling.
Nogle af hovedpunkterne i  

 betænkningen og i det lovudkast, der er indeholdt i betænkningen, er  

 følgende:
 Erhvervsuddannelserne skal gennem regler om styring, adgang, struktur,  

 indhold, meritoverførsel m.v. tilrettelægges som et samordnet system,  

 der fremtræder med en rimelig overskuelighed og derved adskiller sig fra den  

 nuværende ordning (lærlingeuddannelser, erhvervsfaglige grunduddannelser  

 (efg-uddannelser), grundlæggende teknikeruddannelser, grundlæggende  

 eksamensuddannelser på handels- og kontorområdet og en række andre specielle  

 grunduddannelser inden for Undervisningsministeriets område).
Der skal være adgang til uddannelserne for alle, der har opfyldt  

 deres undervisningspligt efter folkeskoleloven.
Uddannelserne skal sikre, at  

 alle unge, der ønsker en erhvervsuddannelse, får reelle muligheder herfor og  

 for at vælge inden for en større flerhed af uddannelser, herunder at  

 restgruppen blandt unge mindskes.
Og uddannelserne skal som typiske  

 ungdomsuddannelser give unge en uddannelse, der også bidrager til deres  

 forståelse af samfundet og til deres personlige udvikling.
 Uddannelserne, der i almindelighed tilrettelægges som uddannelser, der  

veksler mellem skoleundervisning og praktikuddannelse, skal  

 tilrettelægges med en betydelig bredde i arbejdsområde og funktion med  

 henblik på at kunne modsvare skiftende kvalifikationsbehov på arbejdsmarkedet  

 og danne grundlag for videreuddannelse, herunder videregående uddannelse.
 Der foreslås en forenkling og harmonisering af de nugældende regler om  

rådgivende organer m.v., herunder indførelse af det princip, at der  

 som hovedregel kun skal medvirke eet niveau i den enkelte rådgivningsproces.  

 Forslaget tilsigter tillige at give større garantier, end tilfældet er efter  

 den nuværende ordning, for fornyelse og koordination af de enkelte  

 uddannelser.
Forslaget indebærer nærmere en begrænsning af Erhvervsuddannelsesrådets  

 opgaver, en nedlæggelse af erhvervsuddannelsesudvalgene, en oprettelse af  

 særlige initiativ- og koordinationsudvalg, en styrkelse af de faglige udvalg  

 og en decentralisering til det lokale niveau, dvs. skole og lokalt  

 arbejdsmarked repræsenteret ved skolens bestyrelse og lokale  

 uddannelsesudvalg.
Om Erhvervsuddannelsesrådet gælder det, at rådet i mindst  

 muligt omfang skal beskæftige sig med enkeltopgaver, men derimod med generel  

 regelfastsættelse og med principielle og væsentlige spørgsmål.
Rådet skulle  

 herved få bedre tid og ressourcer til - også på eget initiativ - at  

 beskæftige sig med centrale uddannelsespolitiske spørgsmål.
3. Lovforslaget som led i Undervisningsministeriets reform af  

 uddannelserne Lovforslaget følger på de fleste punkter udvalgets lovudkast.
Lovforslagets formålsbestemmelse om et samordnet uddannelsessystem,  

 sikring af erhvervsuddannelser for alle unge, der ønsker det, og  

 uddannelsernes tilrettelæggelse som ungdomsuddannelser følger udvalgets  

 udkast.
Det er en overordnet målsætning, at erhvervsuddannelserne sammen med  

 de øvrige ungdomsuddannelser indeholder attraktive tilbud for alle unge,  

 herunder også for unge med handicap, og tilrettelægges, så flest muligt af de  

 unge gennemfører den valgte uddannelse.
Lovforslaget omfatter  

 erhvervsuddannelser svarende til de nuværende lærlingeuddannelser,  

 efg-uddannelser og grundlæggende teknikeruddannelser.
Systemet kan rumme  

 alle erhvervsrettede vekseluddannelser, der bygger på 9. klassetrin.
Lovforslaget fastslår erhvervsuddannelserne som overvejende  

 vekseluddannelser, uddannelser, der veksler mellem skoleundervisning og  

 praktikuddannelse.
En uddannelse kan efter forslaget af den enkelte elev  

 indledes enten på skole eller i en virksomhed på grundlag af en  

 uddannelsesaftale.
Det fremhæves i forslaget, at der er tale om eenstrengede  

 uddannelser, der er fælles for eleverne, uanset om den enkelte elev er  

 begyndt på den pågældende uddannelse på skole eller i en virksomhed.
Alle, der har opfyldt undervisningspligten efter folkeskoleloven, har via  

 2 forskellige veje adgang til erhvervsuddannelserne.
Forslaget indfører som  

 hovedregel fri adgang til at begynde på skole på netop den  

 erhvervsuddannelse, vedkommende unge ønsker.
Alene beskæftigelseshensyn skal  

 efter lovforslaget kunne danne baggrund for at begrænse adgangen til  

 skoleundervisningen inden for de enkelte uddannelser.
Der foreslås 2 ligeværdige adgangsveje til uddannelserne, således  

 at en elev enten kan begynde sin uddannelse på skole på grundlag af et  

 gennemført erhvervs- og uddannelsesorienterende kursus eller begynde  

 uddannelsen i en virksomhed på grundlag af en uddannelsesaftale.
Andre  

 adgangsveje vil senere kunne tilføjes efter indstilling fra de rådgivende  

 organer.
Inden for handels- og kontoruddannelserne kan eleverne begynde på  

 uddannelserne på skole uden et forudgående orienteringskursus.
 Forslaget om parallelle adgangsveje, men fælles uddannelse afviger fra  

 udvalgsflertallets forslag, som går ud på at indlede en erhvervsuddannelse  

 med en af to alternative basisuddannelser: enten basisundervisning på skole  

 af 40 ugers varighed eller et praktikophold i en virksomhed i henhold til en  

 uddannelsesaftale og basisundervisning på skole af en varighed svarende til  

 mindst 20 uger.
Forudsat at de sidste 20 uger af basisundervisningen på 40 uger på skole  

 er identiske med de 20 uger på skole ifølge det sidstnævnte alternativ,  

 svarer dette nøje til lovforslagets fælles 1. del.
Ved at udskille  

 adgangsvejen fra selve uddannelsen opnås en enklere og mere overskuelig  

 struktur i det samlede erhvervsuddannelsessystem.
Efter lovforslaget godkender undervisningsministeren efter indstilling fra  

 Erhvervsuddannelsesrådet et katalog over grundfag, hvoraf et relevant  

 udsnit vil indgå med betydelig vægt i enhver erhvervsuddannelse.
Det er de  

 faglige udvalg, der vælger den enkelte uddannelses grundfag inden for de  

 godkendte fag.
 Lovforslaget indebærer som udvalgets lovudkast en koncentration af  

 Erhvervsuddannelsesrådets arbejde om generelle, tværgående opgaver.  

 Ifølge lovforslaget kan Erhvervsuddannelsesrådet nedsætte initiativ- og  

 koordinationsudvalg, som rådet kan overlade een eller flere af sine opgaver  

 til, specielt med henblik på fornyelse og koordination af uddannelser, jf.  

 bemærkningerne til § 36.
Lovforslaget er i det hele udtryk for større fagligt selvstyre for  

 arbejdsmarkedets parter, for så vidt angår moderniseringen af uddannelsernes  

 faglige mål og indhold, og følger hermed udvalgets forslag.
Det faglige  

 selvstyre er suppleret med større åbenhed over for initiativer fra skoler,  

 virksomheder m.fl., som kan bidrage til at sikre en tilstrækkelig omfattende  

 og hurtig fornyelse af uddannelserne.
Undervisningsministeren godkender nye uddannelser, eventuelt efter  

 indstilling fra Erhvervsuddannelsesrådet.
Men den hidtidige centrale  

 detailstyring af uddannelserne foreslås afløst af mål- og rammestyring, som  

 suppleres med lokal faglig rådgivning samt central pædagogisk  

 vejledning og tilsyn.
Efter lovforslaget fastsætter  

 undervisningsministeren efter indstilling fra Erhvervsuddannelsesrådet regler  

 om uddannelserne i almindelighed i een eller flere  

hovedbekendtgørelser og regler alene om rammerne for de enkelte  

 uddannelser, herunder skoleundervisningens længde, i form af  

uddannelsesbekendtgørelser.
Disse regler fastsættes på grundlag af,  

 hvad de faglige udvalg - inden for de generelle regler - træffer bestemmelse  

 om med hensyn til den enkelte uddannelses varighed, struktur, uddannelsesmål,  

 praktikuddannelser og bedømmelse m.v. af elever.
 Undervisningsministeriets styring begrænses tilsvarende til en overordnet  

 uddannelsespolitisk styring, og der foreslås indført overvejende lovbundet  

 finansiering af uddannelserne, hvor den frie adgang for eleverne  

 kombineres med faste tilskud pr. årselev til skolerne.
 Undervisningsministeren får dog - ved anvendelse af de rådighedsbeløb, der  

 i lovforslaget forudsættes afsat til forsøgs- og omstillingspuljer -  

 mulighed for efter indstilling fra Erhvervsuddannelsesrådet at yde  

 supplerende tilskud til forsøg og til nye uddannelser i en indkøringsperiode.  

 Forsøgs- og omstillingspuljerne vil herved kunne tilgodese en hurtig  

 omstilling og omprioritering og vil således være et middel i ministeriets  

 uddannelsespolitiske styring med henblik på at fremme områder, hvor der  

 skønnes at være et udækket behov for uddannelse.
Forslaget giver skolerne større frihed og ansvar.
Undervisningen finder  

 normalt sted på erhvervsskolerne, og skolerne får ansvaret for at fastlægge  

 deres uddannelsesprofil.
Forslaget indeholder derfor ikke regler om skolernes  

 kapacitet.
Det beror således på skolernes eget initiativ, hvilke af de  

 godkendte uddannelser de ønsker at udbyde, og hvordan den enkelte uddannelse  

 nærmere skal tilrettelægges inden for uddannelsesbekendtgørelsens rammer.  

 Skolens bestyrelse og de dertil knyttede uddannelsesudvalg får derved  

 mulighed for at tilrettelægge et mere dynamisk samspil mellem lokale  

 virksomheder og skolens ressourcer (lærere, udstyr m.m.).
Der henvises om disse - og andre spørgsmål vedrørende skolerne - til  

 lovforslaget om erhvervsskoler.
Mens lovforslaget om erhvervsuddannelser er  

 en ren uddannelseslov for disse uddannelser, er det tanken, at lov om  

 erhvervsskoler skal være en institutionslov for erhvervsskolerne, der  

 også har andre uddannelser.
Denne lov skal omfatte skolernes samlede  

 organisering og finansiering.
4. Økonomiske konsekvenser Lovforslagets økonomiske konsekvenser afhænger af, hvordan bestemmelserne  

 om rammerne for uddannelserne udfyldes, og af de unges uddannelsesmæssige  

 adfærd.
 Sammenhængen mellem uddannelsernes udformning og de økonomiske  

 konsekvenser afhænger især af varigheden af de enkelte uddannelsers skoledele  

 og af enhedsomkostningernes størrelse, udtrykt i henholdsvis antal uger pr.  

 elev og pris pr. elevuge.
 De unges uddannelsesmæssige adfærd har betydning, især hvad angår den  

 samlede tilgang til uddannelserne, de unges valg blandt uddannelser af  

 forskellig varighed, de unges og virksomhedernes valg af adgangsveje samt  

 elevernes gennemførelsesfrekvens.
Det er regeringens forudsætning, at erhvervsuddannelsesreformen er  

udgiftsneutral ud fra en ligevægtsbetragtning, hvor elevtilgang og  

 gennemførelsesfrekvens holdes uændret.
Der forudsættes således en  

 fastfrysning af erhvervsuddannelsernes nuværende udgiftsniveau, målt i  

 udgifter pr. færdiguddannet elev.
I det omfang reformen, som det er tilsigtet, tiltrækker flere unge og  

 mindsker frafaldet, vil udgifterne til erhvervsuddannelserne derimod blive  

 tilsvarende forøget.
Denne forøgelse vil dog i nogen grad blive kompenseret  

 af mindre udgifter til andre uddannelser m.v.
 Som konsekvens af reformen vil der ikke længere forekomme  

 dobbeltuddannelse som i dag, hvor en del basisårselever, især på de tekniske  

 områder, fortsætter i en lærlingeuddannelse incl. forskole.
 De elevuger, der spares ved at afskaffe dobbeltuddannelser og indføre  

 flere adgangsveje, forudsættes anvendt til styrkelse af 2. del samt til  

 etablering af en omstillingspulje.
På de tekniske områder vil reformen således kunne fremme en bevægelse bort  

 fra en skoletung start mod en 2. del, der til gengæld indeholder mere  

 skolegang end nu.
Derved kan vekseluddannelses-pricippet styrkes gennem  

 uddannelsesforløbet som helhed, ligesom muligheden for differentiering mellem  

 uddannelserne på grundlag af skoleopholdenes varighed øges.
På handels- og kontorområdet forudsættes ikke umiddelbart større  

 omlægninger i den nuværende uddannelsesstruktur.
Reformen vil derfor kun  

 medføre økonomiske konsekvenser i det omfang, de unge skulle vælge at benytte  

 det (frivillige) tilbud om orienteringskurser - herunder også orientering om  

 tekniske fag.
 På længere sigt er det tænkeligt, at uddannelsesstrukturen på HK-området  

 vil ændres svarende til det tekniske område, bl.a. med henblik på opbygning  

 af kombinationsuddannelser, men også for at opnå en mere trinvis opbygning af  

 uddannelserne ved at indbygge handelsmedhjælpereksamen (HMX) i en 1. del på  

 20 uger.
Efg-basisuddannelsen på handels- og kontorområdet og  

 handelsmedhjælpereksamen indebærer ikke i dag nævneværdig dobbeltuddannelse i  

 forhold til hinanden, men integration af handelsmedhjælpereksamen i en 1. del  

 på 20 uger vil kunne indebære en vis rationaliseringsgevinst, ikke mindst da  

 handelsmedhjælpereksamen har relativt høje enhedsomkostninger.
Samtidig vil  

 en integration muliggøre en mere varieret skoletyngde på 2. del inden for  

 spektret af handels- og kontoruddannelser.
Det skal understreges, at lovforslaget åbner for mange varianter i  

 uddannelsesstruktur også inden for en uændret omkostningsramme.
Reformen  

 indebærer under alle omstændigheder en styrkelse af erhvervsuddannelserne  

 gennem bedre ressourceudnyttelse.
 Erhvervsuddannelsesreformen indebærer merudgifter i overgangsperioden,  

 hvor de i alt ca. 300 erhvervsuddannelser omlægges efter nye regler, samtidig  

 med at igangværende uddannelsesforløb afvikles efter gamle regler.  

 Merudgifterne skønnes at udgøre 25, 50 og 25 mill. kr. i 1990, 1991 og 1992.
 Henholdsvis i året 1991 og i årene 1992 og 1993ff. forventes der  

 besparelser til uddannelsesstøtte på 10 og 24 mill. kr. og til særlig  

 økonomisk støtte til visse voksne elever på 8 og 20 mill. kr.
B.
Bemærkninger til lovforslagets enkelte bestemmelser Til kapitel 1 Formål m.v.
Til § 1 Til stk. 1 Bestemmelsen i stk. 1 fastslår, at uddannelserne skal tilrettelægges som  

et samordnet system.
Der sigtes herved ikke alene til den mere formelt  

 administrativ-organisatoriske samordning, som er en følge af lovforslagets  

 regler om rådgivningsorganer m.v.
Der sigtes også til, at uddannelserne  

 gennem regler om adgang, struktur, indhold, meritoverførsel m.v. skal udgøre  

 en systematisk sammenhæng, der fremtræder med rimelig overskuelighed og  

 derved adskiller sig fra den nuværende ordning.
Lovforslaget omfatter som anført i de almindelige bemærkninger  

uddannelser svarende til de nuværende lærlingeuddannelser, efg-uddannelser  

 og grundlæggende teknikeruddannelser.
Derimod er de rene skoleuddannelser  

 til HHX og HTX, der i væsentlig grad danner grundlag for elevernes  

 videregående uddannelse, ikke omfattet af dette lovforslag, men forudsættes  

 behandlet samlet i et efterfølgende lovinitiativ.
Det er herved fundet  

 hensigtsmæssigt at afvente igangværende udvalgs- og evalueringsarbejder  

 omfattende bl.a. disse uddannelser, der også efter den nye lovgivning  

 forbliver som en del af det samlede system af erhvervsmæssige  

 grunduddannelser, som meddeles af erhvervsskolerne.
Reformen går ud på, at der bliver tale om fælles rammer og  

 grundstruktur for alle lærlingeuddannelser, efg-uddannelser og grundlæggende  

 teknikeruddannelser i et eenstrenget uddannelsessystem, som kan rumme  

 alle erhvervsrettede vekseluddannelser, der bygger på 9. klassetrin.
Ud over  

 de nævnte uddannelser drejer det sig om ungdomsuddannelser til andre  

 erhvervsområder, hvor organisationerne på det pågældende arbejdsmarked ønsker  

 det.
Det er i stk. 1 tilkendegivet, at det uddannelsesystem, lovforslaget skal  

 give grundlag for, principielt retter sig mod både »den private og den  

 offentlige sektors beskæftigelsesområder«.
Når der flere steder i  

 lovforslaget anvendes udtrykket »virksomhed«, sigtes herved således  

 til virksomheder i såvel den offentlige som den private sektor.
Der er  

 naturligvis ikke til den anvendte formulering knyttet nogen forudsætning om,  

 at det er ønskværdigt at etablere uddannelser, der specielt retter sig mod  

 enten den offentlige eller den private sektor.
Da visse beskæftigelsesarter  

 kun forekommer i den ene af de to sektorer, må visse uddannelser også blive  

 specielt rettet mod den ene sektor.
Men principielt bør det ved udformningen  

 af de enkelte uddannelser betragtes som ønskeligt, at uddannelserne bliver  

 anvendelige i både den private og den offentlige sektor.
Til stk. 2 En hovedmålsætning må være, at det almindelige vejlednings- og  

 uddannelsessystem bliver i stand til i videst muligt omfang at tiltrække og  

 fastholde de unge i et ungdomsuddannelsesforløb/erhvervsuddannelsesforløb,  

 således at flest muligt af de unge begynder på et erhvervskompetencegivende  

 uddannelsesforløb, og flest muligt af dem, der begynder et sådant  

 uddannelsesforløb, fuldfører forløbet.
Ved formuleringen af formålsbestemmelsen i stk. 2 er der lagt vægt  

 på at understrege erhvervsuddannelsernes typiske funktion som  

 ungdomsuddannelser.
Dette præger de to første led.
I 3. led  

 fremhæves som en sideordnet målsætning, at uddannelsen i videst muligt omfang  

 skal være egnet til at imødekomme arbejdsmarkedets behov for  

 erhvervsfaglige og generelle kvalifikationer.
Endelig anføres i 4.  

 led, at uddannelserne - af hensyn både til elevernes og arbejdsmarkedets  

 behov - i almindelighed skal give grundlag for videreuddannelse.
 Kravet i 1. led om, at uddannelsessystemet skal være egnet til at motivere  

 de unge til uddannelse, indebærer krav til vejledningsindsats og til  

 uddannelsernes indhold og pædagogik.
 I 1. led stilles der krav om, at uddannelsessystemet skal være egnet til  

 at sikre, at alle unge, der ønsker en erhvervsuddannelse, får reelle  

 muligheder dels for at få en sådan uddannelse, dels for at vælge inden for en  

 større flerhed af uddannelser.
Under hensyn til, at uddannelserne typisk er ungdomsuddannelser,  

 understreges det i bestemmelsen i 2. led, at uddannelserne ikke alene  

 skal tage sigte på at give de unge det nødvendige grundlag for deres  

 fremtidige arbejdsliv.
De skal også bidrage til deres personlige udvikling og  

 til deres forståelse af samfundet og dets udvikling.
Ikke alene de unge, der  

 vælger deres ungdomsuddannelse inden for gymnasiet og hf, men også de unge,  

 der vælger en erhvervsfaglig ungdomsuddannelse, bør have en almen  

 undervisning, der foruden at have betydning for deres deltagelse i  

 arbejdslivet er af betydning også for deres tilværelse i øvrigt.
Den almene  

 undervisning er typisk af betydning for den retningsfaglige undervisning og  

 kan og bør i almindelighed integreres med denne undervisning, og den er af  

 betydning for den unges senere funktionsdygtighed i arbejdsmæssige  

 sammenhænge.
 3. led fastslår derfor, at uddannelsessystemet skal tilrettelægges  

 således, at det i videst muligt omfang er egnet til at imødekomme  

 arbejdsmarkedets behov for både erhvervsfaglige og generelle kvalifikationer,  

 og at disse kvalifikationsbehov skal vurderes under hensyn til den  

 almindelige erhvervsmæssige og samfundsmæssige udvikling, herunder  

 udviklingen i erhvervsstruktur, arbejdsmarkedsforhold,  

 arbejdspladsorganisation og teknologi.
 Der sker for tiden og må i fremtiden forventes at ske en udvikling i  

 arbejdspladsorganisation, der er præget af krav til de enkelte medarbejdere  

 om større forståelse af virksomheden som en helhed og af arbejdsprocessers  

 sammenhænge og om videregående deltagelse i samarbejde i grupper.  

 Fremhævelsen af, at kvalifikationsbehovene skal vurderes under hensyn til  

 udviklingen vedrørende "arbejdspladsorganisation", er baseret på  

 denne forudsætning.
Fremhævelsen af, at kvalifikationsbehovene skal vurderes under hensyn til  

 teknologiudviklingen, er baseret på en forudsætning om, at de fremtidige  

 erhvervsuddannelser, i højere grad end tilfældet nu er, skal være ajour med  

 og helst foran i forhold til den teknologiske udvikling.
Uddannelsernes  

 varighed, struktur og indhold må løbende vurderes og tilpasses på et solidt  

 informationsgrundlag, typisk tilvejebragt ved grundige kvalifikationsanalyser  

 og -prognoser, jf. herved § 21, stk. 2, og bemærkningerne hertil.
Erhvervsuddannelserne skal tilrettelægges ikke alene med henblik på at  

 give eleverne et beskæftigelsesgrundlag/en erhvervskompetence.
De skal i  

 videst muligt omfang også tilrettelægges således, at de så vidt muligt i sig  

 selv, undertiden efter supplerende kurser, kan give eleverne grundlag for  

 videreuddannelse, herunder for en videregående uddannelse.
Dette vil typisk  

 være korte videregående uddannelser (KVU), herunder videregående  

 teknikeruddannelser og handelsuddannelser.
Dette har fundet udtryk i  

 formålsbestemmelsen i 4. led.
Det stiller særlige krav til  

 uddannelsernes struktur og indhold.
Der henvises til §§ 15, 22 og  

27 og bemærkningerne hertil samt bemærkningerne til § 21, stk. 1.
Formålsbestemmelsen i § 1, stk. 2, er ikke en udtømmende angivelse af de  

 fundamentale principper, som er lagt til grund ved lovforslagets udformning.  

 Der tænkes her især på vekseluddannelsesprincippet, som fremgår af  

 bestemmelsen i § 2, og på det eenstrengede uddannelsessystem, der som  

 kernen i erhvervsuddannelsesreformen er fremhævet i indledningen.
Det  

 eenstrengede uddannelsessystem fremgår af § 3.
Til stk. 3 Bestemmelsen giver ministeren mulighed for at nægte oprettelse af  

 uddannelser, der ikke hidtil har været omfattet af lovgivningen om lærlinge-  

 og efg-uddannelserne eller de grundlæggende teknikeruddannelser for derved at  

 modvirke en opskruning af uddannelseskrav og deraf følgende omkostninger for  

 det offentlige.
Erhvervsuddannelsesrådet afgiver indstilling om oprettelse og  

 nedlæggelse af uddannelser, for så vidt der herved sker fravigelser af regler  

 om uddannelserne i almindelighed, der er fastsat efter indstilling af rådet,  

 jf. § 35, stk. 1, nr. 2.
Til § 2 De grundlæggende erhvervsuddannelser forekommer i dag overvejende som  

 vekseluddannelser (lærlingeuddannelserne, de almindelige efg-uddannelser og  

 de grundlæggende teknikeruddannelser). Men der forekommer også rene  

 skoleuddannelser (således edb-assistentuddannelsen, der formelt er en  

 efg-2.dels uddannelse, hvor der oprindelig ikke forelå praktikmuligheder).
Vekseluddannelserne varierer nu betydeligt med hensyn til fordeling af  

 uddannelsestid og uddannelsesindhold på skole og praktiksted.
Med hensyn til  

 grundlæggende teknikeruddannelser er det almindeligt, at der er balance  

 mellem skoletid og praktiktid, men at uddannelsesindholdets tyngdepunkt  

 ligger i skoleundervisningen.
I de almindelige efg-uddannelser og især i  

 lærlingeuddannelserne er praktiktiden klart længstvarende.
Den nærmere  

 sammenhæng mellem skoletidens og praktiktidens undervisningsindhold er  

 imidlertid meget varierende.
De rene skoleuddannelser til HHX og HTX er som  

 nævnt ikke omfattet af dette lovforslag.
Lovforslaget bygger derfor på forudsætningen om, at erhvervsuddannelserne  

 som altovervejende hovedregel skal være vekseluddannelser.
Når der  

 overhovedet åbnes mulighed for uddannelser uden praktik, skyldes det, at man  

 ikke helt kan udelukke, at der opstår uddannelser, der - især i  

 indkøringsperioden - alene kan gennemføres som skoleundervisning.
Under  

 vekseluddannelsen skiftes der mellem skoleundervisning og praktikuddannelse i  

 een eller flere virksomheder.
Praktiktiden kan sikre en konkret praktisk  

 indlæring, større motivation og bedre forståelse hos eleven af, hvad  

 uddannelsen fører til, en forståelse af arbejdspladsorganisation og  

 -funktion.
Hertil kommer, at praktiksystemet er en indbygget garanti for en  

 rimelig overensstemmelse mellem uddannelserne og de aktuelle forhold på  

 arbejdsmarkedet.
Og for erhvervslivets nødvendige engagement i  

 uddannelsespolitik og -administration.
Til stk. 1 Bestemmelsen i stk. 1 fastslår vekseluddannelsesprincippet i  

 overensstemmelse med det, der er anført foran.
 Uddannelserne består af en 1. del og en 2. del, der begge indeholder både  

 praktik og skoleundervisning, jf. § 14, stk. 1. Om den nærmere struktur med  

 vekslen mellem skole og praktik både på 1. og 2. del, fastsætter  

 undervisningsministeren regler efter de faglige udvalgs bestemmelse, jf. §  

 l4, stk. 7.
Uddannelsen kan omfatte flere praktiksteder.
Dette svarer til, hvad der er  

 hjemlet i de gældende regler om de såkaldte kombinationsaftaler (delaftaler  

 og udstationeringsordninger) i lærlingeloven og i efg-retsbekendtgørelsen.
 Nogle virksomheder, der ikke fuldt ud opfylder forudsætningerne for at  

 blive godkendt som (ene)- praktiksteder, kan således godkendes som  

 praktiksted under den forudsætning, at de suppleres med et andet praktiksted.  

 Når der i lovforslaget peges på praktikuddannelser i flere virksomheder, skal  

 det først og fremmest ses i sammenhæng med det øgede behov herfor, som beror  

 på lovforslagets forudsætning om væsentligt bredere uddannelser end de  

 nuværende, jf. bl.a. § l5.
 De faglige udvalg bør derfor virke for en bredere anvendelse end hidtil af  

 kombinationsaftaler (delaftaler og udstationeringsordninger).
 Der henvises endvidere til lovforslagets §§ 45 og 47 og bemærkningerne  

 hertil.
Til stk. 2 Bestemmelsen i stk. 2 fastsætter, at dele af skoleundervisningen  

 kan foregå i en virksomhed.
Bestemmelsen skal ses i sammenhæng med det  

 generelle synspunkt, hvorefter samarbejdet mellem skole og lokalsamfundets  

 arbejdsmarked - under det lokale uddannelsesudvalgs medvirken, jf. §§  

 40-41 - bør intensiveres og også give sig praktiske udslag i den måde,  

 skoleundervisningen gennemføres på.
Samarbejdet kan gennemføres på flere måder.
Praksis med hensyn til  

 anvendelse af gæstelærere fra virksomheder og organisationer kan yderligere  

 udbygges, og dele af undervisningen kan forlægges til en virksomhed.
Også  

 sådanne ordninger kan gennemføres i forskellige former: Orienterende  

 virksomhedsbesøg, undervisning i virksomhedslokaler med anvendelse af dele af  

 virksomhedens udstyr og korterevarende praktikarrangementer under skolens  

 ansvar.
 Der er en forudsætning, at dette samarbejde mellem skole og virksomhed  

 sker inden for rammerne af den godkendte uddannelse, jf. §§ 38 og 39.
 Der påhviler skolens bestyrelse og de lokale uddannelsesudvalg en særlig  

 rolle med hensyn til at formidle sådanne ordninger.
Til § 3 Bestemmelsen handler om, hvordan erhvervsuddannelserne indledes.
Til stk. 1 Efter de gældende regler findes der 3 principielt forskellige måder at  

 indlede en erhvervsuddannelse på: Efg-uddannelserne indledes med den 1-årige  

 basisuddannelse, hvorunder/ hvorefter eleven vælger den enkelte uddannelse.  

 Lærlingeuddannelserne indledes med indgåelse af lærekontrakt.
De  

 grundlæggende teknikeruddannelser efterfølger ofte ligesom en  

 efg-2.delsuddannelse en efg-basisuddannelse, men indledes oftere på andet  

 grundlag (10. klasse, studentereksamen eller hf-eksamen), og begynder normalt  

 med skoleophold.
Som det nærmere fremgår af de almindelige bemærkninger, er det en  

 overordnet uddannelsespolitisk målsætning, at alle unge, der ønsker en  

 erhvervsuddannelse, får reelle muligheder for det.
Der skal være tilbud for  

 elever med meget forskellige forudsætninger.
Det må påregnes, at der vil være  

 en gruppe unge, der efter grundskolens afslutning ikke vil være motiverede  

 for en erhvervsuddannelse, der indledes på skole, men som vil være tiltrukket  

 af en erhvervsuddannelse, hvis den kan indledes i en virksomhed.
I henhold  

 til stk. 1 indledes en uddannelse derfor af den enkelte elev enten på skole  

 eller i en virksomhed.
Der er altså 2 indgange til hver af  

 uddannelserne.
Til stk. 2 Som anført i de almindelige bemærkninger og i bemærkningerne til § 1, stk.  

 1, er et af hovedformålene med erhvervsuddannelsesreformen og lovforslaget at  

 udforme et sammenhængende og overskueligt uddannelsessystem inden  

 for erhvervsuddannelserne, der afløser lærlingeuddannelsessystemet, den  

 nuværende efg-ordning og de grundlæggende teknikeruddannelser med et  

 eenstrenget uddannelsessystem baseret på en fælles strukturel ramme.
Det eenstrengede uddannelsessystem indebærer, at en uddannelse er  

 fælles for eleverne, uanset om uddannelsen af den enkelte elev indledes  

 på skole eller i en virksomhed.
Uddannelsen er fælles, uanset på hvilket  

 adgangsgrundlag eleverne har indledt en uddannelse på skole.
Den fælles  

 uddannelse fremgår af stk. 2.
Til § 4 Bestemmelsen fastsætter princippet om, at den overordnede styring af  

 uddannelserne skal være en mål- og rammestyring.
 Undervisningsministeren fastsætter i nogle fælles hovedbekendtgørelser  

 efter indstilling fra Erhvervsuddannelsesrådet, jf. § 35, regler om  

 uddannelserne i almindelighed i overensstemmelse med lovforslagets  

 bestemmelser om struktur, mål, indhold, bedømmelse m.v.
Ordene »efter indstilling« betyder i lovforslaget en udtalelse,  

 som ikke er bindende for ministeren.
Initiativet til udtalelsen kan i alle  

 tilfælde tages såvel af ministeren som af det pågældende rådgivningsorgan.
Ministeren fastsætter endvidere rammebekendtgørelser for de enkelte  

 uddannelser, der ikke i detaljer beskriver uddannelsens indhold m.v.  

 Reglerne fastsættes efter de faglige udvalgs bestemmelse, hvis dette følger  

 af § 38. De faglige udvalg bestemmer således for de enkelte uddannelser  

 reglernes indhold om uddannelsens varighed og struktur, uddannelsens mål,  

 eventuelle øvrige rammer for undervisningens indhold, bedømmelsesplaner og  

 praktikuddannelsen.
Inden for rammebekendtgørelserne får den enkelte skole  

 mulighed for fornyelse af indhold og større pædagogisk differentiering samt  

 for en lokalt tilpasset og økonomisk forsvarlig tilrettelæggelse af deres  

 egen virksomhed.
Der henvises endvidere til bestemmelserne i kapitel 5 om de  

 rådgivende organers beføjelser samt til lovforslaget om erhvervsskoler.
Til kapitel 2 Adgangen til uddannelserne Til §§ 5-8 Bestemmelserne fastslår som princip den frie adgang til  

 erhvervsuddannelserne og fastsætter 2 ligeværdige adgangsveje til den  

 enkelte uddannelse.
Vejen til en indledning på skole går efter  

 lovforslagets § 6 gennem et erhvervs- og uddannelsesorienterende kursus.
Men  

 ministeren kan efter indstilling fra Erhvervsuddannelsesrådet og vedkommende  

 faglige udvalg i henhold til § 8 fastsætte regler om andre adgangsveje til  

 skoleundervisningen, jf. bemærkningerne til § 8. Vælger den unge at indlede  

 uddannelsen i en virksomhed, skal der fra starten indgås en uddannelsesaftale  

 med virksomheden.
Til § 5 Det fremgår af denne bestemmelse, at erhvervsuddannelserne som skolemæssig  

 baggrund har folkeskolens 9. klassetrin og ikke bygger på studentereksamen  

 eller højere forberedelseseksamen.
Efter folkeskolelovens § 33, stk. 4, kan  

 der gives tilladelse til at opfylde undervisningspligten ved deltagelse i  

 erhvervsmæssig uddannelse.
Til § 6 Bestemmelserne i § 6 handler om adgangen til at indlede en  

 erhvervsuddannelse på skole.
Til stk. 1 Stk. 1 bestemmer, at alle, der har gennemført et erhvervs- og  

 uddannelsesorienterende kursus, har adgang til at begynde en  

 erhvervsuddannelse med skoleundervisning. 1. dels skoleundervisning kan  

 gennemføres uden (før) uddannelsesaftale.
Ansøgere til handels- og  

 kontoruddannelser med en 1. del på 40 ugers skoleundervisning kan vælge at  

 begynde uddannelsen på skole uden et forudgående kursus.
De erhvervs- og uddannelsesorienterende kurser er nærmere beskrevet i § 13  

 og bemærkningerne hertil.
Som det ligger i kursernes betegnelse, er formålet  

 med dem at give en grundlæggende orientering og indføring i forskellige  

 uddannelsesområder.
Væsentlige elementer i kurserne bør være  

 undervisningspraktik på en flerhed af skolens værksteder med den deraf  

 følgende afprøvning af evner og interesser og tilegnelse af  

 arbejdspladsfunktionskrav, et forholdsvis bredt udbud af valgfag, der giver  

 mulighed for at imødekomme elevens ønsker om at indhente eventuelle  

 »efterslæb« fra grundskoletiden, og en solid uddannelses- og  

 erhvervsvejledning.
Til stk. 2 Bestemmelsen fastsætter, at ansøgere, der har adgang til at indlede en  

 erhvervsuddannelse på skole, som hovedregel tillige har krav på at blive  

 optaget på en bestemt uddannelse - dvs. i almindelighed fri adgang til  

 erhvervsuddannelserne.
Alene hensyn til beskæftigelsesmulighederne skal  

 kunne begrunde, at der fastsættes regler om begrænsning af adgangen til 1.  

 dels skoleundervisningen inden for de enkelte uddannelser, jf. § 12.  

 Der henvises endvidere til bestemmelsen i § 9.
Til § 7 Til stk. 1 Bestemmelsen tager sigte på de unge, der foretrækker at indlede en  

 erhvervsuddannelse i en virksomhed, og fastslår, at alle, der har indgået en  

 uddannelsesaftale, har adgang hertil.
Det ligger i selve uddannelsesaftalen  

 mellem elev og virksomhed.
Om kravene til virksomheden og eleven ved  

 indgåelse af en uddannelsesaftale og om uddannelsesaftalens indhold og  

 virkninger henvises til § 47 og bemærkningerne hertil.
1. dels praktikuddannelsen skal være omfattet af uddannelsesaftalen mellem  

 elev og virksomhed og kan helt eller delvis gennemføres før  

 skoleundervisningen.
Varigheden vil normalt være l/2 - l år.
Til stk. 2 Den, der har indgået en uddannelsesaftale med en virksomhed, har krav på  

 at blive optaget på skole til undervisning der i overensstemmelse med  

 reglerne for den pågældende uddannelse.
Til § 8 §§ 6 og 7 fastsætter bestemmelser om 2 adgangsveje til en  

 erhvervsuddannelse, alt efter om den enkelte elev indleder sin uddannelse på  

 skole eller i en virksomhed.
Bestemmelsen i § 8 giver undervisningsministeren  

 mulighed for efter indstilling fra Erhvervsuddannelsesrådet, jf. § 35, og de  

 faglige udvalg, jf. § 38, at give adgang til at indlede en uddannelse på  

 skole på et andet grundlag end et erhvervs- og uddannelsesorienterende  

 kursus.
Der tænkes herved bl.a. på muligheden for at give ansøgere, der har været  

 beskæftiget med relevant arbejde, adgang til at blive optaget på skole til en  

 erhvervsuddannelse, når beskæftigelsen har været af en rimelig varighed.
Der  

 vil herved kunne tages hensyn til de erhvervserfaringer og dermed  

 forudsætninger - også for at vælge uddannelse - en ansøger har erhvervet på  

 denne måde.
 For handels- og kontoruddannelsernes vedkommende er det orienterende  

 kursus som nævnt ikke en adgangsbetingelse, selv om det vil bestå som en  

 mulighed for de unge.
Der tænkes udformet regler, således at der også for andre uddannelser  

 efter indstilling fra de faglige udvalg kan åbnes for direkte adgang til  

 uddannelserne uden obligatorisk gennemførelse af et erhvervs- og  

 uddannelsesorienterende kursus.
En aflastning af de orienterende kurser kunne  

 samtidig give ressourcemæssige muligheder for en forlængelse af  

 skoleundervisningen under den pågældende uddannelse og dermed bidrage til at  

 højne det faglige niveau på 2. del.
 Endelig vil der i samarbejde med Erhvervsuddannelsesrådet blive udformet  

 regler om adgang for mere modne elever med erfaringer fra anden uddannelse  

 eller beskæftigelse.
Til § 9 Bestemmelsen i stk. 1 er en konsekvens af princippet om fri adgang  

 til erhvervsuddannelserne.
Den skal sikre, at ansøgere, der opfylder  

 adgangsbetingelserne, ikke kommer i klemme, fordi den enkelte skole, der har  

 udbudt en bestemt uddannelse, ikke har plads til alle ansøgere til  

 uddannelsen eller eventuelt har for få ansøgere til at kunne gennemføre  

 uddannelsen.
Stk. 2, der bemyndiger undervisningsministeren til at fastsætte regler om  

 skolernes samarbejde om udbuddet af uddannelser og om fordeling af eleverne  

 mellem flere skoler med samme uddannelse, hænger sammen med bestemmelsen i  

 stk. 1 og tilsigter at opnå en rimelig udnyttelse af skolekapaciteten uden  

 for store begrænsninger i elevernes frie skolevalg.
Ministeren bemyndiges  

 endvidere til at fastsætte regler om eventuel udskydelse af elevoptagelser i  

 tilfælde af særlige kapacitetsproblemer.
Hvis søgningen væsentligt  

 overstiger den forventede søgning, kan det blive nødvendigt at udskyde  

 optagelsen af nogle af ansøgerne, til kapaciteten er tilvejebragt.
Samarbejdet mellem skolerne får, når bestemmelsen sammenholdes med § 7 om  

 skolens udbud af erhvervsuddannelser i forslaget til lov om erhvervsskoler,  

 en ny dimension, idet skolerne i højere grad end hidtil får ansvar for, at  

 den geografiske fordeling af erhvervsuddannelsernes skoledele er  

 hensigtsmæssig.
Det forudsættes derfor, at reglerne om skolernes samarbejde  

 vil kunne danne grundlag for en passende arbejdsdeling mellem naboskoler med  

 henblik på lokalt at opnå en god overensstemmelse mellem elevsøgning og  

 uddannelsesudbud.
Til §§ 10 og 11 Bestemmelserne giver hjemmel for at fastsætte administrative regler om,  

 hvordan optagelsen på skole foregår, herunder om prøve i dansk ved optagelse  

 af udlændinge.
Til § 12 Som anført i bemærkningerne til § 6, stk. 2, er der for dem, der  

 efter § 6 har adgang til at blive optaget på skole til en erhvervsuddannelse,  

 som hovedregel også fri adgang til at blive optaget netop på den uddannelse,  

 ansøgeren har valgt.
Det samme gælder ansøgere med adgang efter § 8. Hensyn  

 til beskæftigelsesmulighederne kan imidlertid gøre det nødvendigt at  

 begrænse adgangen til skoleundervisningen inden for de enkelte  

 uddannelser.
Men som det fremgår af bestemmelsen, er det alene dette  

 hensyn, der kan danne baggrund for adgangsbegrænsning.
Regler herom  

 fastsættes efter indstilling fra Erhvervsuddannelsesrådet, jf. § 35.
Til § 13 Formålet med de erhvervs- og uddannelsesorienterende kurser er at  

 give unge en grundlæggende orientering om erhvervsuddannelserne og at indføre  

 dem i forskellige uddannelsesområder.
De unge skal under et kursus afprøve  

 deres evner og interesser, og de skal gennem kurset erhverve sig et godt  

 grundlag for at vælge uddannelse.
Orienteringskurset tænkes i det væsentlige  

 at modsvare de nuværende basisuddannelsers indledende indhold (orientering,  

 vejledning og almen undervisning). De kan opbygges sådan, at eleverne kan  

 bevæge sig på tværs af uddannelsesområder under et uddannelses- og  

 erhvervsorienterende forløb og samtidig gennem tilvalg styrke og udbygge  

 deres almene kundskaber.
Kursernes geografiske placering bliver  

 ikke afhængig af faste enhedsstørrelser som de kendte basisuddannelser, og de  

 kan tilpasses lokale behov ud fra elevønsker og udbud af  

 erhvervsuddannelsernes praktik- og skoledele.
Der vil være fri adgang  

 til de orienterende kurser, som udbydes af de enkelte skoler eller i et  

 samarbejde mellem naboskoler.
I henhold til § 7 i lovforslaget om  

 erhvervsskoler bestemmer skolernes bestyrelser selv konkret, hvilke  

 eventuelle kurser de vil udbyde.
Kurserne skal have en varighed, der svarer til i alt 20 undervisningsuger.  

 Som det fremgår af § 14, stk. 1, varer 1. dels skoleundervisning som  

 hovedregel 20 uger.
Det vil sige, at de elever, der indleder en uddannelse  

 på skole på grundlag af et erhvervs- og uddannelsesorienterende kursus, i  

 realiteten får et basisår, der med hensyn til omfang modsvarer det  

 nuværende, men tilrettelagt efter pædagogiske principper, som skønnes  

 bedre egnet til at fastholde de unges motivation, jf. bl.a. bemærkningerne  

 til §§ 22-28.
Der forventes oprettet kurser ved alle skoler med tekniske uddannelser,  

 således at de dækker skolens egne uddannelser og gennem samarbejde med andre  

 skoler tillige kan opfylde elevønsker om introduktion til andre uddannelser,  

 der er omfattet af loven.
For handels- og kontoruddannelsernes vedkommende er  

 det orienterende kursus ikke en adgangsbetingelse.
Der vil derfor sjældent  

 være behov for kurser ved skoler, som alene har disse uddannelser.
Kurserne tilrettelægges af skolerne inden for generelle regler, fastsat  

 efter indstilling fra Erhvervsuddannelsesrådet, som herved får lejlighed til  

 at præge rammerne for kursernes struktur, mål og indhold.
Rådet skal  

 endvidere afgive indstilling om regler om optagelse på kurserne, jf. § 35.
Udgangspunktet for kursernes mål og indhold er, at de under hensyn til de  

 enkelte uddannelsessøgendes særlige behov skal orientere de  

 uddannelsessøgende om deres uddannelsesmæssige muligheder og krav og herunder  

 give den enkelte unge undervisningstilbud med henblik på at forbedre  

 vedkommendes kundskabsmæssige forudsætninger i forlængelse af undervisning i  

 folkeskolen.
Det vil typisk være i fag som matematik, naturlære, fremmedsprog  

 og dansk.
Til kapitel 3 Uddannelsernes struktur m.v.
Til § 14 Til stk. 1 Uddannelserne består af en 1. del og en 2. del, der begge indeholder både  

 praktik og skoleundervisning. l. dels praktikuddannelse kan helt eller delvis  

 gennemføres før 1. skoleophold.
Varigheden vil normalt være 1/2 - 1 år. 1.  

 dels skoleundervisning skal have en varighed af 20 uger (et halvt skoleår),  

 og vil i almindelighed være fælles for elever med og uden uddannelsesaftale.  

 På uddannelser med tilstrækkelig stor tilgang kan de faglige udvalg bestemme,  

 at skoleundervisningen på 1. del struktureres forskelligt for elever med og  

 uden uddannelsesaftale, når blot der ikke gøres forskel i omfanget og målene  

 for den undervisning, som eleverne modtager.
Samlet vil 1. dels uddannelserne have en varighed på indtil 11/2 år.
Af  

 hensyn til en fleksibel placering af skoledelen er det nødvendigt, at 1. del  

 ikke er under l år.
I selve loven foreslås fastsat en tidsmæssig ramme om  

 uddannelserne.
Efter bestemmelsen varer uddannelserne i almindelighed ikke  

 over 4 år, idet for store afvigelser fra de øvrige ungdomsuddannelser på  

 normalt 3 år ville kunne virke begrænsende på de unges uddannelsesvalg.
Til stk. 2 Inden for handels- og kontoruddannelserne kan 1. dels skoleundervisning  

 have en varighed af 40 uger, svarende til den tidligere handelseksamen.
 Handels- og kontoruddannelserne kan derudover fortsat - som under de  

 nuværende lærlingeuddannelser, herunder kursus til handelsmedhjælpereksamen -  

 tilrettelægges således, at skoleundervisning finder sted i kortere perioder  

 end hele uger.
 De nuværende uddannelser inden for handels- og kontorområdet kan således  

 videreføres uændret.
Samtidig åbnes der efter stk. 1 mulighed for en videreudvikling og for en  

 opblødning af grænserne mellem de kommercielle og de tekniske  

 erhvervsuddannelser.
Eksempelvis vil skoleopholdene inden for handels- og  

 kontorområdet kunne tilrettelægges som en 1. del på 20 uger med mulighed for  

 at lægge den resterende skoledel enten som et fortløbende forløb med ren  

 skolegang, som et afsluttende skoleophold, som enkeltdagskurser, eller  

 hvilken fordeling af skoletiden der ellers findes hensigtsmæssig.
Til stk. 3 Bestemmelsen i stk. 1 om opdelingen af uddannelserne i en 1. del og en 2.  

 del kan fraviges for uddannelser med særlig kort skoleundervisning.
Der tages  

 herved hensyn til, at uddannelserne kan tilrettelægges med en struktur, der  

 bevarer fagets særpræg og traditioner, herunder med hensyn til fordelingen af  

 skoleundervisningen over det samlede skoleforløb.
Det drejer sig bl.a. om  

 uddannelserne til bager, glarmester, skorstensfejer, handskemager samt  

 buntmager.
Til stk. 4 Elever, der har gennemført et erhvervs- og uddannelsesorienterende kursus,  

 har ret til at få 1. dels praktikuddannelse afkortet med 20 uger.  

 Orienteringskurset og 1. del vil herved tilsammen tidsmæssigt komme til at  

 svare til uddannelsestiden for de elever, der begynder i en virksomhed.  

 Bestemmelsen tilstræber at understøtte ligeværdigheden i de 2  

 hovedadgangsveje.
Til stk. 5 Skoleundervisningens varighed kan normalt ikke overstige 60 uger.  

 Det forventes hermed, at skoledelen højst vil udgøre halvdelen af en  

 vekseluddannelse.
Undervisningsministeren træffer inden for denne ramme for  

 den enkelte uddannelse bestemmelse om skoleundervisningens varighed.
Til stk. 7 Undervisningsministeren fastsætter på grundlag af de faglige udvalgs  

 bestemmelse regler om de enkelte uddannelsers varighed og deres struktur,  

 herunder fordelingen på skoleundervisning og praktikuddannelse, jf. § 38.
 På uddannelser med tilstrækkelig stor tilgang kan de faglige udvalg  

 bestemme, at skoleundervisningen på 1. del struktureres forskelligt for  

 elever med og uden uddannelsesaftale, når blot der ikke gøres forskel i  

 omfanget og målene for den undervisning, som eleverne modtager.
Til stk. 8 Undervisningsministeren fastsætter efter denne bestemmelse regler,  

 hvorefter der for elever med særlige uddannelses- eller beskæftigelsesmæssige  

 forudsætninger sker en meritoverførsel, således at eleverne fritages  

 for dele af uddannelsen.
Ministeriet lægger vægt på, at der i videst muligt  

 omfang tages hensyn til tidligere uddannelse eller beskæftigelse, således at  

 eleverne ikke bliver tvunget til at gennemføre dobbeltuddannelse, men kan få  

 anerkendt reelle kvalifikationer.
Erhvervsuddannelsesrådet afgiver  

 indstilling herom til ministeren, jf. § 35.
 Regler om meritoverførsel indgår i hovedbekendtgørelser for uddannelserne  

 i almindelighed og i de enkelte uddannelsesbekendtgørelser, jf. § 38. For  

 skoleundervisningens vedkommende indeholder § 50, stk. 2, en bestemmelse om  

 skolernes kompetence til at fritage for dele af undervisningen.
For elever med særlige forudsætninger kan der fastsættes særlige  

 uddannelsesforløb.
Herunder kan der tages hensyn til forudgående  

 beskæftigelsesforhold.
Der vil kunne fastsættes nærmere regler, fx således at  

 langtidsledige normalt vil kunne afslutte deres uddannelse på 21/2 år.
Til § 15 Til stk. 1 Det fastslås i denne bestemmelse, at de enkelte uddannelser skal søges  

 tilrettelagt med en betydelig bredde i arbejdsområde og funktion.
Den større bredde i uddannelserne vil betyde flere varierede  

 beskæftigelsesmuligheder under bibeholdelse af de ansatte medarbejdere, og de  

 uddannede vil være bedre beskyttede mod arbejdsløshed og få grundlag for  

 større mobilitet på arbejdsmarkedet.
Endvidere er bredde i uddannelsen  

 relevant for videreuddannelsesmuligheder.
 Kravet om, at uddannelsen skal være bred med hensyn til arbejdsområde er  

 vendt imod de forholdsvis mange af de nuværende uddannelser, som er meget  

 smalle i den forstand, at det modsvarende beskæftigelsesområde er snævert, og  

 som derfor også har meget få uddannelsessøgende.
På det tekniske område (efg- og lærlingeuddannelser) eksisterer der 55  

 rene lærlingeuddannelser, 64 rene efg-2.dels-uddannelser og 54 uddannelser,  

 der kan gennemføres både som lærlinge- og efg-uddannelser.
Af disse i alt 173  

 uddannelser (efg-uddannelser og lærlingeuddannelser er regnet som een  

 uddannelse på uddannelsesområder, hvor begge forekommer) har ca. 80 en årlig  

 tilgang på mindre end 15, og en stor andel af disse uddannelser har langt  

 mindre tilgang.
På handels- og kontorområdet har butiksuddannelsen en  

 opdeling i 46 brancher (kun butiksassistentuddannelsen har en generel  

 karakter), en gros-handelsuddannelsen en opdeling på 58 og kontoruddannelsen  

 en på 12.
 En radikal reduktion af det samlede antal uddannelser tilstræbes ved at  

 fastlægge bredere uddannelser, hvori de smalleste uddannelser kan integreres,  

 eventuelt som specialer i en i øvrigt bred uddannelse.
 Med kravet om bredde i funktion sigtes til et krav om, at der ved  

 de enkelte uddannelsers fastlæggelse skal lægges vægt på sådanne generelle  

 arbejdsfunktioner m.v. (teknologi, materialer) og sådanne mere generelle  

 kvalifikationer, som er relevante også uden for det beskæftigelsesområde,  

 uddannelserne primært tager sigte på.
Til stk. 2 og 3 Efter bestemmelserne kan uddannelserne tilrettelægges således, at eleverne  

 på et eller flere tidspunkter inden udløbet af det almindelige  

 uddannelsesforløb kan afbryde dette med en afsluttet uddannelse  

 - og dermed erhvervskompetence - og senere genoptage uddannelsen i det  

 almindelige forløb.
Bestemmelserne svarer til efg-lovens § 3, stk. 3,  

 hvorefter "uddannelserne opbygges således, at de kan forlades på  

 passende trin med erhvervskompetence, og således, at uddannelserne senere kan  

 fortsættes".
Til § 16 Uddannelsen tilrettelægges så bredt, at de unge undgår at specialisere sig  

 for tidligt inden for den valgte uddannelse.
Men hvis de unge trods dette har  

 behov for at skifte uddannelse, vil der blive tilrettelagt supplerende kurser  

 med henblik på deres overgang til en anden uddannelse.
Til § 17 Bestemmelsen, hvorefter der for elever, der har gennemgået hele eller dele  

 af 1. dels skoleundervisningen, og som derefter forgæves søger praktikplads,  

 kan tilrettelægges skoleundervisning, der helt eller delvis kan erstatte  

 praktikuddannelsen, har karakter af en nødløsningsregel.
Tilvejebringelse af  

 størst mulig garanti for, at unge, der har indledt uddannelsen på skole, også  

 kan komme videre i deres uddannelse, må tillægges så stor betydning, at der i  

 loven bør peges på muligheden for, at en del af praktiktiden kan erstattes  

 med undervisning - typisk værkstedsundervisning - på skole.
Til § 18 Erhvervsuddannelserne foregår hovedsagelig på erhvervsskoler  

 (handelsskoler og tekniske skoler). Men andre skoler, institutioner -  

 herunder revalideringsinstitutioner - og virksomheder, der ikke opfylder  

 reglerne i kapitel 1 og 2 i forslag til lov om erhvervsskoler, kan efter  

 indstilling fra Erhvervsuddannelsesrådet i henhold til stk. 2  

 godkendes til at meddele bestemte erhvervsuddannelser.
En godkendelse kan  

 efter indstilling fra rådet tilbagekaldes.
Til § 19 Bestemmelsen i § 19 er et led i en samlet reform af økonomistyringen  

 ved erhvervsskolerne parallelt med erhvervsuddannelsesreformen.  

 Yderligere lovbestemmelser om økonomistyringsreformen er indeholdt i forslag  

 til lov om erhvervsskoler, kapitel 3, og i de almindelige bemærkninger til  

 dette lovforslag er det generelle sigte med økonomistyringsreformen nærmere  

 beskrevet.
Lovforslaget om erhvervsskoler indeholder de økonomiske bestemmelser, der  

 skal gælde for skolerne under eet.
Bestemmelserne her i § 19 (samt i § 66 om  

 tilskud til etablering af nye uddannelser og forsøgs- og udviklingsarbejde  

 m.v.) er derimod specifikke for erhvervsuddannelserne i dette lovforslag.
Efter lovforslagene vil statens finansiering af erhvervsuddannelserne og  

 erhvervsskolerne i fremtiden alene finde sted i form af tilskud.
Hidtil har  

 staten ydet tilskud til lærlingeuddannelserne samt teknikeruddannelserne, men  

 dækket driftsudgifterne ved efg-uddannelserne.
De forskellige finansieringsformer har ikke betydet nogen reel forskel i  

 finansieringen af de forskellige uddannelser, men har givet store problemer i  

 økonomistyringen, regnskabsaflæggelsen m.v.
Disse problemer vil blive løst  

 ved indførelse af et rent tilskudssystem, der samtidig muliggør en  

 vidtgående decentralisering af de økonomiske beslutninger i sammenhæng  

 med den decentralisering af uddannelsesmæssige beslutninger, som dette  

 lovforslag lægger op til.
Skolerne får i overensstemmelse med deres status  

 som selvejende institutioner både et selvstændigt pædagogisk og et  

 selvstændigt økonomisk ansvar.
Ved tildelingen af tilskud til skolerne vil der efter lovforslagene  

 generelt ske en opdeling i tilskud til direkte undervisningsudgifter  

 ved forskellige hovedgrupper af uddannelser og tilskud til skolernes  

 fællesudgifter til administration, bygningsdrift m.v.
De hidtil foretagne  

 bevillingsmæssige og regnskabsmæssige fordelinger af fællesudgifter på de  

 enkelte uddannelser har været af fiktiv karakter og medvirket til de  

 regnskabsmæssige problemer.
De enkelte skoler vil imidlertid i henhold til forslag til lov om  

 erhvervsskoler frit kunne disponere over de samlede tilskud til  

 undervisningsudgifter og fællesudgifter.
Den samlede finansieringsomlægning  

 forudsættes ligesom uddannelsesreformen at være udgiftsneutral, dvs. at  

 nuværende omkostningsforhold i høj grad vil danne grundlag for fastsættelse  

 af fremtidige tilskudssatser m.v.
For de uddannelser, der er omfattet af dette lovforslag (dvs.  

 erhvervsuddannelserne med samhørende orienteringskurser og  

 suppleringskurser), foreslås, at staten yder lovbundne tilskud til  

 dækning af de direkte undervisningsudgifter.
De lovbundne tilskud indføres  

 for at sikre institutionerne økonomisk dækning i forbindelse med  

 lovforslagets bestemmelser om fri adgang til uddannelserne, jf. §§ 6, 7 og 9.
Som bekendt har man også hidtil forsøgt at tilpasse tilskud og bevillinger  

 inden for det enkelte finansår til den faktiske uddannelsessøgning, hvilket  

 typisk har resulteret i et eller flere aktstykker i løbet af et finansår.  

 Denne form for bevillingsstyring har været forbundet med alt for stor  

 usikkerhed både set fra de bevilgende myndigheders, skolernes og de enkelte  

 uddannelsessøgendes synsvinkel.
Derfor foreslås den frie adgang nu sikret  

 gennem lovbundne tilskud.
Til stk. 1 Tilskuddene til de direkte undervisningsudgifter bestemmes efter forslaget  

 ud fra objektive kriterier, dvs. uafhængigt af de enkelte skolers  

 anvendelse af tilskuddene.
Det foreslås, at der i de årlige finanslove  

 fastlægges tilskudstakster pr. årselev for forskellige større grupper af  

 uddannelser. 1 årselev vil svare til en elev undervist på skolen i 40 uger.  

 Opgørelsen for den enkelte skole vil blive baseret på det skoleadministrative  

 system, der er under udvikling på erhvervsskolerne.
Taksterne skal kunne  

 dække alle undervisningsudgifter (inkl. moms). Undervisningsudgifterne  

 afgrænses som lærerlønsudgifter, lønudgifter til andet personale, der bistår  

 i undervisningen, materialeudgifter, lærebøger/læremidler og udgifter til  

 apparatur.
Der kan dog ved takstfastsættelsen fraregnes forventede indtægter  

 knyttet til de enkelte uddannelser.
Det drejer sig primært om salg af  

 produkter, som fremstilles i forbindelse med undervisningen.
Eventuelle  

 gebyrer fx i forbindelse med tilmelding til skole skal også fraregnes.
Når taksterne fastlægges i finansloven, vil det være Folketinget, der i  

 fremtiden direkte fastlægger den overordnede økonomiske standard for  

 uddannelserne og hermed en økonomisk ramme for det faglige selvstyre.
Der vil  

 naturligvis i anmærkningerne til finanslovforslaget blive redegjort for de  

 omkostningsforhold, der har været afgørende for takstforslagene.
 Taksterne vil blive fastsat ud fra det forventede pris- og lønniveau i  

 finansåret efter samme principper som for statslige driftsudgifter.
Til stk. 2 Efter denne bestemmelse træffer ministeren beslutning om, hvilken gruppe  

 hver enkelt uddannelse skal i.
Erhvervsuddannelsesrådet afgiver indstilling  

 til ministeren om kriterier for opdelingen i uddannelsesgrupper.
Opdelingen i uddannelsesgrupper vil så vidt muligt blive baseret på  

 generelle, objektive omkostningskriterier, herunder om uddannelsen kræver  

 værkstedsundervisning eller tilsvarende, hertil knyttede behov for  

 undervisning i mindre grupper, for teknisk personale, materialer, værktøj og  

 apparatur i undervisningen.
Desuden vil mulighederne for fælles udnyttelse af  

 undervisningstilbud (grundfag m.v.) og apparatur indgå.
Der tilsigtes en  

 opdeling i så få uddannelsesgrupper som muligt.
Ved særligt materiale- eller  

 apparaturkrævende uddannelser kan der blive tale om, at der ud over taksten  

 for den pågældende uddannelsesgruppe ydes en tillægstakst til materiale  

 og/eller apparatur.
Når Erhvervsuddannelsesrådet skal tage stilling til  

 kriterier for gruppeopdelingen, vil Undervisningsministeriet fremlægge  

 beregningsmateriale, der belyser konsekvenserne af alternative opdelinger.
 Der henvises i øvrigt til bemærkningerne til § 66 om rådighedsbeløb  

 (omstillingspulje) til dækning af særlige udgifter i forbindelse med  

 iværksættelse af nye uddannelser og om rådighedsbeløb til forsøgs- og  

 udviklingsarbejde.
Til stk. 3 Enkelte uddannelser vil have en så lille tilgang på landsplan, at det vil  

 være vanskeligt at oprette hold af normal størrelse og herigennem at opnå en  

 økonomisk hensigtsmæssig drift.
Resultatet kunne blive, at ingen skole ville  

 tilbyde uddannelsen.
Alligevel kan det ud fra erhvervsmæssige hensyn være  

 vigtigt, at uddannelsen tilbydes eet eller flere steder i landet.
Tilsvarende  

 kan det ud fra erhvervsmæssige hensyn være vigtigt at fastholde et rimeligt  

 spektrum af uddannelser i forskellige dele af landet.
I disse tilfælde  

 foreslås det, at de lovbundne tilskud ydes efter særlige regler fastsat af  

 undervisningsministeren, der også efter indstilling fra  

 Erhvervsuddannelsesrådet træffer beslutning om, hvilke uddannelser der er  

 omfattet af reglerne, og hvilke skoler der kan tilbyde uddannelserne i  

 henhold til disse regler.
 Tilskudsreglerne baseres på, at der fastsættes et garanteret minimum for  

 den elevtilgang, skoler får tilskud til, og et antal årselever svarende  

 hertil.
Antallet af faktiske årselever registreres på normal vis, og der ydes  

 tilskud efter de sædvanlige takster hertil.
Men hvis det faktiske antal  

 årselever er mindre end det garanterede minimum, ydes der også tilskud til et  

 antal garanterede årselever svarende til forskellen.
Bestemmelsen i stk. 3  

 skal også ses i forbindelse med, at undervisningsministeren kan pålægge en  

 skole at tilbyde en bestemt uddannelse, jf. forslag til lov om erhvervsskoler  

 § 7, stk. 2.
Til stk. 4 Tilskud i henhold til stk. 1 og 3 ydes efter stk. 4 til erhvervsskolerne  

 og til dækning af de direkte undervisningsudgifter på virksomheder samt på  

 skoler, der ikke henhører under Undervisningsministeriets ressort (f.eks.  

 Landtransportskolen og Skovskolen, der hører under henholdsvis  

 arbejdsministerens og landbrugsministerens ressort), eller på skoler som er  

 godkendt efter anden lovgivning (f.eks. husholdningsskoler og  

 landbrugsskoler).
 Der henvises i øvrigt til bemærkningerne til § 26 i lovforslaget om  

 erhvervsskoler.
Til § 20 Der foreslås en hjemmel for undervisningsministeren til i særlige tilfælde  

 at bestemme, at udgifterne uanset bestemmelsen i § 19 delvis afholdes af  

 private midler.
Der sigtes herved bl.a. til særlig bekostelig undervisning,  

 der finder sted på en skole, men også til de tilfælde, hvor uddannelserne er  

 ekstraordinært lange.
Til kapitel 4 Indholdet af uddannelserne Til § 21 Til stk. 1 For flere af de nuværende uddannelser gælder, at der er behov for at  

 løfte deres niveau med hensyn til teknologi og generelle kvalifikationer.  

 Det er den principielle målsætning, at uddannelserne skal være ajour med og  

 helst foran udviklingen med hensyn til teknologi (og materialer) og  

 arbejdsorganisation på arbejdspladserne.
Og forventede udviklinger i disse  

 henseender må tages i betragtning ved uddannelsesindholdets fastlæggelse.  

 Dette gælder både uddannelsen på skole og i praktikvirksomheden.  

 Uddannelserne skal være beskæftigelsesgrundlag (typisk) 3-4 år efter deres  

 begyndelse og en årrække frem.
På den anden side foregår teknologiudvikling  

 m.v. med en sådan hast, at eleverne ikke kan lære alt det, de faktisk får  

 brug for i en overskuelig fremtid i den til uddannelsen svarende  

 beskæftigelse.
Det er på denne baggrund vigtigt, at der ved  

 uddannelsesindholdets fastlæggelse ikke alene lægges vægt på indlæring af  

 umiddelbart anvendelige færdigheder.
Der må også lægges vægt på arbejds- og  

 studiemetoder, arbejdspladsfunktioner m.v., der dels øger omstillingsevne,  

 dels giver grundlag for deltagelse i senere læreprocesser, det være sig ved  

 egen indsats eller ved deltagelse i videreuddannelse.
 Med kravet om, at praktik- og skoleundervisningen skal udgøre et  

 sammenhængende forløb, fremhæves et hovedsigte med, at uddannelserne er  

 vekseluddannelser.
 Uddannelsesindholdet skal også tilrettelægges under hensyn til  

 mulighederne for anvendelse af uddannelserne som grundlag for  

 videreuddannelse, herunder som adgangsveje til videregående uddannelser.
 Med videregående uddannelser sigtes navnlig til korte videregående  

 uddannelser (KVU) på handelsskoler og tekniske skoler, jf. for de sidstes  

 vedkommende teknikerloven (lov nr. 232 af 22. april 1987) samt til  

 uddannelserne på handelshøjskoler og teknika.
 Efter den gældende bestemmelse om korte videregående uddannelser på  

 handelsskoler har ikke alene ansøgere med højere handelseksamen, men også  

 ansøgere med en efg-uddannelse eller lærlingeuddannelse inden for handels- og  

 kontorområdet adgang til disse uddannelser.
 Med hensyn til kompetence til videreuddannelse på handelshøjskole  

 gælder, at elever, der har gennemført en erhvervsfaglig grunduddannelse inden  

 for handels- og kontorområdet, med ganske få enkeltfagsprøver på HH-niveau  

 kan opnå studiekompetence på handelshøjskolerne.
 Med hensyn til de videregående teknikeruddannelser bestemmer  

 teknikerloven, at undervisningsministeren tilrettelægger videregående  

 teknikeruddannelser, der bygger på de grundlæggende faglige uddannelser og  

 efter nærmere regler giver adgang til ingeniøruddannelserne på teknika.
De grundlæggende faglige uddannelser er hovedadgangsvejen til  

 teknikeruddannelserne.
For uddannelsessøgende, som ikke umiddelbart har  

 adgang til uddannelserne, tilrettelægger undervisningsministeren tekniker- og  

 ingeniørforkurser.
Det gælder fx, hvis erhvervsuddannelsen ikke har  

 umiddelbar tilknytning til den enkelte teknikeruddannelse.
Dette  

 forkursusbegreb (TIF- kurser) dækker bl.a. de etablerede enkeltfagskurser og  

 værkstedskurser.
Det er vigtigt, at erhvervsuddannelserne i videst muligt omfang  

umiddelbart giver adgang til korte videregående uddannelser, samt at  

 de bliver den normale adgangsvej til disse uddannelser.
Det er vigtigt både  

 for de uddannelsessøgendes udviklingsmuligheder og for at imødekomme  

 erhvervslivets kvalifikationsbehov på et niveau over det, som nås ved  

 afslutningen af en erhvervsuddannelse.
En erhvervsuddannelse skal have en  

 sådan normalvarighed, en sådan struktur, herunder bredde, og et sådant  

 indhold, herunder teoriindhold, at den giver det kvalifikationsniveau, som er  

 en forudsætning for umiddelbar adgang til korte videregående uddannelser.
 I nogle tilfælde må erhvervsuddannelserne som nu suppleres med  

 enkeltfagskurser eller adgangskurser.
 Der henvises endvidere til bemærkningerne til § 1, stk. 2, herunder om  

 uddannelsernes bidrag til elevernes personlige udvikling.
Til stk. 2 Bestemmelsen vedrører grundlaget for den nærmere fastlæggelse af  

 uddannelsernes indhold, hermed både indholdet af skoleundervisningen og  

 indholdet af praktikuddannelsen.
Det er vigtigt, at indholdet fastlægges på  

 grundlag af de erfaringer, der er repræsenteret navnlig gennem de faglige  

 udvalg, men også på skolerne og de dertil knyttede uddannelsesudvalg.
Efter  

 bestemmelsen skal grundlaget for fastlæggelsen af indholdet imidlertid så  

 vidt muligt yderligere hvile på et analyse- og prognosearbejde vedrørende  

 kvalifikationsbehov.
Der sigtes herved til den type undersøgelser af  

 kvalifikationsbehovene, som er velkendt fra flere uddannelsesområder, således  

 jern- og metalområdet, elektrikerområdet og det grafiske område.
Til stk. 3 Hver uddannelse indeholder et speciale, der kan ligge både inden for  

 skoleundervisningen og praktikuddannelsen, jf. i øvrigt bemærkningerne til §§  

 24 og 26.
A.
Skoleundervisningen Til § 22 Bestemmelsen angiver indholdet af skoleundervisningen.
 Det fremhæves, at skoleundervisningen under hele uddannelsesforløbet på en  

 helhedsorienteret måde skal omfatte både praktisk og teoretisk  

 undervisning.
Bestemmelsen indeholder ikke nogen direkte angivelse af, hvilke fag  

 undervisningen skal omfatte, men en bestemmelse af undervisningsindholdet ved  

 formålsangivelse: "fornødne generelle og specielle kvalifikationer,  

 herunder (. . .) (nr. 1-4)." Udtrykket "generelle kvalifikationer " dækker dels  

 kvalifikationer, som er nyttige også ud over det erhvervsmæssige (det vil  

 sige i personlig og samfundsmæssig henseende), dels kvalifikationer,  

 praktiske eller teoretiske, som er nyttige - evt. nødvendige - for en  

 erhvervsudøvende, men som ikke er bundet til et specielt erhvervsområde.
Der  

 tænkes særligt på kvalifikationer i retning af forståelse og på en  

 beherskelse af teknologiske metoder eller materialekundkab, som kan anvendes  

 i flere erhvervsområder (fx kvalifikationer med hensyn til rengøringsmetoder  

 eller regnskabsføring).
 Med udtrykket " specielle kvalifikationer " sigtes til  

 praktiske og/eller teoretiske kvalifikationer, der tilgodeser specielle behov  

 af erhvervsfaglig og anden art (varierende fra fx at rengøre et  

 arbejdsredskab, der anvendes til levnedsmidler, til fx at udføre en bestemt  

 regnskabsmæssig opgørelse, fx af hensyn til levnedsmiddelkontrol).
 Valget af en formålsorienteret - i stedet for en fagorienteret -  

 metode for udformning af bestemmelsen i § 22, er begrundet i flere forhold.  

 Den traditionelle sondring mellem "retningsfag" og "almene  

 fag" er vanskelig at arbejde med, bl.a. fordi udtrykket "almene  

 fag" kan anvendes i flere betydninger: som "almendannende"  

 fag, som "generelle" fag, eller som "fællesfag" (fag for  

 flere elevkategorier). Hertil kommer, at en angivelse af fagdeling i  

 lovteksten er inkonsekvent i forhold til den ønskede integration mellem fag,  

 herunder ikke mindst mellem "retningsfag" og "almene  

 fag".
 Til grund for § 22 ligger en række pædagogiske synspunkter m.v.  

 Erhvervsudviklingen har øget kravet til mobilitet og omstilling, og  

 forringet betingelserne for at erhverve en livsvarig faglig kvalifikation, og  

 den teknologiske udvikling vil nødvendiggøre nye former for planlægning og  

 organisering af produktionen.
 Den traditionelle deling mellem "åndens" og "håndens"  

 arbejde, mellem det planlæggende og det udførende arbejde, mellem forskellige  

 faggrupper såvel som mellem det producerende og det administrative (herunder  

 finansiering, køb og afsætning, produktionskontrol m.v.) er på retur.  

 Uddannelserne må indrettes på denne udvikling.
 Det må forventes, at den teknologiske udvikling vil fortsætte, og at de  

 hertil hørende organisationsformer tilsvarende vil ændres - også under  

 påvirkning af medarbejdernes uddannelsesniveau og mulighed for gennem efter-  

 og videreuddannelse at udbygge deres kvalifikationer.
For så vidt muligt at sikre, at den færdiguddannede kan være ajour med  

 den erhvervsmæssige, herunder den teknologiske udvikling, må den  

 erhvervsmæssige uddannelse udgøre et grundlag, der kan bygges videre og  

 justeres på.
Det må antages, at en uddannelse, hvor der direkte er lagt vægt  

 på elevernes aktive tilegnelse af stoffet og på forståelsen, bredden og  

 fordybelsen, vil tilgodese dette mål.
 Det fremtidige arbejdsmarked må antages at ville forudsætte, at der opnås  

brede og tværfaglige kvalifikationer, og af hensyn til motivationen i  

 undervisningen må det sikres, at eleven hele tiden kan se en ret tæt  

 sammenhæng med det konkrete erhvervsmål, og at der kan ske en faglig  

 fordybelse.
 I betragtning af det store og voksende samkvem med udlandet må der lægges  

 vægt på, at der generelt indgår undervisning i fremmedsprog og i et  

 vist omfang også fremmedsamfundsorientering i erhvervsuddannelserne.
 Det stigende behov for at sikre samfundet et sundt arbejdsmiljø og  

 miljø i øvrigt nødvendiggør, at erhvervsuddannelserne lægger vægt på, at  

 både umiddelbare miljøaspekter og bagvedliggende teknologiske, driftsmæssige  

 og samfundsmæssige aspekter indgår i undervisningen, integreret i den øvrige  

 undervisning.
 Der må lægges stor vægt på, at usaglige barrierer i uddannelserne  

 lokaliseres og fjernes, herunder at de barrierer, der gør det vanskeligt  

 eller umuligt for piger at gennemføre "utraditionelle" uddannelser,  

 fjernes.
 For at disse intentioner bedst kan opfyldes, foreslås bl.a. af pædagogiske  

 grunde, at den teoretiske del af undervisningen metodisk tager sit  

 udgangspunkt i faglige forhold og så vidt muligt gennemføres integreret  

 med den praktiske undervisning.
Endelig må der lægges vægt på, at uddannelserne giver eleverne motivation  

 samt kulturelle og udfoldelsesmæssige udfordringer, som rækker ud over de  

 faglige, fordi erhvervsuddannelserne er ungdomsuddannelser og dermed også bør  

 kunne styrke elevernes mere personlige udvikling og gavne eleven som  

 samfundsborger.
En undervisning, som tilgodeser disse formål, vil formentlig  

 også bidrage til at fremme det sociale miljø i uddannelserne og dermed  

 indirekte øge udbyttet af den faglige undervisning.
 Uddannelserne skal give:
- Teknologiske og naturfaglige kundskaber og færdigheder af såvel praktisk  

 som teoretisk art.
Disse kundskaber og færdigheder vedrører typisk  

 forekommende arbejdsopgaver, arbejdsmetoder, maskiner, udstyr, værktøjer,  

 materialer, administration og organisation.
 - Kvalifikationer vedrørende design og kvalitetsbevidsthed.
- Branchekendskab, teknologisk, erhvervsøkonomisk og i samfundsmæssig  

 sammenhæng.
Endvidere viden om branchens historiske udvikling og dens  

 funktion i samfundet.
 - Viden om sammenhæng mellem virksomhedsorganisation, produktion, økonomi,  

 anvendt teknologi, afsætning og service.
 - Viden om foranstaltninger vedrørende fagområdets typiske arbejdsmiljø-,  

 ydre miljø- og sikkerhedsforhold.
 - Færdigheder i at søge og anvende informationer samt færdigheder i at  

 kommunikere, både på dansk og på et eller flere fremmedsprog.
 - Færdigheder i at arbejde med problemer, der omfatter abstrakt  

 symbolbehandling, fx problemer, der egner sig for matematisk metode.
 - Kundskaber og færdigheder af samfundsmæssig, social og kulturel art,  

 herunder fx kundskab om samfundsøkonomi, arbejdsmarkedsforhold og  

 kulturhistorie.
 Kvalifikationskravene er anført uden angivelse af kundskabs- og  

 færdighedsniveau, men det forudsættes, at der sker en nøjere præcisering i en  

 nærmere målfastsættelse i uddannelsesbekendtgørelserne for de enkelte  

 uddannelser.
Til § 23 Det er fundamentalt, at undervisningen tilrettelægges på en sådan måde,  

at eleverne kan indse relevansen af det uddannelsesforløb, de skal  

 igennem.
Det kan herunder være nødvendigt allerede i uddannelsens start  

 at placere undervisningen i konkrete og relativt specielle discipliner.  

 Undervisningen heri bør tilrettelægges således, at eleverne opnår forståelse  

 af og interesse i undervisning af mere generel og også teoretisk karakter -  

 der kan fx indgå kurser, der er fælles for flere uddannelser - og således, at  

 skoleforløbet som hovedtendens kan opbygges med en fortsat faglig  

 specialisering.
 Også hensyn til praktikopholdene kan tilsige at starte mere specielt og  

 udskyde (noget af) det bredere stof.
 Integrationen af almene og retningsfaglige discipliner, således som den  

 har været gennemført i mange år inden for handels- og kontorområdet, har vist  

 sig at være meget hensigtsmæssig, idet eleverne ikke oplever noget skel  

 mellem det "almene" og det "retningsfaglige".
 Det har herigennem været relativt let at sikre, at uddannelserne er brede,  

 uden at elevernes motivation er gået tabt.
Når bestemmelsen gør en begyndelse med de emner, der er fælles for  

 flere uddannelser, til hovedregel, beror det på flere forhold.
Denne  

 rækkefølge vil typisk - men som nævnt ikke undtagelsesfrit - give den bedste  

 sammenhæng i stoffet.
Den giver eleverne de bedste muligheder for uden tab af  

 uddannelsestid/med meritoverførsel og evt. et beskedent antal  

 suppleringskurser at skifte til en anden uddannelse.
Og den giver  

bedre mulighed for at opnå en ressourcemæssig fordel ved at undervise  

 elever fra flere uddannelser sammen.
Bestemmelsen i § 23 giver således mulighed for en vis specialisering i  

 "normalforløbet" for en uddannelse.
Yderligere specialisering vil  

 kunne finde sted i medfør af kurser i henhold til efteruddannelsesloven (lov  

 nr. 271 af 6. juni 1985). Sådanne kurser vil også kunne bruges til anden  

 uddybning af "normaluddannelsen", dvs. til at give den et fagligt  

 løft (fx med hensyn til ny teknologi) og til at gøre uddannelserne bredere,  

 således at de dækker et bredere beskæftigelsesområde til fremme af større  

 fleksibilitet og mobilitet.
Til § 24 Skoleundervisningen omfatter grundfag, områdefag, specialefag og  

 valgfag.
 Til hver uddannelse tænkes knyttet en generel erhvervskompetence, baseret  

 på grundfag og områdefag, og en speciel erhvervskompetence knyttet til  

 specialet (specialefagene og specialeopgaverne).
 Specialet har både værdi i sig selv og for udbyttet af grundfag og  

 områdefag.
 Grundfag kan træde i stedet for områdefag på brede uddannelsesområder som  

 fx på handels- og kontorområdet, hvor den hidtidige integration af  

 retningsfaglige og almene discipliner ønskes bevaret.
 Fagene skal som hovedregel vægtes således, at grundfag og områdefag  

 hver får en betydelig vægt, nemlig 1/3, i enhver erhvervsuddannelse, medens  

 speciale- og valgfag hver udgør 1/6.
 Hovedvægten er lagt på grundfag og områdefag, fordi disse fag skal sikre  

 uddannelserne som ungdomsuddannelser og give erhvervsmæssig bredde.
 Valgfagene, jf. § 27, skal sikre den individuelle og lokale tilpasning af  

 uddannelserne, og specialet er vægtet for at sikre den specielle  

 erhvervskompetence.
 En helhedsorienteret undervisning, der skal tilgodese både praktiske,  

 teoretiske, specielle og generelle mål, må gennemføres i et samarbejde mellem  

 lærere med forskellige faglige kvalifikationer.
Det er en selvfølge, at den enkelte skole som hidtil bestemmer den  

 pædagogiske metode.
Som noget nyt tilsigtes en større decentralisering ved at  

 sikre den enkelte skole - i samarbejde med det lokale uddannelsesudvalg - en  

 betydelig frihed med hensyn til fastlæggelse af undervisningsindholdet ved at  

 forlade den nuværende ofte forholdsvis detaljerede centrale styring.
Den  

 centrale styring begrænses til en rammestyring i vedkommende  

 uddannelsesbekendtgørelse gennem angivelse navnlig af uddannelsens mål og  

 af de enkelte undervisningsfag og fagenes formål.
Denne rammestyring  

 suppleres løbende af Undervisningsministeriets pædagogiske vejlednings- og  

 tilsynsvirksomhed.
 Skolens fastlæggelse af undervisningen sker i samråd med vedkommende  

 lokale uddannelsesudvalg og skal ikke godkendes centralt, jf. bemærkningerne  

 til § 39.
Til § 25 Til stk. 1 Efter stk. 1 godkender undervisningsministeren forslag til  

grundfag efter indstilling fra Erhvervsuddannelsesrådet.
Grundfagene  

 opføres på en samlet oversigt.
Et relevant udvalg af disse grundfag vil indgå  

 med betydeligt vægt (1/3) i enhver erhvervsuddannelse og forventes at være  

 dominerende under 1. del med en vægt på 1/2 til 2/3. For at blive optaget på  

 listen over grundfag skal fagene pædagogisk og fagligt have både almindelig  

 interesse for erhvervsuddannelserne som ungdomsuddannelser og have  

 erhvervsfaglig interesse for flere beskæftigelses- og uddannelsesområder.
De  

 vil derfor være fælles for flere uddannelser.
Faglige udvalg, herunder  

 samarbejdende udvalg, og initiativ- og koordinationsudvalg vil kunne tage  

 initiativ til grundfag.
 Grundfagene skal opfylde det formål at give uddannelserne større faglig  

 bredde og endvidere at sikre, at erhvervsuddannelserne giver eleverne  

 mulighed for en studiemæssig kompetence.
 Det er de faglige udvalg, der skal vælge den enkelte uddannelses grundfag  

 inden for de fag, der er med på den godkendte liste.
 Grundfagslisten vil af Erhvervsuddannelsesrådet kunne forsynes med  

 oplysninger om, hvilke kombinationer af grundfag der skønnes hensigtsmæssige  

 for grupper af uddannelser.
Til stk. 2 Efter bestemmelsen i stk. 2 hører områdefag og specialefag helt  

 under de faglige udvalgs kompetenceområde.
Udvalgene skal dog udøve  

 kompetencen inden for reglerne i hovedbekendtgørelsen, jf. § 4, stk. 1. Der  

 henvises i øvrigt til bestemmelserne i § 38, stk. 1 og 2, om de nærmere  

 regler for uddannelserne.
Til stk. 3 Efter bestemmelsen i stk. 3 træffer den enkelte skole beslutning om  

 sit udbud af valgfag.
Beslutningerne træffes inden for reglerne i  

 hovedbekendtgørelsen og uddannelsesbekendtgørelsen, jf. § 4, stk. 1 og 2. Der  

 henvises i øvrigt til bemærkningerne til § 27 om valgfagenes indhold og § 41,  

 stk. 2, om de lokale uddannelsesudvalgs opgaver.
Valgfag vil typisk være  

 fælles for flere uddannelser.
Til § 26 Det, der sigtes til med typebetegnelserne grundfag, områdefag og  

 specialefag, kan i hovedtræk angives således:
Grundfag omfatter dels praktisk og teoretisk undervisning (fx i  

 værkstedsteknik og materialelære med dele af naturlæren, administration,  

 økonomi, jura, afsætning, erhvervsstruktur og regnskab m.v), dels  

 undervisning, der perspektiverer og indholdsmæssigt supplerer den faglige  

 grunduddannelse (fx dele af følgende discipliner: Historie, kulturkundskab,  

 dansk, fremmedsprog, matematik, naturlære, erhvervskundskab, økonomi,  

 samfundsfag og kreative fag). De vil normalt være fælles for flere  

 uddannelsesområder.
Undervisningen i retningsfaglige og i almene discipliner  

 bør gennemføres integreret.
 Områdefag er specifikke for et uddannelsesområde (fx et mekanisk område  

 eller det administrative/merkantile område). De skal bidrage til at fastlægge  

 såvel den generelle erhvervskompetence som den specifikke erhvervskompetence.  

 Tankegangen er, at områdefagene i begyndelsen har en stor faglig bredde (og  

 derfor er fælles for flere uddannelser), men gradvis indsnævres og - sammen  

 med specialefagene - rettes mod en specifik kompetence.
 Specialet (specialefagene og specialeopgaverne) omfatter et snævrere  

 område (fx personvognsteknik inden for de mekaniske områder eller dekoration  

 inden for det merkantile område). Eleverne skal i specialefag opnå det  

 højeste erhvervsfaglige niveau inden for et mere specifikt område.  

 Specialefag vil typisk være koncentreret i afslutningen af uddannelsen.
 Undervisningen vil normalt skulle afsluttes med en eller flere  

 specialeopgaver, som demonstrerer en helhed af færdigheder og kundskaber af  

 praktisk, teoretisk, generel og speciel art.
 Specielt for handelsskoleområdet, hvor det forudsættes, at grundfag - i  

 hvert fald i en periode - træder i stedet for områdefag, vil der være et  

 hensyn til, at undervisningen fortsat kan gennemføres integreret med almene  

 discipliner og retningsfaglige discipliner.
Til § 27 Skolerne vil være forpligtet til at udbyde et rimeligt antal  

valgfag, der må være så varierede under hensyn til elevernes  

 interesser, at eleverne får reelle muligheder for at foretage et valg.
På  

 skoler eller inden for uddannelser med et begrænset elevgrundlag kan det være  

 nødvendigt at begrænse elevernes valgmuligheder.
Ved et væsentligt element af valgfag også i "faglig henseende"  

 vil man kunne understøtte tilpasningen af undervisningen til elevernes  

 forudsætninger og interesser - herunder deres fremtidsmål - og derved fremme  

 deres motivation og udbytte.
Det vil kunne bidrage til at udvikle elevernes  

 kreativitet, fordybelse og selvstændighed m.v.
Samtidig skal der blandt  

 valgfagene være fag, der har betydning med henblik på at forberede og  

 motivere eleverne til videreuddannelse, herunder videregående uddannelse.
 Der forudsættes endvidere et udbud af valgfag, der er "af betydning  

 med henblik på kvalifikationsbehov og beskæftigelsesmuligheder i skolens  

 lokalområde". Bestemmelsen er på linie med andre  

 decentraliseringsbestræbelser i lovforslaget.
 Udbuddet af lokale tilvalgsfag forudsættes at ske i samarbejde med det  

 lokale uddannelsesudvalg.
 Valgfagene vil være såvel teoretiske som praktiske og dermed et naturligt  

 supplement til den erhvervsorienterede undervisning, dels for elever, som  

 ønsker at uddybe mere specielle aspekter i deres uddannelse, dels for elever,  

 som ønsker en større bredde, og endelig for elever, som særligt interesserer  

 sig for kreative/designmæssige aspekter.
De studieforberedende valgfag i uddannelserne vil i stigende grad omfatte  

 fag, som er udviklet specielt til erhvervsskoleelever (fx prøveforberedende  

 teknisk matematik, naturlære og sprog), men som samtidig har generel værdi,  

 og vil stadig, men i aftagende grad, omfatte fag fra folkeskolen og hf.
Det  

 skal her tages i betragtning, at strukturelle grunde - fx at den skolemæssige  

 del af erhvervsuddannelserne er opdelt i kortere eller længere ophold -  

 nødvendiggør, at den prøveforberedende undervisning kan opdeles i kortere  

 moduler.
 Der må åbnes mulighed for, at valgfag gennemføres i tilgrænsende  

 uddannelsessystemer, der udbyder undervisning, som i omfang og niveau svarer  

 til de valgfag, erhvervsskolerne udbyder.
Til § 28 1. led tilsikrer eleverne på den enkelte skole/det enkelte hold en  

medindflydelse på undervisningens organisation og metoder og i et vist  

 omfang også på undervisningsindholdet.
2. led fastslår, at indholdet i uddannelserne må være tilpasset elevernes  

 forudsætninger, både med hensyn til evner og med hensyn til interesser og  

 modenhed.
Der skal lægges vægt på at foretage en større pædagogisk  

 differentiering end i dag.
Det må tages i betragtning, at erhvervsuddannelserne i dag nok i et vist  

 omfang tiltrækker teoretisk interesserede elever, men især tiltrækker elever,  

 der ikke umiddelbart er motiveret for de teoretiske kundskabsgivende  

 dele af undervisningen.
Uddannelserne må fortsat - især i de indledende faser  

 - tage udgangspunkt i konkrete, grundlæggende erhvervsnære problemstillinger,  

 og relevant teknologi må introduceres og anvendes.
Både de teoretiske og praktiske indholdselementer må placeres på et for  

 eleverne velmotiveret tidspunkt i uddannelsen.
Nogle skolemæssige  

 indholdselementer må placeres, før eleverne begynder på den praktiske del af  

 uddannelsen, eller ligge tidligt i den.
Andre indholdselementer kan bedst  

 placeres, når eleverne er begyndt på eller er et stykke inde i deres  

 virksomhedspraktik.
 Der bør lægges vægt på i den skolemæssige del af uddannelsen at udnytte  

 elevernes erfaringer fra virksomhederne, og undervisningen må også kunne  

 rumme eksperimentet og den selvstændige udforskning.
Til §§ 29 og 30 Disse bestemmelser svarer til de gældende bestemmelser i efg-lovens § 2,  

 stk. 2 og 3.
B.
Praktikuddannelsen Om praktikstederne henvises til kapitel 6.
Til § 31 I denne bestemmelse fastslås det, at praktikuddannelsen foregår i en eller  

 flere virksomheder, der af vedkommende faglige udvalg er godkendt som  

 praktiksteder for den pågældende uddannelse, og på grundlag af en  

 uddannelsesaftale mellem elev og virksomhed.
§ 31 har navnlig den betydning at henlægge kompetencen til godkendelse  

 af praktikpladser til de faglige udvalg.
Bestemmelsen er i denne  

 henseende i overensstemmelse med efg-lovens og lærlingelovens bestemmelser.
Til § 32 Efter stk. 1 fastsætter undervisningsministeren  

praktikregler på grundlag af, hvad de faglige udvalg træffer  

 bestemmelse om, jf. § 38. Reglerne skal fastlægge praktikvirksomhedernes  

 uddannelsesmæssige forpligtelser og dermed grundlaget for virksomhedens  

 ansvar for, at uddannelsen bliver fyldestgørende.
Tidsmæssigt er praktikuddannelsen det dominerende led i de fleste  

 grundlæggende erhvervsuddannelser.
Under hensyn hertil og til praktiktidens  

 uddannelsesmæssige betydning i øvrigt er det af afgørende betydning at søge  

 sikret, at praktikuddannelserne får et reelt indhold.
Der bliver derfor efter  

 lovforslaget stillet større og mere udførlige krav til praktikuddannelsen,  

 end det gennemgående hidtil er sket.
Efter stk. 2 skal alle  

 praktikregler således angive den pågældende uddannelses mål og på grundlag  

 heraf nærmere beskrive de arbejdsområder og funktioner, som  

 praktikuddannelsen skal omfatte.
 Under hensyn til vigtigheden af, at skoleundervisning og praktik i deres  

 indhold og tidsmæssige forløb kan supplere hinanden/være integreret i  

 hinanden på den ud fra et uddannelsesmæssigt synspunkt mest hensigtsmæssige  

 måde, foreskriver stk. 2 endvidere, at praktikreglerne skal udformes således,  

 at det sikres, at skoleundervisning og praktikuddannelse supplerer hinanden  

 på en hensigtsmæssig måde.
Hvordan denne supplering/integration nærmere skal ske, må helt bero på de  

 enkelte uddannelsers mål.
I nogle tilfælde vil praktikuddannelsen navnlig  

 være en rutinetilegnelse i forhold til skoleundervisningen, i andre tilfælde  

 vil skoleundervisningen være udfyldende og breddegivende i forhold til  

 praktikuddannelsen.
C.
Bedømmelse af elever, prøver og svendeprøver De gældende regler for elevbedømmelse m.v. er forskellige for  

 lærlingeuddannelser, efg-uddannelser og grundlæggende teknikeruddannelser.  

 Inden for lærlinge- og efg-uddannelserne er der endvidere principielle  

 forskelligheder mellem handels- og kontorområdet og de tekniske  

 uddannelsesområder.
Der henvises herom til Nordskov Nielsen-udvalget, jf.  

 bemærkningerne til lovudkastets § 26.
Til § 33 Bestemmelserne om bedømmelse af elever, prøver og svendeprøver  

 tager sigte på, at der fortsat kan være en betydelig bredde i variationen af  

 formerne for bedømmelse m.v. og med hensyn til indhold og fremgangsmåde ved  

 prøver og andre bedømmelser, herunder svendeprøver, således at der kan tages  

 hensyn til forskelligartede behov inden for de enkelte uddannelser.
Til stk. 1 Bestemmelsen vedrører erhvervsuddannelsen på skole og i en virksomhed.
 Der gennemføres bedømmelse og/eller eksamen i forbindelse med afslutningen  

 af skoleundervisningen med henblik på at bedømme elevernes udbytte af  

 undervisningen og vurdere, om slutmålene for skoleundervisningen er opnået.  

 Skolen udsteder bevis herfor, når kravene er opfyldt.
 Når eleven har gennemført praktikuddannelsen i overensstemmelse med  

 praktikreglerne, jf. § 32, udsteder praktikvirksomheden bevis for  

 gennemførelsen.
Til stk. 2 Reglerne om udarbejdelse af bedømmelsesplaner i almindelighed fastsættes  

 af undervisningsministeren og forudsættes at indeholde sådanne generelle krav  

 til bedømmelsesplanerne, at den almindelige anerkendelse af uddannelsernes  

 kvalitet bevares usvækket, og uddannelserne sikres som ungdomsuddannelser.
Til stk. 3 Undervisningsministeren fastsætter bedømmelsesplanerne for de enkelte  

 uddannelser, for så vidt angår områdefag og specialefag efter de faglige  

 udvalgs bestemmelse jf. § 38.
Til stk. 4 Det faglige udvalg kan træffe afgørelse om indførelse af en svendeprøve  

 som afslutning på praktikuddannelsen.
Udvalget fastsætter de nærmere regler  

 herom og foranstalter denne prøve.
Det faglige udvalgs beslutning om at  

 indføre svendeprøve medfører, at der ved indgåelse af uddannelsesaftaler skal  

 påføres oplysning herom.
Der henvises i øvrigt til bemærkningerne til § 47.  

 Udgifterne afholdes ligeledes af det faglige udvalg, der helt eller delvis  

 kan kræve udgifterne refunderet af praktikvirksomhederne (svendeprøvegebyr).  

 Det faglige udvalg kan udstede svendebrev, når svendeprøven er bestået.
Til kapitel 5 Rådgivende organer m.v.
 Det er hensigten med det foreslåede rådgivningssystem, at der skabes  

 moderne erhvervsuddannelser, der hurtigt kan omstilles og fornyes, og som kan  

 gennemføres på den økonomisk mest forsvarlige måde.
 Lovforslaget bygger endvidere på, at disse mål bedst vil kunne tilgodeses  

 i et system, hvor ansvar og deraf følgende forpligtelser synligt hænger  

 sammen, og hvor hver især får til opgave at sørge for det, som vedkommende må  

 formodes at være bedst egnet til.
Ud fra dette synspunkt er det arbejdsmarkedets parter, der ifølge  

 lovforslaget skal have det fulde ansvar for den faglige fornyelse af  

 erhvervsuddannelserne.
Den del af erhvervsuddannelserne, der gør  

 uddannelserne til ungdomsuddannelser, skal Folketing og minister derimod være  

 ansvarlige for.
Det samme gælder den bevillingsmæssige side.
Endelig bygger  

 lovforslaget på, at skolerne - i samarbejde med lokalsamfundet - skal kunne  

 varetage den detaljerede udformning af uddannelserne.
 Der henvises i øvrigt til lovforslagets almindelige bemærkninger om de  

 rådgivende organer.
Til § 34 Den foreslåede sammensætning af Erhvervsuddannelsesrådet er ikke væsentlig  

 forskellig fra rådets nuværende sammensætning, men der er visse forskelle.
Det findes således, som anført i stk. 1, rigtigt, at de kommunale  

 organisationer som repræsenterende arbejdsgiversiden i den offentlige sektor  

 udpeger medlemmer til rådet - og ikke, som nu alene tilforordnede.
Teknisk  

 Landsforbunds repræsentation er ligeledes fundet konsekvent, når loven kommer  

 til at omfatte de nuværende grundlæggende teknikeruddannelser.
 Det forudsættes, at de udpegende hovedorganisationer respekterer ønsker  

 fra de i stk. 2 nævnte organisationer med hensyn til disse  

 organisationers repræsentanter.
 Bestemmelsen i stk. 3, hvorefter der foreslås udpeget  

 stedfortrædere for rådets medlemmer er ny, men i overensstemmelse med  

 nuværende praksis.
 En nydannelse er ligeledes den foreslåede bestemmelse i stk. 4,  

 hvorefter undervisningsministeren efter indstilling fra rådet skal udpege et  

 antal uafhængige, særligt sagkyndige som tilforordnede.
 Bestemmelsen i stk. 5 om, at Teknikerrådets formand skal kunne  

 deltage i Erhvervsuddannelsesrådets møder, modsvarer bestemmelsen i  

 teknikerlovens § 9, stk. 2, hvorefter Erhvervsuddannelsesrådets formand kan  

 deltage i Teknikerrådets møder.
Til § 35 Erhvervsuddannelsesrådets opgaver er udformet på grundlag af det under de  

 almindelige bemærkninger anførte hovedsynspunkt om, at rådet - i modsætning  

 til den nuværende ordning - i mindst mulig udstrækning skal beskæftige sig  

 med enkeltopgaver, men derimod være forum for uddannelsespolitiske  

 drøftelser med hensyn til uddannelserne generelt (tværgående).
Bestemmelsen i stk. 1 fastlægger Erhvervsuddannelsesrådets kompetence til  

 at afgive indstilling om en række vigtige regler i den overordnede styring  

 af hele erhvervsuddannelsessystemet.
Rådet kan dog overlade de opgaver,  

 som er nævnt under nr. 3 og nr. 15, til initiativ- og koordinationsudvalg,  

 jf. § 36.
Bestemmelsen i stk. 2 vil give Erhvervsuddannelsesrådet nogle  

 opgaver, der især har til formål at sikre uddannelsernes fornyelse og  

 koordination.
Erhvervsuddannelsesrådet kan dog - ud over den opgave, der  

 er nævnt i stk. 1, nr. 3 - også overlade de opgaver, der er nævnt under nr. 2  

 og 3, til initiativ- og koordinationsudvalg.
 Bestemmelsen i stk. 3 om rådets virksomhed på eget initiativ  

 svarer til de gældende regler, men forudsættes, som modstykke til den ovenfor  

 nævnte begrænsning af de lovpålagte enkeltopgaver, at få større praktisk  

 rækkevidde i fremtiden.
Til § 36 Erhvervsuddannelsesrådet skal have mulighed for at nedsætte særlige  

initiativ- og koordinationsudvalg.
Disse udvalg skal i det væsentlige  

 varetage opgaver vedrørende fornyelse, herunder koordination af uddannelserne  

 og forenkling ved samling af beslægtede smalle enkeltuddannelser.
Udvalgene  

 kan tage initiativ til nedsættelse af faglige fællesudvalg og kan i det hele  

 virke for samarbejde og koordination mellem faglige udvalg.
Det forudsættes, at et initiativ- og koordinationsudvalg skal dække eet  

 eller flere hovederhvervsområder.
Et hovederhvervsområde omfatter en  

 flerhed af uddannelses- og beskæftigelsesområder, der er karakteriseret ved  

 en vis ensartethed med hensyn til arbejdsopgaver og -funktioner.  

 Forventningen er, at Erhvervsuddannelsesrådet vil gruppere uddannelses- og  

 beskæftigelsesområderne i hovederhvervsområder hovedsagelig på baggrund af  

 uddannelsernes fællesskaber om grundfag.
Det forudsættes, at en uddannelse  

 kan henføres til flere hovederhvervsområder, og at grupperingen i øvrigt af  

 rådet undergives en løbende revision.
Grupperingen vil afløse den nuværende  

 gruppering af lærlinge- og efg-uddannelser m.v. i hovederhvervsområder.
 Efter de gældende regler er uddannelserne henført til følgende 8  

 hovederhvervsområder: Handels- og kontorområdet, jern- og metalområdet,  

 bygge- og anlægsområdet, levnedsmiddelområdet, servicefagsområdet, det  

 grafiske område, jordbrugsområdet og landtransportområdet.
Den nuværende inddeling i de nævnte 8 hovederhvervsområder er ikke  

 lovfæstet.
Den har derfor - administrativt efter indstilling fra de  

 rådgivende organer - principielt kunnet tilpasses erhvervsudviklingen og de  

 erfaringer om uddannelsessystemets funktion og om uddannelsesbehov, der  

 løbende er indvundet.
En sådan tilpasning er kun sket i meget begrænset  

 omfang.
Erfaringerne viser, at det kan være vanskeligt at indpasse nye  

 uddannelser i den fastsatte struktur med den følge, at uddannelserne ikke  

 oprettes, eller at deres oprettelse forsinkes betydeligt.
I Nordskov Nielsen-udvalgets betænkning er det bl.a. derfor forudsat, at  

 inddelingen i hovederhvervsområder revurderes i forbindelse med gennemførelse  

 af ny lovgivning om uddannelserne.
I betænkningen drøftes både spørgsmålet om  

 det fremtidige antal af hovederhvervsområder og kriterier for inddelingen.  

 Det fremgår, at den nærmere fastlæggelse af en ny inddeling efter udvalgets  

 opfattelse utvivlsomt vil kræve en meget kompliceret og tidskrævende proces  

 med drøftelser med arbejdsmarkedets og skolernes organisationer og med de  

 rådgivende organer.
Denne proces forudsætter udvalget gennemført, før en ny  

 lovgivning i øvrigt sættes i kraft.
 Det er Undervisningsministeriets opfattelse, at de formål, initiativ- og  

 koordinationsudvalgene efter forslaget skal opfylde, ikke tvinger til, at  

 områderne skal fastlægges på forhånd.
Rådet får efter forslaget mulighed for at nedsætte det antal udvalg, som  

 til enhver tid findes nødvendigt og med den sammensætning og det  

 uddannelsesområde, der er behov for.
Udvalgene skal altså være  

 fornyelsesorganer uden administrative opgaver og vil kunne oprettes og  

 nedlægges, sammensluttes eller deles i takt med skiftende behov for initiativ  

 og koordination.
Rådet afgør, om behovet er til stede, og opfordring til at  

 nedsætte et udvalg kan komme fra alle interesserede.
De omtalte fornyelsesopgaver er et vigtigt element i lovforslaget.
Dette  

 er samtidig baggrunden for, at Erhvervsuddannelsesrådet - om fornødent - skal  

 kunne overlade dem til eet eller flere (eventuelt midlertidige) initiativ- og  

 koordinationsudvalg.
Til § 37 Til stk. 1 Efter bestemmelsen i stk. 1 skal der nedsættes faglige  

 udvalg.
Udvalgene nedsættes af vedkommende arbejdsgiver- og  

 arbejdstagerorganisationer med et lige stort antal arbejdsgiver- og  

 arbejdstagerrepræsentanter.
 Disse udvalg skal erstatte både de faglige udvalg, der er hjemlet i  

 lærlingeloven og efg- loven, og de uddannelsesnævn, der er nedsat i henhold  

 til bekendtgørelser om grundlæggende teknikeruddannelser.
 Det forudsættes, at der også i fremtiden vil være faglige udvalg, der er  

 fælles for flere uddannelser.
 Bestemmelsen lægger op til, at det enkelte udvalg - ligesom de  

 eksisterende fællesfaglige udvalg - kan dække flere beslægtede uddannelser og  

 dermed opnå en lettere koordination af det faglige indhold og en mere  

 effektiv ressourceudnyttelse fx gennem etablering af visse fælles områdefag  

 og kombinerede specialer, som kan påregne et rimeligt elevgrundlag og en  

 realistisk økonomi i de enkelte uddannelser.
Til stk. 2 Bestemmelsen i stk. 2 om midlertidige faglige udvalg tager  

 især sigte på den situation, hvor der tages initiativ til etablering af en  

 uddannelse på et nyt, hidtil ikke-uddannelsesdækket område.
I et sådant  

 tilfælde er det vigtigt, at der forholdsvis tidligt kan etableres et,  

 eventuelt blot foreløbigt, fagligt udvalg, som kan foretage/deltage i  

 forberedelsesarbejdet.
Udvalget skal ligesom et fagligt udvalg efter stk. 1  

 bestå af et lige stort antal arbejdsgiver- og arbejdstagerrepræsentanter.  

 Erhvervsuddannelsesrådet afgiver indstilling om nedsættelse af midlertidige  

 udvalg.
Bestemmelsen i stk. 2 giver endvidere hjemmel for, at  

 undervisningsministeren kan nedsætte ad hoc udvalg, herunder til  

 dækning af alternative uddannelser.
Hermed sigtes til situationer, hvor  

 undervisningsministeren ud fra lovens formål, jf. § l, finder behov for at  

 undersøge ønskeligheden af at supplere det spektrum af erhvervsuddannelser,  

 som er fremkommet fra det faglige system.
Hvis ad hoc udvalget finder, at der  

 er behov for et sådant supplement, skal udvalget afgive indstilling til  

 ministeren herom.
Erhvervsuddannelsesrådet skal udtale sig om indstillingen,  

 jf. § 35.
 En hovedårsag til nedsættelse af et ad hoc udvalg kunne være, at der  

 mangler attraktive uddannelsestilbud til nogle grupper af unge, fx de  

 skoletrætte, eller at der består barrierer for utraditionelle  

 uddannelsesvalg, især for piger, som fx kunne nedbrydes gennem  

 kombinationsuddannelser med en blanding af "bløde" og  

 "hårde" elementer.
Det er vigtigt, at det samlede rådgivningssystem bliver i stand til at  

 opfange og bearbejde behov for fornyelser, der kan sikre et  

 uddannelsesmæssigt følgeskab mellem erhvervsuddannelsessystemet og  

 "spydspidsvirksomhederne" i den teknologiske og markedsmæssige  

 udvikling.
Dette kan især være synligt i tilslutning til de stadigt mere  

 omfattende offentlige forsknings- og udviklingsprogrammer (fx om  

 informationsteknologi, bioteknologi og nye materialer), hvor behovet for en  

 koordination med uddannelsespolitikken ofte fremhæves, men hidtil med  

 begrænset gennemslagskraft (overvejende på ingeniøruddannelserne).  

 Tilsvarende opfølgnings- og koordinationsproblemer kan også opstå i  

 tilslutning til offentlige investeringsprogrammer, miljøplaner m.v. (fx  

 havmiljø), hvor det er afgørende at undgå kvantitative og kvalitative  

 flaskehalse og sikre dansk konkurrenceevne i berørte brancher.
Endelig vil  

 der naturligvis altid være en lille del af arbejdspladserne på ethvert  

 fagområde, som teknologisk er særlig avanceret, og som bør kunne inddrages i  

 et gensidigt forpligtende samarbejde om fornyelse af en eksisterende  

 uddannelse - uden at tiden altid er moden til ændring af vekseluddannelsen  

 for alle elever og praktikvirksomheder inden for fagområdet.
Ofte vil  

 problemet kunne løses ved at etablere et nyt speciale, men for en periode kan  

 der også tænkes behov for et egentligt alternativ til en eksisterende  

 uddannelse.
Til § 38 Denne bestemmelse omhandler de faglige udvalgs opgaver.
Ifølge  

 lovforslaget vil der ske en styrkelse af de faglige udvalgs indflydelse i  

 form af et meget vidtgående fagligt selvstyre over de enkelte  

 erhvervsuddannelser.
Til stk. 1 Inden for de regler, som ministeren på grundlag af indstilling fra  

 Erhvervsuddannelsesrådet (ved een eller flere hovedbekendtgørelser ),  

 fastsætter for uddannelserne i almindelighed, er det de faglige udvalg, der  

 for de enkelte godkendte uddannelser, jf. § 1, stk. 3, bestemmer indholdet i  

 regler om - uddannelsens varighed, - uddannelsens struktur, - uddannelsens mål, - eventuelle yderligere rammer for skoleundervisningens indhold, - bedømmelsesplan for så vidt angår områdefag og specialefag og - praktikuddannelsen.
 Da de godkendte uddannelser finansieres ved lovbundne tilskud baseret på  

 årselever og takster pr. årselev, jf. § 19, må de faglige udvalg i deres  

 overvejelser inddrage en økonomisk vurdering.
Til stk. 2 I overensstemmelse med den bestemmelse om varighed, struktur, indhold  

 m.v., der er truffet for den enkelte uddannelse af det faglige udvalg,  

 udformer undervisningsministeren i en uddannelsesbekendtgørelse de  

 nærmere regler om rammerne for uddannelsen.
Ministerens opgave forudsættes i  

 hovedsagen begrænset til en vurdering af, om det faglige udvalgs bestemmelse  

 er i overensstemmelse med lovgivningen og hovedbekendtgørelsen, jf.  

 bemærkningerne til § 4, og en stillingtagen til den foreslåede varighed af  

 skoleundervisningen, jf. § 14.
 Herunder påhviler det ministeriet som regeludstedende myndighed og  

 pædagogisk tilsynsmyndighed i forhold til skolerne at udforme  

 uddannelsesreglerne således, at der sikres råderum for en pædagogisk og  

 økonomisk hensigtsmæssig tilrettelæggelse af skoleundervisningen, og for en  

 lokal toning af uddannelsen, som skolen udvikler i samarbejde med det lokale  

 uddannelsesudvalg og de konkrete praktikvirksomheder.
Til stk. 3 De faglige udvalg fastsætter regler for og afholder eventuelle  

 svendeprøver, jf. § 33, stk. 4.
Til stk. 4 Det foreslås, at de faglige udvalg skal have pligt til at være overvågende  

 og initiativtagende med hensyn til fornyelse af den uddannelse, der er  

 omfattet af det faglige udvalgs virksomhedsområde og tilgrænsende områder.  

 Fører det faglige udvalgs vurdering herefter alene til, at udvalgets  

 uddannelse bør ændres med hensyn til varighed, struktur, indhold m.v.,  

 træffer udvalget i almindelighed selv de ønskelige nye bestemmelser, jf. stk.  

 1.
 Ønskes en ny uddannelse etableret eller en eksisterende uddannelse  

 nedlagt, kræver det undervisningsministerens godkendelse, jf. § 1, stk. 3 og  

 indstilling fra Erhvervsuddannelsesrådet, hvis afgørelsen ikke kan træffes  

 efter almindelige regler, hvorom rådet har afgivet indstilling, jf. § 35,  

 stk. 1, nr. 2.
Forudsat at det, som de faglige udvalg bestemmer, ligger inden for  

 de generelle rammer, vil uddannelsesbekendtgørelsen umiddelbart kunne ændres,  

 og fornyelsen blive gennemført langt hurtigere end i dag.
Hertil  

 kommer, at den foreslåede overgang til rammebekendtgørelser i sig selv  

 åbner for en løbende og fleksibel fornyelse af uddannelserne på lokalt  

 initiativ.
Til stk. 5 I stk. 5 angives en række konkrete afgørelser, som tænkes tillagt de  

 faglige udvalg enten som endelige afgørelser eller under rekurs til  

 Ankenævnet vedrørende Praktikvirksomheder.
Bestemmelserne svarer i det  

 væsentlige til gældende regler.
Til § 39 Bestemmelsen pålægger skolerne sammen med de lokale uddannelsesudvalg, jf.  

 §§ 40 og 41, at fastlægge undervisningens nærmere indhold, jf. bemærkningerne  

 til § 24, og pålægger dem et fornyelsesinitiativ.
 På grundlag af skolens vurdering af fornyelsesforslagets karakter er det  

 skolens opgave at tage stilling til, over for hvem den vil fremsætte  

 forslaget.
 Der henvises i øvrigt til punkterne k og l i indledningen til de  

 almindelige bemærkninger, herunder om, at lovforslaget indebærer en  

 vidtrækkende decentralisering, således at de enkelte skoler bl.a. selv  

 fastlægger deres uddannelsesprofil og det nærmere indhold af de uddannelser,  

 der udbydes på skolen.
Endvidere henvises til kapitel 2 i lovforslaget om erhvervsskoler og til  

 bemærkningerne hertil.
Dette lovforslag er fremsat samtidig med lovforslaget  

 om erhvervsuddannelser.
Til § 40 De her omtalte lokale uddannelsesudvalg vedrørende skolens enkelte  

 uddannelser svarer i væsentlig grad til de cirkulærehjemlede fagkomiteer  

 vedrørende de tekniske skolers grunduddannelser og de undervisningsudvalg,  

 som er hjemlede i bekendtgørelser om grundlæggende teknikeruddannelser.
Dette  

 niveau i rådgivningsstrukturen forudsættes imidlertid tillagt større  

 betydning og foreslås i overensstemmelse hermed fastlagt ved lov.
Et  

 uddannelsesudvalg på en skole kan være fælles for flere af skolens  

 uddannelser.
Udvalgene foreslås i henhold til stk. 1 nedsat af vedkommende skole  

 (bestyrelse). Forslaget svarer således til, hvad der gælder for de  

 grundlæggende teknikeruddannelser, og til hvad der i medfør af teknikerloven  

 gælder for de videregående teknikeruddannelser.
For de erhvervsfaglige  

 uddannelser i øvrigt indebærer bestemmelsen en decentralisering og en  

 styrkelse af bestyrelsens rolle i samarbejdet mellem skolen og den berørte  

 del af arbejdsmarkedet.
De nærmere regler for de lokale uddannelsesudvalgs sammensætning  

 indeholdes i stk. 2 og 3. Organisationsudpegede medlemmer skal  

 udgøre et flertal af medlemmerne.
Skolen kan tilføre udvalget et antal  

 særligt sagkyndige medlemmer.
Bestemmelserne om paritet og geografisk  

 tilknytning gælder for både organisationsudpegede og øvrige medlemmer.
Med  

 formuleringen "det geografiske område, uddannelsen dækker" i stk.  

 2, 4. pkt., er der taget hensyn dels til ønsket om den størst mulige lokale  

 tilknytning, dels til at visse uddannelser kun findes på een bestemt skole og  

 således er landsdækkende.
Det geografiske område er for disse uddannelser  

 derfor hele landet.
I henhold til stk. 3 skal repræsentanter for skolens  

 ledelse og lærere tilforordnes udvalget.
Endvidere kan der tilforordnes en  

 elevrepræsentant samt en repræsentant for arbejdsformidlingen.
Til § 41 Efter denne bestemmelse vil uddannelsesudvalgene få to principielt  

 forskellige opgaver, som dog i praksis vil have berøringsflader:
1) Udvalgene skal rådgive skolen i spørgsmål vedrørende den eller de  

 uddannelser, udvalget omfatter.
I stk. 2 omtales specielt rådgivning med  

 hensyn til de i § 27 omhandlede lokalt tilpassede valgfag, som skolen kan  

 tilbyde eleverne.
 Men rådgivningsreglen er i øvrigt ganske generelt formuleret og bygger på  

 forudsætningen om løbende samråd mellem skole og udvalg med gensidig  

 udveksling af oplysninger og synspunkter.
2) Udvalgene skal virke for samarbejdet mellem skolen og det lokale  

 arbejdsmarked.
Det må således påhvile uddannelsesudvalgene i samarbejde  

 med skolen at virke for placeringen af skolen og dens uddannelsesmuligheder i  

 lokalsamfundet med dets virksomheder, organisationer, andre  

 uddannelsesinstitutioner m.v.
Til kapitel 6 Praktikvirksomhederne Om praktikuddannelsen henvises til kapitel 4, B.
Til § 42 Bestemmelsen i stk. 1, hvorefter det påhviler de faglige udvalg at  

 virke for de bedst mulige uddannelsesmæssige forhold i praktikvirksomhederne,  

 svarer til de gældende regler herom vedrørende lærlinge- og  

 efg-uddannelserne.
 Bestemmelsen i stk. 2, vedrører de faglige udvalgs adgang til  

 virksomheder, som har ansat elever, med henblik på tilvejebringelse af  

 oplysninger om de uddannelsesmæssige forhold i virksomheden.
Til § 43 Vanskeligheder med fremskaffelse af praktikpladser har i en årrække været  

 det alvorligste problem i efg-uddannelserne, omend der i de seneste år har  

 været tendens til en bedring i praktikpladssituationen.
Manglende mulighed  

 for tilvejebringelse af praktikplads har for et meget stort antal elever  

 betydet, at deres uddannelsesforløb er blevet afbrudt.
Der henvises herved  

 til Nordskov Nielsen-udvalget, jf. betænkningens kap. 4 og 5, afsnit 1.
 Bestemmelsen i § 43 indeholder regler, der tager sigte på at skabe bedre  

 muligheder for, at unge, der gennemgår en 1.dels-uddannelse på skole, også  

 kan få den nødvendige praktikplads til at fortsætte vekseluddannelsen.
Bestemmelsen er imidlertid kun et bidrag til realisation af denne  

 målsætning.
Vigtigere er formentlig andre foranstaltninger, såsom udviklingen  

 af nye uddannelser og tilhørende praktikpladsmuligheder, herunder ikke mindst  

 for kvinder, og en styrkelse af vejledningsindsatsen på erhvervsskolerne om  

 uddannelses- og beskæftigelsesmuligheder.
 § 43 angår foranstaltninger med direkte sigte på praktikpladsproblemet.
Til stk. 1 Efter stk. 1 påhviler det - ligesom efter de gældende regler -  

 arbejdsformidlingskontorerne at formidle praktikpladser og i forbindelse  

 hermed at samarbejde med skolerne.
Til stk. 2 Bestemmelsen i stk. 2, der er en ny bestemmelse, men som i et vist  

 omfang modsvarer nuværende praksis, pålægger de faglige udvalg og lokale  

 uddannelsesudvalg ved kontakt med virksomheder at virke for, at der  

 tilvejebringes det antal praktikpladser, der er behov for.
Bestemmelsen om,  

 at også uddannelsesudvalgene skal deltage i arbejdet med at skaffe  

 praktikpladser, er på linie med det generelle synspunkt om de lokale  

 arbejdsmarkeders medindflydelse på og medansvar for  

 erhvervsuddannelsessystemets funktion.
Spørgsmålet om, hvilket antal praktikpladser der er behov for med henblik  

 på en uddannelse, kan ikke besvares præcist, men bestemmelsen angiver, at  

 spørgsmålet må bedømmes ved en afvejning af på den ene side elevernes  

 uddannelsesønsker - hvor mange ønsker den pågældende uddannelse - og på den  

 anden side de forventede fremtidige beskæftigelsesmuligheder på det  

 modsvarende erhvervsområde.
Bedømmelsen skal endvidere ske med henblik på, at  

 udbuddet af praktikpladser bliver alsidigt med hensyn til virksomhedernes  

 størrelse og teknologiudvikling.
Til stk. 3 Arbejdet på tilvejebringelse af praktikpladser involverer flere instanser  

 og funktioner: Arbejdsformidlingen, skolerne, elevvejledningsfunktionen, de  

 faglige udvalg og de lokale uddannelsesudvalg.
Det er vigtigt, at arbejdet  

 organiseres i et rationelt samarbejde, herunder med hensigtsmæssige systemer  

 for informationsudveksling.
Under hensyn hertil foreslås i stk. 3 en  

 bestemmelse, der bemyndiger undervisningsministeren til efter indstilling fra  

 Erhvervsuddannelsesrådet at fastsætte regler om samarbejds- eller  

 informationsordninger.
Til § 44 Denne bestemmelse om statsstøtte i form af rejsehjælp, flyttehjælp,  

 tilskud til boligbevarelse og tilskud til dobbelt husførelse svarer i det  

 væsentlige til § 13 i lov om foranstaltninger vedrørende lære- og  

 praktikpladser m.v. (lovbekendtgørelse nr. 140 af 23. marts 1987). Denne lov  

 foreslås ophævet, jf. lovforslagets § 71.
Til § 45 Til stk. 1 Bestemmelsen i stk. 1 vedrører grundlaget for det faglige udvalgs  

 afgørelse af, om en virksomhed kan godkendes som praktiksted.
 Ved bestemmelsen fastslås det, at afgørelsesgrundlaget er - og principielt  

 alene er - uddannelsesmæssige hensyn (i vid forstand). Der kan og skal lægges  

 vægt på, om virksomheden vil kunne gennemføre praktikuddannelse i  

 overensstemmelse med de praktikregler, der fremgår af lovforslagets § 32, med  

 deres angivelse af uddannelsens formål og af arbejdsområde og funktioner.
Bestemmelsen i stk. 1 indebærer et krav om, at spørgsmålet om, hvorvidt en  

 virksomhed kan godkendes, principielt afgøres ved en konkret vurdering.
Et  

 fagligt udvalg kan således ikke udforme faste regler for sin egen praksis,  

 således at disse regler anvendes som fuldtud afgørende for spørgsmålet om  

 godkendelse eller ikke-godkendelse, men derimod godt vejledende  

 retningslinier.
Til stk. 2 Efter bestemmelsen i stk. 2 fastsætter undervisningsministeren efter  

 indstilling fra Erhvervsuddannelsesrådet regler om det faglige udvalgs  

 behandling af godkendelsessager, herunder regler om frister vedrørende  

 sagsbehandlingen.
 Hovedmålsætningerne for de administrative bestemmelser bør være på den ene  

 side at sikre, at godkendelsesafgørelser træffes på et forsvarligt grundlag,  

 og på den anden side at opnå en behandlingsmåde, der er enkel og hurtig.
Til § 46 Det foreslås i denne bestemmelse at opretholde den gældende ordning i lov  

 om foranstaltninger vedrørende lære- og praktikpladser m.v., hvorefter en  

 afgørelse om at nægte en virksomhed godkendelse som praktiksted kan  

 indbringes for et ankenævn.
 Der foreslås den ændring i den gældende ankenævnsordning, at ankenævnets  

 formand skal være dommer - således om tilfældet hidtil har været i praksis.  

 Endvidere foreslås en udtrykkelig lovbestemmelse om beskikkelse af  

 stedfortrædere for de 4 medlemmer, der beskikkes efter indstilling fra Dansk  

 Arbejdsgiverforening og Landsorganisationen i Danmark.
Til kapitel 7 Elevernes retlige forhold Bestemmelserne omhandler elevernes retlige forhold, hovedsagelig i  

 betydningen retsforholdet mellem elev og praktikvirksomhed, men også  

 retsstillingen mellem elev og virksomhed på den ene side og skole på den  

 anden.
Bestemmelserne er på den ene side ikke så detaljerede som lærlingelovens  

 tilsvarende bestemmelser, men på den anden side noget mere udførlige end  

 bestemmelserne i efg-loven og efg-retsbekendtgørelsen.
Lærlingelovens ordning  

 på dette område er et godt udgangspunkt for valget af de emner, der bør være  

 reguleret i lovform.
Der kan dog foretages en betydelig forenkling med hensyn  

 til intensiteten i reguleringen af de enkelte emner, navnlig hvad angår  

 regler om uddannelsesaftalers ophør.
Til § 47 Efter bestemmelserne reguleres uddannelsen af den  

uddannelsesaftale, der er omtalt i § 3l.
Eleven skal indgå en  

 uddannelsesaftale med en virksomhed, når lovens krav til aftalens parter i  

 øvrigt er opfyldt.
 Kravet til virksomheden er, at den er godkendt til den pågældende  

 uddannelse af det faglige udvalg, jf. § 38.
 Kravet til eleven er, at undervisningspligten efter folkeskoleloven  

 er opfyldt, jf. § 5.
Reglen om, at der skal være indgået en uddannelsesaftale, svarer til, hvad  

 der er forudsat i lærlingeloven og efg-loven om påbegyndelse af en lærlinge-  

 eller efg-2.dels-uddannelse.
Elever, der har indgået en uddannelsesaftale,  

 har krav på at blive optaget på skole til undervisning i overensstemmelse med  

 reglerne for den pågældende uddannelse.
Til stk. 1 Bestemmelsen i stk. 1 om indgåelse af en uddannelsesaftale som  

 betingelse for uddannelsens gennemførelse vedrører både de tilfælde, hvor  

 eleven indleder sin uddannelse med praktikuddannelse, og de tilfælde, hvor  

 eleven indleder sin uddannelse på skole og derefter skifter til  

 praktikuddannelse som sit 1. praktikophold.
Uddannelsesaftalen skal omfatte alle uddannelsens praktik- og skoleophold,  

 herunder en eventuel svendeprøve, bortset fra den del af skoleundervisningens  

 1. del, der måtte ligge før 1. praktikuddannelse.
Dette krav er i  

 overensstemmelse med de gældende krav til lærekontrakter og  

 efg-uddannelsesaftaler.
Kravet er opretholdt som den almindelige hovedregel  

 især af hensyn til elevens interesse i den størst mulige sikkerhed for at  

 kunne afslutte en påbegyndt uddannelse.
Oplysningen om afholdelse af en  

 eventuel svendeprøve er begrundet i, at beslutningen om at afholde  

 svendeprøve alene træffes af det faglige udvalg og således ikke fremgår af  

 uddannelsesbekendtgørelsen.
Til stk. 2 Supplerende kurser, jf. § 16, skal heller ikke være omfattet af  

 uddannelsesaftalen.
Bestemmelsen i stk. 2 er dog formuleret med  

 henblik på den mulighed, at supplerende kurser også kan indgå som element i  

 den enkelte uddannelse som en del af uddannelsen med den virkning, at kurset  

 skal være omfattet af en uddannelsesaftale.
Hovedreglen om, at aftalen skal omfatte hele uddannelsen, er ikke  

 anvendelig i tilfælde, hvor eleven allerede har gennemgået en del af den  

 pågældende uddannelse i henhold til en anden aftale, men hvor denne aftale er  

 blevet afbrudt eller ophævet inden uddannelsens afslutning.
I sådanne  

 tilfælde skal aftalen i overensstemmelse med hidtidig praksis vedrørende  

 lærlinge og efg-elever i henhold til stk. 5 normalt kun omfatte de manglende  

 praktik- og skoleophold.
Den resterende uddannelsestid kan afkortes eller  

 forlænges i særlige tilfælde ved det faglige udvalgs afgørelse efter de  

 almindelige regler i §§ 56-58.
 Det forekommer, at en virksomhed ikke kan godkendes til en hel uddannelse,  

 eller at virksomheden ikke ønsker at påtage sig et helt uddannelsesforløb.  

 Derfor indeholder stk. 1 mulighed for, at flere virksomheder kan  

 være part i en aftale med samme elev.
Til stk. 3 Bestemmelsen i stk. 3 om kombinationsaftaler i form af delaftaler  

 giver sikkerhed for, at det på forhånd er fastlagt, i hvilke  

 uddannelsesperioder eleven og den enkelte virksomhed har gensidige  

 forpligtelser.
Til stk. 4 Bestemmelsen i stk. 4 tager sigte på tilfælde, hvor en virksomhed  

 er godkendt til uddannelsen på betingelse af, at en del af uddannelsen  

 gennemføres på en anden (godkendt) virksomhed.
Det er dog ikke udelukket, at  

 en virksomhed af egen drift vælger at lade eleven udstationere, f.eks. hvis  

 dette skønnes nødvendigt for at opnå en fagligt forsvarlig uddannelse i det  

 konkrete tilfælde.
Der må i fremtiden forventes et øget behov for kombinationsaftaler  

 (delaftaler) og udstationeringsaftaler som følge af ændringer af  

 virksomhedsstrukturen i retning af mere specialiserede virksomheder og  

 udviklingen i retning af bredere grunduddannelser.
For at lette adgangen til  

 delaftaler og udstationeringsaftaler er der derfor i forslaget indarbejdet  

 den forenkling, at aftalerne ikke skal forhåndsgodkendes af de faglige  

 udvalg, når de deltagende virksomheder helt eller delvis er godkendt til  

 uddannelsen.
Det forudsættes, at de faglige udvalg i deres praksis vedrørende  

 godkendelse af virksomheder vil være opmærksomme på muligheden for at  

 godkende på vilkår af, at uddannelsesaftale indgås som kombinationsaftale.  

 Der henvises endvidere til bemærkningerne til § 2, stk. 1.
Til stk. 6 Da kombinationsaftaler giver anledning til særlige retsspørgsmål, f.eks.  

 om prøvetid, ansvarsfordeling, kontakt mellem skole, elev og virksomhed m.v.,  

 foreslås en bestemmelse, hvorefter der skal fastsættes regler om sådanne  

 særlige spørgsmål.
Til § 48 Til stk. 1 Bestemmelsen gælder undervisning under de enkelte uddannelsers forløb og  

 omfatter både elevens pligt til at deltage og virksomhedens pligt til at  

 give eleven den fornødne frihed fra arbejdet i virksomheden med henblik på  

 fremmødet på skolen.
Bestemmelsen indebærer tillige forudsætningsvis -  

 som hidtil - at eleven i undervisningsperioder med heldagsundervisning  

 opfylder sin del af aftalen ved at møde til undervisning.
Virksomheden kan  

 altså ikke kræve elevens tilstedeværelse på praktikstedet, selv om den  

 normale arbejdstid delvis er placeret uden for den daglige eller ugentlige  

 undervisningstid, fx lørdag og søndag.
Til stk. 2 Eleverne indkaldes af skolen til undervisning i overensstemmelse med  

 uddannelsesreglernes fastlæggelse af uddannelsens skole- og praktikophold.
De  

 nærmere regler om indkaldelsen vil angå spørgsmål om meddelelse til parterne  

 om indkaldelsen inden for visse frister, om hvilken skole der indkalder, og  

 om administrative procedurer i øvrigt, herunder om blanketter m.v.
Til stk. 3 Efter bestemmelsen i stk. 3 skal undervisningsministeren fastsætte  

 regler om elevers adgang til ophold på skolehjem i forbindelse med  

 skoleundervisningen.
 Skolehjem er inden for lærlinge- og efg-uddannelserne den traditionelle  

 betegnelse for en institution, som yder kost og logi samt tilbud om  

 fritidsbeskæftigelse m.v. til lærlinge og efg-elever under skoleophold.
 Baggrunden for skolehjemmene er navnlig, at lærlinge- og  

 efg-uddannelsernes praktikdele foregår på virksomheder spredt over hele  

 landet, medens skoleundervisningen på grund af de enkelte uddannelsers  

 elevtal for de fleste uddannelsers vedkommende kun finder sted på få skoler,  

 eventuelt en enkelt skole.
 På baggrund af, at uddannelserne er ungdomsuddannelser, og for at fremme,  

 at lærekontrakter og uddannelsesaftaler kan indgås ubundet af  

 skoleundervisningens lokalisering, er skolehjemmene et tilbud om, at de unges  

 forholdsvis kortvarige, nødvendige bopælsskift kan ske pædagogisk forsvarligt  

 og uden væsentlige økonomiske og praktiske ulemper for den enkelte.
 Der vil også i fremtiden være behov for en skolehjemsordning i tilknytning  

 til erhvervsskolerne m.fl., selv om der gennemføres en bedre geografisk  

 spredning af uddannelserne, og selv om skolehjemsbehovet også forudsættes  

 formindsket, efterhånden som målsætningen om, at uddannelserne samles i færre  

 og bredere uddannelser, bliver realiseret.
Til § 49 Bestemmelsen fastsætter, at retsvirkningen af, at en elev uberettiget  

 forsømmer undervisningen eller groft overtræder skolens ordensregler, kan  

 være udelukkelse fra fortsat undervisning.
Denne meget indgribende sanktion forudsættes kun anvendt i meget alvorlige  

 tilfælde, og det fremgår af bestemmelsens formulering, at der forinden skal  

 være forsøgt med mindre vidtgående foranstaltninger.
Sådanne kan fx være  

 samtaler, advarsler, midlertidig hjemsendelse, indkaldelse til et fornyet  

 skoleophold eller overflytning til en anden skole.
 Bestemmelsen skal sammenholdes med § 61, hvorefter en uddannelsesaftale  

 bortfalder i tilfælde af, at eleven udelukkes fra undervisning, der er  

 omfattet af aftalen.
Til § 50 Til stk. 1 Bestemmelsen angår tilbud om skoleundervisning, der supplerer  

 undervisningen under uddannelserne.
Der sigtes navnlig til tilbud om, at  

 eleven helt eller delvis på ny gennemgår et allerede helt eller delvis  

 gennemført skoleophold, som på grund af sygdom eller af andre grunde ikke har  

 givet eleven det fornødne udbytte.
Den supplerende undervisning kan dog også  

 være begrundet i mangler ved oplæringen i virksomheden.
Det forudsættes, at tilbud om supplerende undervisning kommer i stand i et  

 samarbejde mellem skolen, eleven og virksomheden.
Det vil ikke være en retlig  

 forpligtelse for uddannelsesaftalens parter at modtage et sådant tilbud.
Men  

 et fremsat tilbud, som ikke er accepteret, kan få betydning under en eventuel  

 senere tvistighedssag om misligholdelse af aftalen m.v.
 Bestemmelsen skal sammenholdes med § 57, stk. 1, nr. 2, jf. stk. 2 og 3,  

 om forlængelse af uddannelsesaftalen samt med § 60, stk. 4, om, at deltagelse  

 i supplerende undervisning ikke kan begrunde, at aftalen ophæves ud fra et  

 misligholdelses- eller forudsætningssynspunkt.
Til stk. 2 Ved bestemmelsen tillægges der skolerne kompetence til at træffe afgørelse  

 om meritoverførsel, således at eleven fritages for dele af  

 skoleundervisningen efter generelle regler, hvorefter fritagelse under visse  

 betingelser skal ske, samt på grundlag af en vurdering af individuelle  

 forhold.
Der henvises til bemærkningerne til § 14, stk. 8.
Til § 51 Af hensyn til at sikre velordnede forhold omkring aftalernes indhold og  

 gennemførelse findes det nødvendigt at opretholde kravet om, at aftalen skal  

 indgås på en godkendt formular.
Den godkendes af  

 undervisningsministeren efter indstilling fra Erhvervsuddannelsesrådet, jf. §  

 35. Det findes endvidere nødvendigt at opretholde en offentlig  

registrering af aftalerne og en vis kontrol med indgåede  

 aftalers lovlighed.
Registreringen er nødvendig for at skabe overblik over  

 praktikpladssituationen og give grundlag for både lokale og centrale  

 initiativer og behovsvurderinger.
Kontrollen med aftalernes lovlighed tjener  

 fortrinsvis parternes interesse i, at indgåede aftaler faktisk fører til den  

 tilsigtede uddannelse på vilkår, som på forhånd er afklarede.
Det  

 forudsættes, at den pågældende myndighed som led i sin aftalekontrollerende  

 virksomhed yder parterne vejledning og rådgivning om aftalen og den  

 pågældende uddannelse.
Disse opgaver har hidtil været varetaget af arbejdsformidlingen, som også  

 fortsat må anses for at være bedst egnet til disse funktioner.
Lovforslaget  

 fastlægger dog ikke en bestemt kompetencefordeling på dette område.
Til § 52 De dispositioner, der sigtes til i bestemmelsen, er navnlig ophævelse  

 efter gensidig overenskomst, jf. § 59, stk. 1, og bemærkningerne hertil,  

 ophævelse af aftalen inden for prøvetiden, jf. § 59, stk. 2, erklæring om  

 ophævelse efter § 60, afslutning af privat forlig om erstatning m.v. eller  

 forlig i henhold til § 62, stk. 1, gennemførelse af sag for Tvistighedsnævnet  

 efter § 62, stk. 2, samt aftaler om forlængelse af uddannelsestiden i henhold  

 til § 57.
Til § 53 Efter denne bestemmelse skal undervisningsministeren fastsætte nærmere  

 regler om uddannelsesaftalers registrering, jf. bemærkningerne til § 51.  

 Sådanne regler findes nu i Undervisningsministeriets cirkulære af 6. august  

 1982 om arbejdsformidlingskontorernes registrering af uddannelsesaftaler og  

 godkendelse af lærekontrakter samt om indmeldelse af elever og lærlinge til  

 skoleundervisning.
Til § 54 Til stk. 1 Alle elever med uddannelsesaftale har - svarende til efg-ordningen - krav  

 på løn under hele den del af uddannelsen, som aftalen omfatter.
Til stk. 2 I overensstemmelse med de hidtidige regler i lærlingeloven foreslås med  

 hensyn til størrelsen af den obligatoriske mindsteløn den almindelige  

 ordning, at mindstelønnen fastsættes i kollektive overenskomster inden for  

 uddannelsesområdet.
Virkningen af denne ordning er, at  

 overenskomstparterne aftaler mindstelønnen med bindende virkning for alle  

 virksomheder og elever inden for uddannelsesområdet, uanset om virksomheden  

 og eleven i det konkrete tilfælde er medlem af de forhandlingsberettigede  

 organisationer.
Spørgsmål om forhandlingsretten afgøres i øvrigt ved hjælp af  

 de almindelige fagretlige regler.
Til stk. 3 og 4 Med hensyn til uddannelsesområder, som ikke er omfattet af en kollektiv  

 overenskomst, foreslås, at mindstelønnen fastsættes af et lønnævn.
Lønnen vil  

 typisk kunne fastsættes med udgangspunkt i overenskomster på beslægtede  

 områder.
Denne regel svarer til lærlingelovens og efg-lovens bestemmelser,  

 men i en forenklet udformning.
Til § 55 Til stk. 1 Ved bestemmelsen henføres de ansættelsesforhold, der bygger på  

 uddannelsesaftaler, til lovgivningens og overenskomsternes almindelige regler  

 om ansættelses- og arbejdsvilkår m.v. i det omfang, det er foreneligt med  

 uddannelsen.
Forbeholdet angår dels ansættelsesforholdets uddannelsesformål,  

 dels de særlige bestemmelser, der fastsættes i lovforslagets øvrige  

 bestemmelser eller fastsættes i administrative regler i henhold hertil, fx om  

 aftalens indgåelse og ophør, prøvetid, aflønning og afgørelse af tvistigheder  

 mellem parterne.
Det bør som hovedregel overlades til fastsættelse gennem kollektive  

 overenskomster og lovgivningen vedrørende arbejdsmarkedet, hvilke regler der  

 skal gælde for elevernes retsstilling, i sammenhæng med tilsvarende regler  

 for arbejdstagere i øvrigt.
Udgangspunktet bør herefter være, at der  

 gælder samme retsstilling for elever som for andre arbejdstagere.
Hvor  

 der måtte være særlige behov for det, kan der i overenskomsterne eller den  

 pågældende lovgivning fastsættes særlige regler for eleverne, således som det  

 fx er sket i ferieloven.
Dog er der behov for at fastsætte særlige regler om  

 uddannelsessaftalers indgåelse og ophør, om prøvetid og aftalernes varighed  

 samt om afgørelse af tvistigheder mellem aftalens parter og enkelte andre  

 bestemmelser til sikring af uddannelsesformålet.
Sådanne regler bør  

 fastsættes i lovform, da de til dels indebærer en fravigelse fra  

 aftalefriheden eller fra anden lovgivning, fx funktionærloven.
 Lovforslaget er udarbejdet i overensstemmelse med disse grundsynspunkter.  

 Den lovgivning, der sigtes til i stk. 1, er navnlig:
 Lovgivning, som har udtrykkelige særregler om lærlinge og efg-elever (og  

 som derfor i lovteknisk henseende bør ajourføres i konsekvens af dette  

 lovforslag):
- Funktionærloven - Ferieloven - Lov om arbejdsformidling og arbejdsløshedsforsikring - Lov om lønmodtageres retsstilling ved virksomhedsoverdragelse - Lov om umyndighed og værgemål.
 Lovgivning uden særlige regler om lærlinge og efg-elever:
- Dagpengeloven (sygdom og graviditet m.v.) - Lov om barselsorlov m.v.
- Lov om offentlig sygesikring - Medhjælperloven - Arbejdsmiljøloven - Lov om arbejdsskadeforsikring - Lov om Arbejdsmarkedets Tillægspension (ATP) - Lov om Lønmodtagernes Garantifond (LG) - Lov om Arbejdsmarkedsuddannelsesfonden (AUD).
Til stk. 2 Stk. 2 svarer til bestemmelser for lærlinge og efg-elever.
Der findes  

 fortsat at være behov for en sådan regel om arbejdsindholdet til beskyttelse  

 af eleven mod misbrug og til sikring af, at de uddannelsesmæssige mål kan  

 nås.
Til § 56 Ved bestemmelsen tillægges der de faglige udvalg kompetence til at træffe  

 afgørelse om meritoverførsel, således at uddannelsestiden (og dermed  

 praktiktiden) afkortes på grundlag af tidligere uddannelse eller  

 beskæftigelse.
Bestemmelsen skal sammenholdes med § 14, stk. 8, om  

 fastsættelse af generelle regler, hvorefter fritagelse under visse  

 betingelser skal ske.
Det bør tilstræbes, at der gives sådanne obligatoriske  

 regler om meritoverførsel for større grupper af uddannelsessøgende.
Men der  

 bør også være mulighed for, at afgørelse kan træffes på grundlag af friere  

 overvejelser i konkrete tilfælde, hvor sådanne generelle regler ikke kan  

 anvendes.
Det er dette, bestemmelsen tager sigte på.
Om skolernes kompetence  

 til at fritage elever for dele af skoleundervisningen henvises til § 50, stk.  

 2.
Til § 57 Til stk. 1 og 2 Efter bestemmelsens stk. 1 kan parterne under nærmere angivne  

 betingelser med bindende virkning aftale at forlænge uddannelsestiden,  

 når eleven har været fraværende fra virksomheden på grund af sygdom af  

 længere varighed, graviditet m.v. eller deltagelse i supplerende  

 skoleundervisning.
Der er samtidig indført en mulighed for, at parterne kan aftale nedsat  

 arbejdstid eller arbejdsfrihed mod tilsvarende forlængelse af  

 uddannelsestiden for elever, som på grund af særlige omstændigheder ikke vil  

 kunne gennemføre på normal tid.
Hermed åbnes der mulighed for at tilpasse  

 erhvervsuddannelserne til marginale grupper af unge (handicappede og  

 eliteidrætsudøvere for at nævne et par eksempler), og der skabes en parallel  

 til fleksibiliteten i de gymnasiale uddannelser.
I forhold til de gældende regler indeholder den foreslåede bestemmelse den  

 nydannelse, at parterne kan aftale en forlængelse, uden at aftalen skal  

 godkendes.
Hvis den aftalte forlængelse overstiger det faktiske fravær, er  

 aftalen dog kun gyldig med det faglige udvalgs godkendelse, jf. stk. 2.
 Det forudsættes, at regler om uddannelsesaftalers registrering m.v., som  

 udfærdiges i henhold til § 53, kommer til at indeholde regler om underretning  

 af det faglige udvalg om indgåede aftaler om forlængelse.
Til stk. 3 I stk. 3 er der, for det tilfælde, at parterne ikke er enige om  

 forlængelsen, medtaget en bestemmelse om, at det faglige udvalg kan fastsætte  

 en forlængelse efter ansøgning fra en af parterne, når eleven har været  

 fraværende fra virksomheden af en af de nævnte grunde.
 Bestemmelserne i § 57 er en forenkling af de nugældende  

 bestemmelser for lærlinge og efg- elever.
Til § 58 Afkortning eller forlængelse af uddannelsestiden kan komme på tale  

 i andre tilfælde end dem, der er nævnt i §§ 56 og 57.
 Afkortning, som ikke er begrundet i meritoverførsel, kan fx tænkes som  

 følge af afbrydelse af aftalen ved virksomhedsophør kort før uddannelsens  

 afslutning.
Forlængelse, der ikke er begrundet i et fravær som omtalt i § 57, kan  

 tænkes i andre tilfælde af fravær eller midlertidig afbrydelse af  

 uddannelsen, fx ved straffuldbyrdelse.
Forlængelse vil også kunne forekomme,  

 hvis eleven ikke består en afsluttende faglig prøve.
Forlængelsen kan efter  

 omstændighederne være et egnet alternativ til ophævelse af aftalen på grund  

 af misligholdelse.
 § 58 svarer til de nugældende bestemmelser for lærlinge og efg-elever.
Til § 59 Arbejdsaftaler kan i almindelighed bringes til ophør ved en af parternes  

 erklæring, eventuelt efter en særlig opsigelsesprocedure m.v., uden at der  

 foreligger misligholdelse hos den anden part, og uden at en forudsætning for  

 aftalen har vist sig urigtig eller er bristet.
I mange ansættelsesforhold er  

 adgangen til opsigelse og eventuelt spørgsmål om fratrædelsesgodtgørelse  

 ordnet ved lov eller kollektiv overenskomst.
 Under hensyn til, at uddannelsesaftaler har et videregående formål i  

 forhold til arbejdsaftaler i almindelighed, er denne regulering af  

 opsigelsesadgangen ikke tilstrækkeligt betryggende for uddannelsesaftalens  

 parter.
Som en videreførelse af principperne i lærlingeloven og reglerne i  

 efg-retsbekendtgørelsen foreslås derfor i stk. 1 en bestemmelse om, at  

 en uddannelsesaftale ikke kan ophøre ved en af parternes erklæring, men  

 kun hvis parterne er enige om det.
Uopsigeligheden modificeres dog i  

stk. 2 (3 måneders prøvetid).
 Stk. 3. indeholder en bestemmelse om forlængelse af prøvetiden.
Til §§ 60 og 61 Selv om en uddannelsesaftale som udgangspunkt er uopsigelig, kan der dog  

 være tilfælde, hvor det er nødvendigt at kunne bringe en aftale til ophør.
 Lærlingeloven indeholder en udførlig opregning af grunde, der kan føre til  

 lærekontrakters bortfald eller ophævelse.
Derimod indeholder efg-retsbekendtgørelsen meget enkelt formulerede regler  

 om ophævelse på grund af væsentlig misligholdelse eller på grundlag af  

 urigtige eller bristede, væsentlige forudsætninger.
Hertil kommer en  

 bestemmelse om, at aftalen bortfalder, hvis eleven udelukkes fra  

 skoleundervisningen.
Til § 60 Bestemmelserne i stk. 1 og 2 svarer til efg-retsbekendtgørelsens  

 bestemmelser og knytter hæveadgangen til væsentlig misligholdelse og urigtige  

 eller bristede, væsentlige forudsætninger.
Stk. 3 svarer ligeledes til  

 efg-bestemmelserne, hvorefter der gælder en frist på l måned for at gøre  

 hævegrunden gældende.
Stk. 4 præciserer, når den sammenholdes med §  

 57, stk. 1, nr. 2, at deltagelse i supplerende skoleundervisning ikke  

 medfører hævebeføjelse, men alene kan begrunde forlængelse af  

 uddannelsestiden.
Til § 61 Bestemmelsen medfører, at aftalen bortfalder i tilfælde, hvor eleven helt  

 udelukkes fra skoleundervisningen.
Bestemmelsen betyder ikke, at aftalen  

 bortfalder, hvis eleven hjemsendes midlertidigt med henblik på senere fornyet  

 gennemgang af skoleopholdet efter reglerne om supplerende undervisning, jf. §  

 50, stk. 1.
Til §§ 62 og 63 Tvistigheder mellem et læreforholds parter afgøres som hovedregel  

 ved lærlingevoldgiftsret efter lærlingelovens § 27, jf. bekendtgørelse  

 nr. 202 af 10. april 1987. Tvistigheder mellem parterne i en  

efg-uddannelse afgøres af det tvistighedsnævn, der er nedsat i  

 henhold til efg-lovens § 11.
Det foreslås, at det under efg-loven etablerede tvistighedsnævn  

 videreføres.
Behovet for at indbringe sager til afgørelse for nævnet kan  

 også i fremtiden begrænses gennem regler om, at tvistigheder så vidt muligt  

 søges forligt ved en indsats fra organisationerne i det faglige udvalg eller  

 de lokale uddannelsesudvalg, jf. § 41, stk. 3. Det har i praksis vist  

 sig, at der kan findes en løsning på et stort antal sager ad denne vej, i  

 mange tilfælde ved lokale forligsforhandlinger.
 Det samlede sagsantal for det nye tvistighedsnævn må derfor påregnes at  

 blive noget mindre end summen af de hidtidige sager for  

 lærlingevoldgiftsretterne og Tvistighedsnævnet.
Til § 62 Det er obligatorisk, at tvistigheder, som parterne ikke selv kan løse, før  

 indbringelse for tvistighedsnævnet forelægges for det faglige udvalg, der  

 skal søge at tilvejebringe forlig, jf. stk. 1.
 Tvistighedsnævnet kan også tage stilling til spørgsmål om erstatning til  

 eleven ved overtrædelse af lovens bestemmelser i tilfælde, hvor der er strid,  

 om en uddannelsesaftale overhovedet er indgået.
 Det forudsættes, at det faglige udvalg så vidt muligt overlader til lokale  

 organisationsrepræsentanter, eventuelt de lokale uddannelsesudvalg, jf. § 41,  

 stk. 3, at udføre opgaven, eller at forligsmøderne i hvert fald gennemføres i  

 lokalområdet.
Til § 63 Bestemmelsen handler om Tvistighedsnævnet og dets sammensætning.
Det  

 foreslås fastsat, at formanden skal være dommer.
Den nuværende formulering i  

 efg-loven af kravene til formanden betyder stort set alene, at formanden skal  

 være jurist.
I praksis har formanden altid været dommer.
Til § 64 Til stk. 2 Nævnet kan - og kan på den anden side også kun - tage stilling til  

 fortolkning af en kollektiv overenskomst, hvis nævnets faste medlemmer er  

 enige derom.
Der har i praksis vist sig behov for en regel til afgørelse af,  

 hvorvidt sådanne spørgsmål afgøres af nævnet eller - eventuelt præjudicielt -  

 skal henskydes til afgørelse ad almindelig fagretlig vej.
Til stk. 4 I henhold til § 62, stk. 3, kan en tvistighed ikke i første omgang  

 indbringes for domstolene.
Derimod kan Tvistighedsnævnets afgørelser i  

 henhold til stk. 4 indbringes for domstolene.
Til § 65 Til stk. 1 Bestemmelsen er en i princippet uændret videreførelse af lærlingelovens  

 bestemmelser om, at en lærling også under skoleophold er omfattet af  

 arbejdsgiverens risiko og forsikringsordning i henhold til lov om  

 arbejdsskadeforsikring.
 Bestemmelsen skal sikre, at alle elever med uddannelsesaftale klart er  

 omfattet af lov om arbejdsskadeforsikring, også under skoleophold, der er  

 omfattet af aftalen.
Til stk. 2 Bestemmelsen er ny i forhold til den hidtidige lovgivning.
Med  

 bestemmelsen bliver elever ved tilskadekomst under skoleophold, der ikke er  

 omfattet af en uddannelsesaftale, stillet på samme måde som elever med  

 uddannelsesaftale, dog kun for så vidt skaden skyldes undervisning under  

 arbejdspladslignende forhold.
Herved er fx undervisning i teorilokaler,  

 laboratorieundervisning og idrætsundervisning typisk undtaget, medens reglen  

 vil omfatte værkstedsundervisning og lignende.
Det vil bero på  

 omstændighederne i hver enkelt sag, om denne erstatningsbetingelse er  

 opfyldt.
Hvis betingelsen ikke er opfyldt, vil erstatningsspørgsmålet skulle  

 afgøres efter de almindelige regler om erstatningsansvar.
 Den afgørende følge af, at forholdet bringes ind under regler svarende til  

 lov om arbejdsskadeforsikring, er, at eleven efter tilskadekomst får  

 erstatning, uanset om skolen kan gøres ansvarlig for skaden efter almindelige  

 erstatningsregler.
Der er inden for erhvervsuddannelserne et særligt og væsentligt behov for  

 en erstatningsordning, der hviler på loven om arbejdsskadeforsikring.
Elever  

 med uddannelsesaftale vil være - og har også hidtil været - omfattet af stk.  

 1; elever, der indleder en erhvervsuddannelse på skole og ikke har nogen  

 uddannelsesaftale, bør imidlertid ikke behandles anderledes.
En væsentlig del  

 af undervisningen foregår under anvendelse af maskiner, indretninger, værktøj  

 og materialer m.v., der indebærer skaderisici.
Elever på  

 specialarbejderskolerne og kursister i arbejdsmarkedsuddannelser  

 (efteruddannelse af faglærte) på erhvervsskolerne er da også omfattet af  

 erstatningsordninger.
Til kapitel 8 Forskellige bestemmelser Til § 66 Til stk. 1 Det foreslås, at undervisningsministeren ved anvendelse af et  

 rådighedsbeløb (omstillingspulje) får mulighed for efter indstilling  

 fra Erhvervsuddannelsesrådet at yde supplerende tilskud til nye uddannelser i  

 en indkøringsperiode.
Iværksættelse af en ny uddannelse vil typisk medføre  

 udgifter, der ikke kan rummes inden for de almindelige tilskudssatser efter §  

 19, således ekstraordinære udstyrsudgifter, udgifter til læreruddannelse og  

 markedsføring (information og vejledning). Det er udgifter af denne art,  

 bestemmelsen tager sigte på.
 Omstillingspuljen vil kunne tilgodese en hurtig omstilling og vil således  

 være et middel i den uddannelsespolitiske styring med henblik på at fremme  

 områder, hvor der skønnes at være et udækket behov for uddannelse.
Med henblik på at sikre tilstrækkelig og hurtig tilvejebringelse af  

 fagligt solide grundlag for fornyelser i uddannelsessystemet er det  

 nødvendigt, at der er et rimeligt bevillingsmæssigt grundlag for analyse-  

 og prognosearbejde og for forsøgs- og udviklingsarbejde.
Det foreslås  

 derfor, at der på de årlige finanslove afsættes et særskilt rådighedsbeløb (  

forsøgspulje ) hertil.
Initiativer til arbejde af den her omtalte art bør kunne tages af alle  

 uddannelsessystemets aktører, herunder - foruden af ministeren - af  

 Erhvervsuddannelsesrådet, faglige udvalg og skoler.
Anvendelsen af  

 rådighedsbeløbet må ske på grundlag af foreliggende projekter eller  

 projektideer.
Til stk. 2 Erhvervsuddannelsesrådet afgiver indstilling om prioritering af  

 projekterne og projektideerne.
Til § 67 Under hensyn til forventningerne om en fortsat hurtig erhvervsmæssig og  

 samfundsmæssig udvikling, herunder ikke mindst en teknologisk udvikling, kan  

 der ud over forsøgsvirksomhed inden for lovens rammer blive behov for  

 forsøgsvirksomhed, der ikke rummes inden for loven.
Det er derfor nødvendigt  

 med en vidtgående dispensationsbestemmelse.
Efter forslaget kan enhver af  

 lovens bestemmelser fraviges af undervisningsministeren efter indstilling fra  

 Erhvervsuddannelsesrådet, jf. § 35, hvis det sker for at fremme  

 uddannelsesforsøg.
Det forudsættes, at sådanne forsøg afvikles og evalueres  

 inden for et på forhånd fastlagt og begrænset åremål.
Til § 68 Bestemmelsen er en lovfæstning af den hidtidige retstilstand, hvorefter  

 klager over afgørelser om fx optagelse og meritoverførsel kan indbringes for  

 Direktoratet for Erhvervsuddannelserne.
Til § 69 Bestemmelsen svarer til bestemmelser i bl. a. lærlingeloven og efg-loven.
Til kapitel 9 Ikrafttrædelses- og overgangsbestemmelser Til § 70 Ifølge stk. 1 forudsættes loven at træde i kraft 1. januar  

 1991. Det samme gælder lovforslaget om erhvervsskoler, der er fremsat  

 samtidig hermed.
 Flere væsentlige elementer i reformen kræver imidlertid nærmere  

 forberedelse, herunder rådgivning om administrativ regelfastsættelse og om  

 reformens nærmere gennemførelse på de enkelte uddannelsesområder, før  

 reformen kan få virkning.
 Det er derfor væsentligt, at Erhvervsuddannelsesrådet nedsættes så  

 tidligt, at det kan medvirke aktivt til forberedelsen af lovens ikrafttræden.  

 Bestemmelsen i stk. 2 angiver i overensstemmelse hermed, at § 34 om  

 rådets nedsættelse træder i kraft før de øvrige bestemmelsers ikrafttræden og  

 med det nævnte sigte, og det forudsættes, at nedsættelsen finder sted snarest  

 efter lovens kundgørelse.
 Bestemmelsen i stk. 3 handler om uddannelser, der er påbegyndt,  

 men ikke afsluttet inden lovens ikrafttræden.
Efter bestemmelsen i 1. pkt., skal undervisningsministeren, efter  

 indstilling fra Erhvervsuddannelsesrådet, fastsætte regler om, i hvilket  

 omfang den nye lovgivning finder anvendelse i disse tilfælde.
Bestemmelsen  

 skal ses i sammenhæng med lovforslagets § 71 om den lovgivning, der  

 forudsættes ophævet ved lovens ikrafttræden.
Bestemmelsen har til formål at  

 sikre, at uddannelser, der er påbegyndt under den hidtidige lovgivning, kan  

 afsluttes uden tab af uddannelsestid for de uddannelsessøgende, og uden at  

 der foretages urimelige indgreb i bestående aftaleforhold, fx med hensyn til  

 lønspørgsmål.
Ved de omhandlede regler kan hidtidige bestemmelser opretholdes  

 for igangværende uddannelsesforhold, og det kan på den anden side bestemmes,  

 at den nye lovgivning eller dele heraf skal anvendes ved siden af eller i  

 stedet for hidtidige regler.
Det forudsættes, at reglerne for så vidt angår en række generelle  

 spørgsmål bliver fælles for hele uddannelseskategorier; dette gælder fx  

 spørgsmål om elevernes retsstilling.
Omvendt må der påregnes at være behov  

 for særlige overgangsregler for de enkelte uddannelser med hensyn til især  

 undervisningens struktur og indhold samt bedømmelser af elevernes udbytte af  

 undervisningen.
De regler, ministeren skal fastsætte efter indstilling fra  

 Erhvervsuddannelsesrådet, må med hensyn til sådanne bestemmelser indeholde  

 bemyndigelser til de faglige udvalg.
 Efter bestemmelsen i 2. pkt., skal ministeren efter indstilling fra  

 Erhvervsuddannelsesrådet - for så vidt det efter 1. pkt. bestemmes, at  

 hidtidige regler skal finde anvendelse - tillige fastsætte regler om  

overførelse af den virksomhed, der påhviler de rådgivende organer m.v.  

 efter de hidtidige regler, til de organer, der skal nedsættes efter den nye  

 lov.
Bestemmelsen indebærer således, at de hidtidige organer skal nedlægges,  

 således at der ikke i overgangsperioden kommer til at bestå flere organer af  

 til dels samme art inden for de enkelte uddannelsesområder.
Der vil i det  

 omfang, hidtidige regler skal finde anvendelse, især blive tale om at  

 overføre beføjelser fra Lærlingerådet, erhvervsuddannelsesudvalgene og til  

 dels Erhvervsuddannelsesrådet til organer nedsat efter den nye lov.
De  

 beføjelser, der nu tilkommer Ankenævnet vedrørende Læresteder og  

 Praktikvirksomheder, Tvistighedsnævnet og lærlingevoldgiftsretterne,  

 forudsættes i det hele overført til de nye tilsvarende organer.
De forudsatte  

 kompetenceoverførsler forventes at kunne foretages uden særlige  

 vanskeligheder, navnlig under hensyn til, at de kun skal have virkning for  

 uddannelser, der er påbegyndt, men ikke afsluttet (eller afbrudt) inden  

 lovens ikrafttræden.
Til § 71 Til stk. 1 og 2 Efter bestemmelsen i stk. 1 ophæves lærlingeloven og  

efg-loven samt loven om foranstaltninger vedrørende lære- og  

 praktikpladser m.v. fra tidspunktet for den nye lovs ikrafttræden (1.  

 januar 1991). Bestemmelserne i den sidstnævnte lov forudsættes afløst af  

 bestemmelserne i §§ 44, 46 og 53 og regler fastsat administrativt efter disse  

 bestemmelser.
 Efter lovforslaget om erhvervsskoler forudsættes endvidere følgende love  

 ophævet fra 1. januar 1991:
 Lov om godkendelse af handelsskoler, tekniske skoler og tilskud m.v. til  

 disse skoler (tilskudsloven), jf. lovbekendtgørelse nr. 178 af 2. april 1987  

 som ændret ved § 10 i lov nr. 351 af 1. juli 1988, lov om undervisningen  

 på de godkendte handelsskoler, jf. lovbekendtgørelse nr. 974 af 19.  

 december 1986, og lov om tekniske skoler, teknika og teknologiske  

 institutter, jf. lovbekendtgørelse nr. 38 af 22. januar 1987.
Efter ikrafttrædelsestidspunktet vil der ikke kunne påbegyndes uddannelser  

 efter den tidligere lovgivning, og de rådgivende organer m.v., der er nedsat  

 efter denne lovgivning, nedlægges.
Med hensyn til konsekvenserne heraf for  

 igangværende uddannelsesforhold henvises til § 70, stk. 3, og bemærkningerne  

 hertil.
 Efter bestemmelsen i stk. 2 kan regler, der er fastsat med hjemmel  

 i lærlingeloven, efg-loven og loven om foranstaltninger vedrørende lære- og  

 praktikpladser m.v., forblive i kraft indtil videre.
 I henhold til forslaget til lov om erhvervsskoler gælder dette også  

 regler, der er fastsat med hjemmel i de 2 uddannelseslove og den gældende  

 tilskudslov, der alle foreslås ophævet ved ikrafttrædelsen af  

 erhvervsskoleloven, herunder uddannelsesregler, der er udstedt med  

 hjemmel i tilskudsloven.
 En række hjemler i disse 3 love erstattes af hjemler i den foreslåede  

 erhvervsuddannelseslov, mens andre hjemler dækkes af en generel bestemmelse i  

 den foreslåede erhvervsskolelov.
Med hjemmel i § 2 i loven om undervisningen på de godkendte  

 handelsskoler er der bl.a. fastsat regler om handelsmedhjælpereksamen  

 (lærlingeundervisning inden for handels- og kontorområdet). Denne  

 undervisning indgår i lovforslaget om erhvervsuddannelser.
Handelsskolelovens  

 § 2 har imidlertid endvidere dannet hjemmel for udstedelse af regler om bl.a.  

 HHX-uddannelsen, der ikke er omfattet af erhvervsuddannelseslovforslaget.
 Med hjemmel i § 9 i loven om bl.a. tekniske skoler er der  

 udstedt regler om eksamenskommissionen for de tekniske skoler.
Med hjemmel i den gældende tilskudslovs § 2 er der bl.a. fastsat  

 regler om de grundlæggende teknikeruddannelser.
Disse uddannelser indgår nu i  

 forslaget til lov om erhvervsuddannelser.
Tilskudslovens § 2 har imidlertid  

 endvidere dannet hjemmel for udstedelse af regler for bl.a.
HTX-uddannelsen,  

 der ikke er omfattet af erhvervsuddannelseslovforslaget.
Ophævelsen af disse 3 love indebærer således, at de hidtidige lovhjemler  

 for flere uddannelsesregler falder bort.
Der er derfor i § 1, stk. 2,  

 i lovforslaget om erhvervsskoler opretholdt en generel bestemmelse, der - så  

 længe der ikke findes særlige uddannelseslove på områderne - sikrer fortsat  

 hjemmel for regler vedrørende uddannelser, der som fx HTX og HHX som nævnt  

 ikke er omfattet af lovforslaget om erhvervsuddannelser.
Til stk. 3 I henhold til § 56 i lov om arbejdsmarkedsuddannelser kan  

 arbejdsministeren fastsætte regler om økonomisk støtte til specialarbejdere  

 m.fl. under faglig oplæring.
Støttemuligheden omfatter kun støtte under  

 lærlingeuddannelse.
Efter reglerne i Arbejdsministeriets bekendtgørelse nr.  

 452 af 4. juli 1986 ydes den økonomiske støtte til lærlinge, der er fyldt 19  

 år, og som i mindst det sidste år før læreforholdets begyndelse har været  

 beskæftiget eller arbejdssøgende som specialarbejder eller lignende.
Det er  

 yderligere en betingelse for støtten, at læremesteren ved aftalen om  

 læreforholdet har forpligtet sig til under hele uddannelsens virksomhedsdel  

 at betale en løn, der mindst svarer til mindste specialarbejderløn.
Støtten  

 udgør et beløb svarende til satsen for de maksimale dagpenge i den  

 arbejdsløshedskasse, hvor lærlingen er eller kunne være medlem.
Får lærlingen  

 løn under skoleopholdene, udbetales støtten til virksomheden, som derfor ikke  

 får AER-refusion; ellers udbetales den direkte til lærlingen.
Det er ministeriets opfattelse, at støttebehovet i det væsentlige angår  

 spørgsmål om elevernes lønvilkår.
Alle elever med uddannelsesaftale har efter  

 dette lovforslag krav på overenskomstmæssig løn under hele uddannelsen, jf. §  

 54, modsat de gældende regler, hvor visse voksne lærlinge ikke har krav på  

 løn under skoleophold, jf. lærlingelovens § 30. Hvorvidt voksne arbejdstagere  

 under uddannelse har krav på en højere løn end mindstelønnen efter  

 lovforslagets § 54, afhænger af individuelle aftaler eller kollektive  

 overenskomster på arbejdsmarkedet.
Med forslaget om ophævelse af § 56 i lov om arbejdsmarkedsuddannelser  

 overlades det til arbejdsmarkedets overenskomstparter frit at opfylde  

 eventuelle behov for en særlig økonomisk støtte til visse voksne elever.  

 Dette kan ske inden for rammerne af den gældende lov om Arbejdsgivernes  

 Elevrefusion efter bestyrelsens beslutning.
Arbejdsgivernes Elevrefusion er  

 et instrument, som i forvejen findes inden for erhvervsuddannelserne, og som  

 forbinder overenskomstsystemet med uddannelsesområdet.
Udviklingen på  

 overenskomstområdet og i støtteordningen kan herved ske på en harmonisk og  

 afbalanceret måde.
Til § 72 Det forudsættes, at der som hidtil kan indgås aftaler mellem  

 undervisningsministeren og hjemmestyret i Grønland og på Færøerne om  

 samarbejde på erhvervsuddannelsesområdet.
Efter 2. behandling den 28. marts 1989 Kapitel 1 Formål m.v.
 § 1. Undervisnings- og forskningsministeren tilrettelægger et samordnet  

 system af erhvervsuddannelser med henblik på den private og den offentlige  

 sektors forskellige beskæftigelsesområder.
Stk. 2. Dette uddannelsessystem skal tilrettelægges således, at det i  

 videst muligt omfang er egnet til at 1) motivere unge til uddannelse og sikre, at alle unge, der ønsker en  

 erhvervsuddannelse, får reelle muligheder herfor og for at vælge inden for en  

 større flerhed af uddannelser, 2) give unge en uddannelse, der både giver grundlag for deres fremtidige  

 arbejdsliv og bidrager til deres personlige udvikling og til deres forståelse  

 af samfundet og dets udvikling, 3) imødekomme arbejdsmarkedets behov for erhvervsfaglige og generelle  

 kvalifikationer vurderet under hensyn til den erhvervsmæssige og  

 samfundsmæssige udvikling, herunder udviklingen i erhvervsstruktur,  

 arbejdsmarkedsforhold, arbejdspladsorganisation og teknologi, og 4) give de uddannelsessøgende grundlag for videreuddannelse.
Stk. 3. Undervisnings- og forskningsministeren godkender oprettelse af nye  

 uddannelser og nedlæggelse af uddannelser.
Erhvervsuddannelsesrådet afgiver  

 indstilling herom, hvis dette følger af § 35.
 § 2. Uddannelserne tilrettelægges i almindelighed som vekseluddannelser,  

 således at der skiftes mellem skoleundervisning og praktikuddannelse i en  

 eller flere virksomheder.
 Stk. 2. Der kan gennemføres ordninger, hvorefter dele af  

 skoleundervisningen foregår i en virksomhed på grundlag af aftale mellem  

 skole og virksomheder.
 § 3. En uddannelse indledes af den enkelte elev enten på skole eller i en  

 virksomhed på grundlag af en uddannelsesaftale.
 Stk. 2. En uddannelse er fælles for eleverne, uanset om den enkelte elev  

 indleder uddannelsen på skole eller i en virksomhed.
§ 4. Undervisnings- og forskningsministeren fastsætter regler om  

 uddannelserne i almindelighed.
Reglerne fastsættes efter indstilling fra  

 Erhvervsuddannelsesrådet, hvis dette følger af § 35.
Stk. 2. Undervisnings- og forskningsministeren fastsætter endvidere regler  

 for de enkelte uddannelser.
Reglerne fastsættes efter de faglige udvalgs  

 bestemmelse, hvis dette følger af § 38.
Kapitel 2 Adgangen til uddannelserne § 5. Adgang til en erhvervsuddannelse har alle, der har opfyldt  

 undervisningspligten efter folkeskoleloven.
 Stk. 2. Alle, der opfylder betingelsen i stk. 1, og som vil indlede en  

 erhvervsuddannelse på skole, har krav på at blive optaget til uddannelsens 1.  

 og 2. skoleperiode efter eget valg, jf. dog § 9.
 Stk. 3. Alle, der opfylder betingelsen i stk. 1, og som har indgået en  

 uddannelsesaftale, har krav på at blive optaget på skole til undervisning i  

 overensstemmelse med reglerne for den pågældende uddannelse.
 § 6. En skole har inden for de erhvervsuddannelser, skolen udbyder, pligt  

 til at optage alle ansøgere, der efter § 5 har krav på at blive optaget,  

 eller til at drage omsorg for, at de optages på en anden skole eller andre  

 skoler med samme uddannelse.
 Stk. 2. Undervisnings- og forskningsministeren kan fastsætte regler om  

 samarbejde mellem skolerne indbyrdes om udbudet af uddannelser, om fordeling  

 af eleverne mellem flere skoler med samme uddannelse og om eventuel  

 udskydelse af elevoptagelser i tilfælde af særlige kapacitetsproblemer.
 § 7. Ved optagelse af udlændinge kan skolen forlange en prøve i dansk  

 bestået inden optagelsen.
 § 8. Undervisnings- og forskningsministeren fastsætter efter indstilling  

 fra Erhvervsuddannelsesrådet nærmere regler om optagelse på skole, herunder  

 om den prøve, der er nævnt i § 7.
 § 9. Undervisnings- og forskningsministeren kan under hensyn til  

 beskæftigelsesmulighederne efter indstilling fra Erhvervsuddannelsesrådet  

 fastsætte regler om begrænsning af adgangen i henhold til § 5, stk. 2, til  

 skoleundervisningen inden for de enkelte uddannelser.
Kapitel 3 Uddannelsernes struktur m.v.
 § 10. For elever uden uddannelsesaftale består en uddannelses 1.  

 skoleperiode af 20 ugers erhvervs- og uddannelsesorienterende undervisning,  

 hvor der gives en grundlæggende orientering og indføring i et eller flere  

 uddannelsesområder.
 Stk. 2. For elever med uddannelsesaftale træder praktikuddannelse i stedet  

 for 1. skoleperiode. Øvrige skoleperioder er fælles for eleverne i den  

 enkelte uddannelse, jf. dog § 11, stk. 1.
Stk. 3. Undervisnings- og forskningsministeren kan efter indstilling fra  

 Erhvervsuddannelsesrådet og vedkommende faglige udvalg fastsætte, at alle  

 elever i en uddannelse er fritaget for 1. skoleperiode, uden at den samlede  

 uddannelsestid bliver tilsvarende afkortet.
Elever, der er fyldt 18 år, er på  

 tilsvarende vilkår fritaget for 1. skoleperiode.
§ 11. En uddannelses 2. skoleperiode varer 20 uger i tidsmæssig  

 forlængelse af 1. skoleperiode.
Den kan være delt i kortere perioder for  

 elever med uddannelsesaftale.
 Stk. 2. Øvrige skoleperioder med værkstedsundervisning varer normalt 10  

 uger.
Stk. 3. For handels- og kontoruddannelser kan 1. og 2. skoleperiode være  

 sammenlagt til een periode af 40 ugers varighed.
Reglerne i § 10, stk. 3,  

 finder da ikke anvendelse.
 Stk. 4. Bestemmelsen i stk. 1 kan fraviges for uddannelser med særlig kort  

 skoleundervisning.
 Stk. 5. For elever, der har indgået uddannelsesaftale inden for handels-  

 og kontoruddannelserne, jf. § 5, stk. 3, kan skoleundervisning finde sted i  

 kortere perioder end hele uger.
§ 12. Uddannelserne varer i almindelighed ikke over 4 år.
Undervisnings-  

 og forskningsministeren fastsætter varigheden af den enkelte uddannelses  

 skoleundervisning.
Varigheden kan normalt ikke overstige 80 uger.
 § 13. Undervisnings- og forskningsministeren fastsætter efter de faglige  

 udvalgs bestemmelse regler om de enkelte uddannelsers varighed og deres  

 struktur, herunder fordelingen på skoleundervisning og praktikuddannelse.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler, hvorefter personer med  

 særlige uddannelses- eller beskæftigelsesmæssige forudsætninger fritages for  

 dele af uddannelsen, jf. § 4, stk. 1.
 § 14. Uddannelserne kan af Erhvervsuddannelsesrådet grupperes inden for  

 hovederhvervsområder, jf. § 35, stk. 2, nr. 4. Uddannelser kan være omfattet  

 af flere hovederhvervsområder.
 § 15. De enkelte uddannelser skal som ungdomsuddannelser søges  

 tilrettelagt med en betydelig bredde, herunder i arbejdsområde og funktion,  

 med henblik på at kunne opfylde skiftende kvalifikationsbehov på  

 arbejdsmarkedet og at kunne give grundlag for videreuddannelse, herunder  

 videregående uddannelse.
 Stk. 2. Uddannelserne kan tilrettelægges således, at eleverne på et eller  

 flere tidspunkter inden udløbet af det almindelige uddannelsesforløb kan  

 afbryde forløbet med en afsluttet uddannelse.
 Stk. 3. Eleverne skal senere kunne genoptage uddannelsen i det almindelige  

 forløb.
 § 16. Der kan efter indstilling fra vedkommende faglige udvalg  

 tilrettelægges supplerende kurser med henblik på elevers overgang til en  

 anden erhvervsuddannelse end den, de er begyndt på.
 § 17. For elever, der har gennemgået 1. dels skoleundervisning, og som  

 derefter forgæves søger praktikplads, kan der tilrettelægges  

 skoleundervisning, som helt eller delvis erstatter praktikuddannelsen.
 § 18. Erhvervsuddannelsernes skoleundervisning meddeles af godkendte  

 erhvervsskoler.
 Stk. 2. Undervisnings- og forskningsministeren kan efter indstilling fra  

 Erhvervsuddannelsesrådet godkende, at skoler, som ikke er erhvervsskoler,  

 institutioner og virksomheder meddeler bestemte erhvervsuddannelser.  

 Godkendelsen kan efter indstilling fra rådet tilbagekaldes.
 § 19. Staten yder tilskud til dækning af de direkte undervisningsudgifter,  

 fraregnet indtægter, ved uddannelserne og ved de supplerende kurser, jf. §  

 16. Tilskuddet til undervisningsudgifter bestemmes ud fra antal årselever ved  

 uddannelserne og et gennemsnitligt tilskud pr. årselev fastlagt i de årlige  

 finanslove for større grupper af uddannelser.
Stk. 2. Undervisnings- og forskningsministeren træffer beslutning om  

 opdelingen af uddannelserne i uddannelsesgrupper under hensyn til  

 uddannelsernes udgiftsbehov.
Erhvervsuddannelsesrådet afgiver indstilling til  

 ministeren om kriterier for opdelingen.
Stk. 3. Undervisnings- og forskningsministeren kan fastsætte særlige  

 tilskudsregler for uddannelser med lille elevtilgang, hvis det ud fra  

 erhvervsmæssige hensyn er vigtigt at bevare uddannelsen som selvstændig  

 uddannelse på en eller flere skoler i landet.
Undervisnings- og  

 forskningsministeren træffer efter indstilling fra Erhvervsuddannelsesrådet  

 beslutning om, hvilke uddannelser der er omfattet af reglerne, og hvilke  

 skoler der kan tilbyde uddannelserne i henhold til reglerne.
 Stk. 4. Tilskuddet i henhold til stk. 1-3 ydes til godkendte  

 erhvervsskoler og til andre skoler, institutioner og virksomheder, som er  

 godkendt til at meddele erhvervsuddannelse, jf. § 18.
§ 20. Undervisnings- og forskningsministeren kan uanset bestemmelsen i §  

 19 i særlige tilfælde tillade, at udgifterne delvis afholdes af private  

 midler.
Ministeren kan fastsætte nærmere regler om udgifternes afholdelse.
Kapitel 4 Indholdet af uddannelserne § 21. Indholdet af uddannelserne skal tilrettelægges under hensyntagen til  

 de formål, der er nævnt i § l, stk. 2, og således, at praktikuddannelsen og  

 skoleundervisningen udgør et sammenhængende forløb.
 Stk. 2. Uddannelsernes faglige indhold skal så vidt muligt fastlægges på  

 grundlag af analyser og prognoser vedrørende kvalifikationsbehov.
 Stk. 3. Hver uddannelse indeholder et speciale.
A.
Skoleundervisningen § 22. Skoleundervisningen skal under hele uddannelsesforløbet på en  

 helhedsorienteret måde omfatte både praktisk og teoretisk undervisning med  

 henblik på at give eleverne fornødne generelle og specielle kvalifikationer,  

 herunder at 1) give eleverne forudsætninger for at varetage de funktioner,  

 uddannelserne tager sigte på, og i forbindelse hermed fornøden viden om og  

 fornødne færdigheder i anvendelse af relevant teknologi, 2) give eleverne forudsætninger for selvstændigt og ved efter- og  

 videreuddannelse at udbygge deres kvalifikationer, herunder forudsætninger  

 for videregående uddannelser, 3) bidrage til elevernes personlige udvikling og 4) give eleverne forståelse af samfundet og dets udvikling, herunder  

 navnlig af virksomhedernes og de ansattes rolle i en almindelig  

 erhvervsmæssig og samfundsmæssig sammenhæng og af arbejdsmarkedsforhold og  

 arbejdspladsforhold.
 Stk. 2. 1. skoleperiode skal lægge vægt på en grundlæggende orientering og  

 indføring i et eller flere uddannelsesområder, herunder på, at eleven ved  

 afprøvning af evner og interesser får et godt grundlag for at vælge 2.  

 skoleperiode i uddannelsen.
 § 23. Skoleundervisningen tilrettelægges i almindelighed således, at den  

 eller de første skoleperioder omfatter emner, der er fælles for flere  

 uddannelser, og således, at der i øvrigt i skoleforløbet sker en faglig  

 specialisering.
 § 24. Undervisningen i 1. skoleperiode omfatter praktisk og teoretisk  

 undervisning i emner fra et eller flere uddannelsesområder samt valgfag af  

 betydning for elevens fortsatte uddannelse.
Stk. 2. Den øvrige skoleundervisning omfatter grundfag, områdefag,  

 specialefag og valgfag.
Fagene har i almindelighed følgende vægt: Grundfag og  

 områdefag 1/3 hver, specialefag og valgfag 1/6 hver.
Grundfag kan træde i  

 stedet for områdefag.
 Stk. 3. For handels- og kontoruddannelser kan 1. skoleperiode  

 tilrettelægges sammen med den øvrige skoleundervisning efter bestemmelserne i  

 stk. 2, jf. § 11, stk. 3.
 § 25. Skolerne tilrettelægger undervisningen i 1. skoleperiode inden for  

 regler fastsat af undervisnings- og forskningsministeren efter indstilling  

 fra Erhvervsuddannelsesrådet, jf. dog § 24, stk. 3.
Stk. 2. Undervisnings- og forskningsministeren godkender efter indstilling  

 fra Erhvervsuddannelsesrådet forslag til grundfag, der skal angive mål,  

 indhold, vejledende undervisningstid og bedømmelseskriterier.
Grundfagene  

 opføres på en samlet oversigt.
Det faglige udvalg vælger den enkelte  

 uddannelses grundfag inden for de fag, der er opført på oversigten.
 Stk. 3. De faglige udvalg bestemmer den enkelte uddannelses områdefag og  

 specialefag inden for de regler, der fastsættes af undervisnings- og  

 forskningsministeren efter § 4, stk. 1.
 Stk. 4. Skolerne tilbyder valgfag inden for de regler, der fastsættes af  

 undervisnings- og forskningsministeren efter § 4, stk. 1 og 2.
§ 26. Grundfag omfatter praktisk og teoretisk undervisning, der bidrager  

 til at give erhvervsuddannelserne faglig bredde.
Samtidig har grundfagene til  

 formål at opfylde krav til ungdomsuddannelserne, herunder med hensyn til at  

 fremme den personlige udvikling, at bidrage til studiekompetence og at give  

 en forståelse af samfundet og dets udvikling.
 Stk. 2. Områdefag omfatter praktisk og teoretisk undervisning, der er  

 særlig for den pågældende uddannelse, og som bidrager til at give eleven en  

 generel og specifik erhvervskompetence.
Stk. 3. Specialefag omfatter, på det for erhvervsuddannelserne højeste  

 faglige niveau, praktisk og teoretisk undervisning, der er særlig for en del  

 af en uddannelse, og som især bidrager til at give eleven en specifik  

 erhvervskompetence.
Eleverne vælger specialefag blandt de fag, der er  

 godkendt for den pågældende uddannelse.
§ 27. Valgfag skal være egnede til at imødekomme elevernes interesser.
Der  

 skal herunder tilbydes fag, der er af betydning for videreuddannelse og for  

 adgangen til videregående uddannelser.
Der kan endvidere tilbydes valgfag  

 svarende til uddannelsernes generelle niveau med henblik på  

 kvalifikationsbehov og beskæftigelsesmuligheder i skolens lokalområde.
 § 28. Der skal ved undervisningens tilrettelæggelse tages hensyn til  

 elevernes ønsker og tilstræbes den differentiering af undervisningen, som en  

 hensyntagen til elevernes forudsætninger og interesser tilsiger.
 § 29. Til elever, der har behov for det, gives der specialundervisning og  

 anden specialpædagogisk bistand.
 Stk. 2. Undervisnings- og forskningsministeren fastsætter nærmere regler  

 herom.
 § 30. Der skal tilbydes eleverne rådgivning om valg af uddannelse og  

 erhverv samt om personlige forhold.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet nærmere regler herom.
B.
Praktikuddannelsen § 31. Praktikuddannelsen foregår på en eller flere virksomheder, der er  

 godkendt af det faglige udvalg, og på grundlag af en uddannelsesaftale mellem  

 eleven og virksomheden.
 § 32. Praktikuddannelsen skal gennemføres efter praktikregler, der  

 fastsættes af undervisnings- og forskningsministeren efter de faglige udvalgs  

 bestemmelse.
Stk. 2. Praktikreglerne skal angive uddannelsens mål og på grundlag heraf  

 beskrive arbejdsområder og funktioner, som praktikuddannelsen skal omfatte.  

 Reglerne skal have et sådant indhold, at det sikres, at skoleundervisning og  

 praktikuddannelse supplerer hinanden på en hensigtsmæssig måde.
De skal  

 indeholde regler om kontakt mellem skole, elev og virksomhed.
C.
Bedømmelse af elever, prøver og svendeprøver § 33. Eleverne modtager bevis for den gennemførte uddannelse, herunder  

 bevis både for gennemført skoleuddannelse og for gennemført  

 praktikuddannelse.
Elever, der afbryder uddannelsen, har ret til at få  

 udleveret dokumentation for deltagelsen i undervisningen.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler om bedømmelsesplaner i  

 almindelighed og regler for bevisernes udformning og udstedelse, jf. § 4,  

 stk. 1.
Stk. 3. Bedømmelse af elever under uddannelsens forløb og eksamen  

 tilrettelægges for den enkelte uddannelse på grundlag af en bedømmelsesplan,  

 der fastsættes af undervisnings- og forskningsministeren, for områdefags og  

 specialefags vedkommende efter de faglige udvalgs bestemmelse.
Det faglige  

 udvalgs retningslinier for en eventuel svendeprøve, jf. stk. 4, indgår i  

 bedømmelsesplanen.
Stk. 4. Det faglige udvalg kan bestemme, at praktikuddannelsen afsluttes  

 med en svendeprøve, der afholdes efter retningslinier fastsat af udvalget.  

 Udgifterne til denne prøve afholdes af udvalget.
Udvalget kan kræve, at  

 praktikvirksomheden helt eller delvis refunderer udvalget udgifterne.
Kapitel 5 Rådgivende organer m.v.
§ 34. Undervisnings- og forskningsministeren nedsætter et  

 erhvervsuddannelsesråd og udpeger formanden.
Rådets medlemmer udpeges af  

 følgende organisationer således:
Dansk Arbejdsgiverforening 8 Sammenslutningen af Landbrugets Arbejdsgiverforeninger 1 Amtsrådsforeningen i Danmark, Kommunernes Landsforening, Københavns Kommune og Frederiksberg Kommune i forening 1 Landsorganisationen i Danmark 8 Funktionærernes og Tjeneste- mændenes Fællesråd 1 Teknisk Landsforbund 1 Stk. 2. Rådet tiltrædes af 4 medlemmer, der udpeges af følgende  

 organisationer:
Handelsskolernes Forstander- og Inspektørforening 1 Sammenslutningen af Ledere af Tekniske Skoler 1 Handelsskolernes Lærerforening 1 Dansk Teknisk Lærerforening 1 De medlemmer, der udpeges af lærerforeningerne, skal repræsentere samtlige  

 lærerorganisationer inden for lovens område.
Stk. 3. 3 af de medlemmer, der udpeges af Dansk Arbejdsgiverforening, skal  

 repræsentere henholdsvis Håndværksrådet, Det Danske Handelskammer og  

 Fællesrepræsentationen - Hovedorganisation for Arbejdsleder- og tekniske  

 Funktionærforeninger i Danmark.
Et af de medlemmer, der udpeges af  

 Landsorganisationen i Danmark, skal repræsentere eleverne.
 Stk. 4. Der udpeges stedfortrædere for medlemmerne.
Stk. 5. Arbejdsministeren, industriministeren og undervisnings- og  

 forskningsministeren udpeger hver en tilforordnet til rådet.
Undervisnings-  

 og forskningsministeren udpeger efter indstilling fra  

 Erhvervsuddannelsesrådet et antal uafhængige, særligt sagkyndige til som  

 tilforordnede at deltage i rådets arbejde.
 Stk. 6. Teknikerrådets formand eller næstformand kan deltage i rådets  

 møder uden stemmeret.
 Stk. 7. Formanden, medlemmerne og disses stedfortrædere samt de  

 tilforordnede beskikkes af undervisnings- og forskningsministeren for 4 år.  

 De tilforordnede særligt sagkyndige kan dog beskikkes for en kortere periode.
 Stk. 8. Rådet fastsætter selv sin forretningsorden.
 Stk. 9. Undervisnings- og forskningsministeren stiller sekretariatsbistand  

 til rådighed for Erhvervsuddannelsesrådet.
 § 35. Erhvervsuddannelsesrådet afgiver indstilling til undervisnings- og  

 forskningsministeren om:
 1) Regler om uddannelserne i almindelighed med hensyn til:
 a) Uddannelsernes struktur.
 b)Uddannelsernes mål.
 c)Øvrige rammer for skoleundervisningens indhold.
 d)Fritagelse for dele af uddannelsen, jf. § 13, stk. 2.
 e)Bedømmelse, jf. § 33, stk. 2.
 2) Oprettelse af nye uddannelser og nedlæggelse af uddannelser, for så  

 vidt der herved sker fravigelser af regler om uddannelserne i almindelighed,  

 der er fastsat efter indstilling af rådet, herunder udtalelse om  

 indstillinger fra ad hoc-udvalg, jf. § 37, stk. 2.
 3) Nedsættelse af midlertidige faglige udvalg i forbindelse med  

 forberedelse og iværksættelse af uddannelser, jf. § 37, stk. 2.
 4) Prioritering af ansøgninger om tilskud fra Undervisnings- og  

 Forskningsministeriets puljer til dækning af særlige udgifter i forbindelse  

 med iværksættelse af nye uddannelser, analyse- og prognosearbejde samt  

 forsøgs- og udviklingsarbejde, jf. § 67.
 5) Afvigelser fra loven som led i forsøg, jf. § 68.
 6) Regler i almindelighed om krav til lærerkvalifikationer.
 7) Fritagelse for 1. skoleperiode, jf. § 10, stk. 3.
 8) Regler om optagelse på skole og regler, der begrænser adgangen til  

 uddannelsen i henhold til denne lov, jf. §§ 8 og 9.
 9) Godkendelse af skoler, som ikke er erhvervsskoler, institutioner og  

 virksomheder til bestemte erhvervsuddannelser, jf. § 18, stk. 2.
 10) Kriterier for opdelingen af uddannelserne i uddannelsesgrupper under  

 hensyn til udgiftsbehov, jf. § 19, stk. 2, og afgørelser om, hvilke  

 uddannelser der er omfattet af særlige tilskudsregler for uddannelser med  

 lille elevtilgang, jf. § 19, stk. 3, 2. pkt.
 11) Regler om tilrettelæggelsen af undervisningen i 1. skoleperiode, jf. §  

 25, stk. 1.
 12) Godkendelse af forslag til grundfag, jf. § 25, stk. 2.
 13) Regler om rådgivning om valg af uddannelse og erhverv m.v., jf. § 30.
 14) Regler om samarbejds- eller informationsordninger, jf. § 43, stk. 4.
 15) Regler om de faglige udvalgs behandling af godkendelsessager, jf. §  

 46.
 16) Regler om virksomheden i Ankenævnet vedrørende Praktikvirksomheder,  

 jf. § 47, stk. 4.
 17) Regler om elevernes retlige forhold, jf. § 48, stk. 6, § 50, stk. 2,  

 og § 52, stk. 1.
 18) Regler om Tvistighedsnævnets virksomhed, jf. § 64, stk. 4.
 19) Overgangsordninger, jf. § 70, stk. 3.
 20) Godkendelse af erhvervsskoler, jf. § 2, stk. 1, i lov om  

 erhvervsskoler.
 21) Godkendelse af nyetablering af erhvervsuddannelser på  

 erhvervsskolerne, jf. § 7, stk. 4, i lov om erhvervsskoler.
 22) Regler om befordringstilskud, jf. § 24, stk. 2, i lov om  

 erhvervsskoler.
Stk. 2. Erhvervsuddannelsesrådet har endvidere til opgave at 1) rådgive undervisnings- og forskningsministeren i spørgsmålet om,  

 hvordan uddannelsessystemet tilrettelægges, således at det i videst muligt  

 omfang er egnet til at opfylde de krav og mål, der er nævnt i § l, stk. 2, 2) følge de erhvervsmæssige udviklinger og udviklingsmuligheder og på  

 grundlag heraf afgive indstilling til undervisnings- og forskningsministeren  

 om behovet for oprettelse af nye uddannelser og omlægning eller nedlæggelse  

 af bestående uddannelser, 3) følge de bestående uddannelser og på grundlag heraf afgive indstilling  

 til undervisnings- og forskningsministeren om behovet for bedre koordination  

 af uddannelserne, eventuelt en sammenlægning af uddannelser, 4) foretage den eventuelle gruppering i hovederhvervsområder, jf. § 14, og 5) træffe afgørelse i tvivlsspørgsmål vedrørende nedsættelse af lønnævn,  

 jf. § 55, stk. 3.
 Stk. 3. Rådets tilslutning skal foreligge, før et forbud mod ansættelse af  

 unge under 18 år uden uddannelsesaftale fastsættes, jf. § 44, stk. 1.
 Stk. 4. Ved rådets beslutninger og udtalelser i henhold til stk. 2, nr. 4  

 og 5, stk. 3 og § 36 er kun formanden og de i § 34, stk. 1, nævnte medlemmer  

 stemmeberettigede.
 Stk. 5. Rådet rådgiver i øvrigt undervisnings- og forskningsministeren og  

 kan på eget initiativ drøfte og afgive udtalelse om alle spørgsmål, der efter  

 rådets opfattelse har betydning for uddannelserne efter loven, herunder om  

 uddannelsernes udgiftsbehov.
 § 36. Erhvervsuddannelsesrådet kan nedsætte initiativ- og  

 koordinationsudvalg for uddannelser inden for et eller flere  

 hovederhvervsområder.
 Stk. 2. Erhvervsuddannelsesrådet kan overlade en eller flere af de  

 opgaver, der er nævnt i § 35, stk. 1, nr. 3 og 15, og stk. 2, nr. 2 og 3, til  

 et initiativ- og koordinationsudvalg.
 Stk. 3. Et initiativ- og koordinationsudvalg kan medvirke til  

 Erhvervsuddannelsesrådets indstilling om godkendelse af grundfag, jf. § 35,  

 stk. 1, nr. 12, og virke for samordning af de faglige udvalgs valg af  

 grundfag, jf. § 38, stk. 5, nr. 1.
 Stk. 4. Sekretariatsbistand til initiativ- og koordinationsudvalg  

 tilvejebringes af de organisationer, der er repræsenteret i udvalgene.
§ 37. Arbejdsgiver- og arbejdstagerorganisationerne nedsætter et antal  

 faglige udvalg med et lige stort antal arbejdsgiver- og  

 arbejdstagerrepræsentanter.
De faglige udvalg skal tilsammen dække alle  

 uddannelser etableret i henhold til denne lov.
Stk. 2. I forbindelse med forberedelse og iværksættelse af uddannelser kan  

 undervisnings- og forskningsministeren efter indstilling fra  

 Erhvervsuddannelsesrådet nedsætte midlertidige udvalg.
Undervisnings- og  

 forskningsministeren kan endvidere nedsætte ad hoc-udvalg.
 Stk. 3. Sekretariatsbistand til faglige udvalg tilvejebringes af de  

 organisationer, der er repræsenteret i de faglige udvalg.
 Stk. 4. Undervisnings- og forskningsministeren kan stille  

 sekretariatsbistand til rådighed for midlertidige udvalg eller ad hoc-udvalg.
 § 38. De faglige udvalg bestemmer for de enkelte godkendte uddannelser  

 indholdet i regler om:
 1) Uddannelsens varighed og struktur, herunder fordelingen på  

 skoleundervisning og praktikuddannelse.
 2) Uddannelsens mål.
 3) Eventuelle øvrige rammer for undervisningens indhold.
 4) Bedømmelsesplan for så vidt angår områdefag og specialefag.
 5) Praktikuddannelsen.
 Stk. 2. Undervisnings- og forskningsministeren fastsætter reglerne i  

 overensstemmelse med udvalgenes bestemmelse, når reglerne lovligt kan  

 fastsættes.
 Stk. 3. De faglige udvalg fastsætter retningslinier for og afholder  

 eventuelle svendeprøver, jf. § 33, stk. 4.
 Stk. 4. Det faglige udvalg skal følge den erhvervsmæssige udvikling og  

 udviklingsmuligheder inden for udvalgets område og tilgrænsende områder og  

 efter behov tage initiativ til nyetablering, omlægning og nedlæggelse af  

 uddannelser.
 Stk. 5. De faglige udvalg træffer afgørelse med hensyn til:
 1) Valg af grundfag for den enkelte uddannelse, jf. § 25, stk. 2.
 2) Godkendelse af praktikvirksomheder, jf. § 31 og § 46.
 3) Tvivlsspørgsmål vedrørende anvendelse af forbud mod ansættelse af unge  

 under 18 år på den enkelte virksomhed og dispensation fra forbud, jf. § 11,  

 stk. 4 og 5.
 4) Godkendelse af særbestemmelser i uddannelsesaftaler, jf. § 52, stk. 2.
 5) Afkortning eller forlængelse af uddannelsestid, jf. §§ 57-59.
 De faglige udvalgs afgørelser med hensyn til nr. 1, 4 og 5 kan ikke  

 indbringes for anden administrativ myndighed.
Stk. 6. De faglige udvalg 1) virker for de bedst mulige uddannelsesmæssige forhold i  

 praktikvirksomhederne, jf. § 42, 2) virker for tilvejebringelse af praktikpladser, jf. § 43, stk. 2, og 3) behandler tvistigheder mellem elever og praktikvirksomheder, jf. § 63.
 Stk. 7. De faglige udvalg afgiver indstilling om fritagelse for 1.  

 skoleperiode, jf. § 10, stk. 3, om supplerende kurser, jf. § 16, og om forbud  

 mod ansættelse af unge under 18 år uden uddannelsesaftale, jf. § 44, stk. 1.
 Stk. 8. De faglige udvalg afgiver efter anmodning udtalelse til  

 Erhvervsuddannelsesrådet om spørgsmål af betydning for rådets arbejde.
 § 39. Skolen skal i samarbejde med de lokale uddannelsesudvalg, jf. §§ 40  

 og 41, fastlægge undervisningens nærmere indhold inden for de regler, der i  

 henhold til § 4, stk. 2, er fastsat for de enkelte uddannelser, samt følge  

 behovet for fornyelse af disse regler og fremkomme med forslag hertil.
 § 40. Hver skole nedsætter et eller flere lokale uddannelsesudvalg, der  

 tilsammen skal dække de erhvervsuddannelser, skolen udbyder.
Stk. 2. De medlemmer af udvalget, der repræsenterer organisationer med  

 sæde i vedkommende faglige udvalg, skal udgøre et flertal i  

 uddannelsesudvalget, og de udpeges af det faglige udvalg efter indstilling  

 fra organisationernes lokale afdelinger. Øvrige medlemmer udpeges af skolen.  

 Arbejdsgivere og arbejdstagere skal være ligeligt repræsenteret.
Medlemmerne  

 skal have tilknytning til det geografiske område, som de pågældende  

 uddannelser dækker.
Stk. 3. En repræsentant for skolens ledelse og en repræsentant for skolens  

 lærere tilforordnes udvalget.
Der kan endvidere tilforordnes en repræsentant  

 for skolens elever.
En repræsentant for arbejdsformidlingen kan tilforordnes  

 udvalget.
 Stk. 4. Uddannelsesudvalget vælger selv sin formand.
 Stk. 5. Skolen stiller sekretariatsbistand til rådighed for udvalget.
 § 41. Lokale uddannelsesudvalg rådgiver skolen i spørgsmål, der vedrører  

 de uddannelser, der er omfattet af udvalgets virksomhedsområde, og virker for  

 samarbejdet mellem skolen og det lokale arbejdsmarked.
 Stk. 2. Skolens afgørelse om valgfag af lokal betydning, jf. § 27, træffes  

 efter indstilling fra uddannelsesudvalget.
 Stk. 3. De faglige udvalg kan overdrage opgaver, som efter denne lov  

 påhviler udvalgene, men som hensigtsmæssigt kan udføres af de lokale  

 uddannelsesudvalg, til disse udvalg.
Kapitel 6 Praktikvirksomhederne § 42. De faglige udvalg skal virke for de bedst mulige uddannelsesmæssige  

 forhold i praktikvirksomhederne.
 Stk. 2. De faglige udvalg eller den, som udvalgene bemyndiger hertil, har  

 til enhver tid uden retskendelse og mod behørig legitimation adgang til  

 virksomheder, som har ansat elever, med henblik på tilvejebringelse af  

 oplysninger om de uddannelsesmæssige forhold i virksomheden.
§ 43. Praktikpladser formidles af arbejdsformidlingskontorerne, der i  

 videst muligt omfang skal samarbejde med skolerne herom.
Det påhviler  

 skolerne at udføre opsøgende virksomhed med henblik på fremskaffelse af  

 praktikpladser.
 Stk. 2. De faglige udvalg og de lokale uddannelsesudvalg skal ved kontakt  

 med virksomheder og eventuelt ved opfordringer til virksomheder virke for, at  

 der tilvejebringes det antal praktikpladser, som der er behov for ud fra en  

 vurdering af elevernes uddannelsesønsker og de forventede fremtidige  

 beskæftigelsesmuligheder, og for, at udbudet af praktikpladser bliver  

 alsidigt med hensyn til virksomhedernes størrelse og teknologiske udvikling.  

 Et fagligt udvalg kan af virksomheder forlange alle sådanne oplysninger, som  

 har betydning for at vurdere virksomhedernes uddannelsesmæssige muligheder.
 Stk. 3. Initiativ- og koordinationsudvalg kan i samarbejde med de faglige  

 udvalg koordinere disses virksomhed efter stk. 2.
 Stk. 4. Undervisnings- og forskningsministeren kan efter indstilling fra  

 Erhvervsuddannelsesrådet fastsætte regler om samarbejds- eller  

 informationsordninger med henblik på at tilvejebringe et tilstrækkeligt antal  

 praktikpladser.
§ 44. Med henblik på at tilvejebringe et tilstrækkeligt antal  

 praktikpladser kan undervisnings- og forskningsministeren efter indstilling  

 fra vedkommende faglige udvalg og med tilslutning fra  

 Erhvervsuddannelsesrådet fastsætte for et uddannelsesområde, at virksomheder  

 ikke må ansætte unge under 18 år, uden at det sker ved en uddannelsesaftale  

 efter denne lov.
Den enkelte virksomhed er kun omfattet heraf, hvis  

 virksomheden er godkendt som praktiksted eller under hensyn til virksomhedens  

 arbejdsområde og funktioner kunne godkendes som praktiksted, hvis den i  

 øvrigt var egnet til det.
Forbud fastsættes for en bestemt periode, højst for  

 3 år ad gangen, og kan fastsættes for afgrænsede geografiske områder.  

 Aftaler, der efter fastsættelse af et forbud indgås i strid hermed, er  

 ugyldige.
 Stk. 2. Bestemmelsen i stk. 1 gælder ikke ansættelse til arbejdsopgaver,  

 der efter deres art ikke udgør et væsentligt led i vedkommende uddannelse.
 Stk. 3. Bestemmelsen i stk. 1 gælder ikke ansættelse til uddannelse, der  

 sker i virksomheder, hvor uddannelse på et andet grundlag end denne lov er  

 ordnet på en tilfredsstillende måde, og som sker under ansættelsesvilkår, der  

 indebærer, at de uddannelsessøgende som helhed ikke er stillet dårligere end  

 i henhold til denne lov.
 Stk. 4. Tvivlsspørgsmål vedrørende et forbuds anvendelse på den enkelte  

 virksomhed afgøres af det faglige udvalg efter anmodning fra virksomheden  

 eller vedkommende faglige organisation eller på udvalgets eget initiativ.  

 Udvalget kan i sin afgørelse fastsætte generelle retningslinier vedrørende  

 betydningen af bestemmelserne i stk. 1-3 for ansættelsesforhold i den  

 pågældende virksomhed.
 Stk. 5. Det faglige udvalg kan for enkelte virksomheder eller grupper af  

 virksomheder gøre undtagelse fra forbudet.
 Stk. 6. Afgørelser efter stk. 4 og 5 kan indbringes for det ankenævn, der  

 nedsættes i henhold til § 47.
 Stk. 7. Tilsidesættelse af afgørelser efter stk. 4 straffes med bøde.
 § 45. Med henblik på indgåelse af uddannelsesaftaler kan staten give  

 økonomisk støtte til elever i form af:
 1) Rejsehjælp til søgning eller overtagelse af en praktikplads.
 2) Flyttehjælp ved overtagelse af en praktikplads.
 3) Tilskud til ikkeforsørgere til bevarelse af bolig på hjemstedet.
 4) Tilskud til forsørgere til merudgifter til dobbelt husførelse.
 Stk. 2. Arbejdsministeren fastsætter med tilslutning fra undervisnings- og  

 forskningsministeren nærmere regler for ydelse af støtte.
 § 46. Det faglige udvalgs afgørelse af, om en virksomhed kan godkendes som  

 praktiksted, træffes på grundlag af en vurdering af, om virksomheden vil  

 kunne gennemføre praktikuddannelsen i overensstemmelse med de praktikregler,  

 der er fastsat efter § 32, og om virksomheden kan give eleven  

 tilfredsstillende oplæringsforhold.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler om det faglige udvalgs  

 behandling af godkendelsessager, herunder regler om frister vedrørende  

 sagsbehandlingen.
 § 47. Et fagligt udvalgs afgørelse i henhold til § 46 om, at en virksomhed  

 ikke kan godkendes som praktiksted, kan af virksomheden indbringes for  

 Ankenævnet vedrørende Praktikvirksomheder, hvis afgørelser ikke kan  

 indbringes for anden administrativ myndighed.
Stk. 2. Ankenævnet nedsættes af undervisnings- og forskningsministeren.  

 Formanden skal være dommer. 2 medlemmer beskikkes efter indstilling fra Dansk  

 Arbejdsgiverforening og 2 medlemmer efter indstilling fra Landsorganisationen  

 i Danmark.
Formanden og de 4 medlemmer beskikkes for 4 år.
For medlemmerne  

 beskikkes stedfortrædere.
 Stk. 3. I nævnets møder deltager 2 tilforordnede udpeget af  

 Amtsrådsforeningen i Danmark, Kommunernes Landsforening, Københavns Kommune  

 og Frederiksberg Kommune i forening og 2 tilforordnede udpeget af henholdsvis  

 arbejdsministeren og undervisnings- og forskningsministeren.
 Stk. 4. Undervisnings- og forskningsministeren fastsætter efter  

 indstilling fra Ankenævnet og Erhvervsuddannelsesrådet nærmere regler om  

 Ankenævnets virksomhed.
Kapitel 7 Elevernes retlige forhold § 48. Det er en betingelse for gennemførelse af en erhvervsuddannelse, at  

 der mellem eleven og en eller flere virksomheder er indgået en  

 uddannelsesaftale.
Aftalen skal omfatte alle uddannelsens praktik- og  

 skoleophold, herunder en eventuel svendeprøve.
 Stk. 2. Kurser efter § 16 medregnes til uddannelsen, hvis det er bestemt i  

 regler om de pågældende kurser.
 Stk. 3. Er flere virksomheder parter i aftalen, skal det af aftalen  

 fremgå, hvilke skole- og praktikophold den enkelte virksomhed er part i.
 Stk. 4. En virksomhed kan ved aftalen forpligte sig til at lade en del af  

 elevens uddannelse gennemføre i en anden virksomhed.
 Stk. 5. Har eleven tidligere gennemgået en del af den uddannelse, aftalen  

 angår, kan aftalen kun omfatte de manglende skole- og praktikophold, jf. dog  

 §§ 57-59 om afkortning eller forlængelse af uddannelsestiden i særlige  

 tilfælde.
 Stk. 6. Undervisnings- og forskningsministeren fastsætter efter  

 indstilling fra Erhvervsuddannelsesrådet nærmere regler om de særlige  

 spørgsmål vedrørende elevernes og virksomhedernes retsstilling, som aftaler  

 efter stk. 3 og 4 giver anledning til.
 § 49. En uddannelses gennemførelse forudsætter, at eleven deltager i  

 skoleundervisning, således som det bestemmes af vedkommende skole i  

 overensstemmelse med reglerne for uddannelsen.
 Stk. 2. Undervisnings- og forskningsministeren fastsætter regler om  

 fremgangsmåden ved indkaldelse af elever til skole.
 Stk. 3. Undervisnings- og forskningsministeren fastsætter regler om  

 elevers adgang til ophold på skolehjem i forbindelse med skoleundervisningen.
 § 50. Elever, som uden lovlig grund udebliver fra undervisningen, eller  

 som groft overtræder skolens ordensregler, kan, når mindre vidtgående  

 foranstaltninger forgæves har været anvendt, udelukkes fra fortsat  

 undervisning.
 Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet nærmere regler om udelukkelse efter  

 stk. 1 og om behandlingen af sager herom.
 § 51. Skolen kan tilbyde elever skoleundervisning ud over, hvad der følger  

 af de almindelige bestemmelser herom, hvis hensynet til elevens uddannelse  

 taler for det.
 Stk. 2. Skolen kan efter regler fastsat af undervisnings- og  

 forskningsministeren, jf. § 13, stk. 2, træffe afgørelse om fritagelse for  

 dele af skoleundervisningen for elever, der på grund af tidligere uddannelse  

 eller beskæftigelse har særlige forudsætninger for den pågældende uddannelse.
§ 52. En uddannelsesaftale skal være skriftlig og underskrevet senest ved  

 aftaleforholdets begyndelse.
Aftalen skal indgås på en formular, der er  

 godkendt af undervisnings- og forskningsministeren efter indstilling fra  

 Erhvervsuddannelsesrådet.
 Stk. 2. Der kan ikke ved aftalen foretages ændringer i eller tilføjelser  

 til formularens aftaleindhold uden vedkommende faglige udvalgs godkendelse.
 § 53. For elever, der er undergivet forældremyndighed, kræves samtykke fra  

 forældremyndighedens indehaver til at indgå uddannelsesaftale og til at indgå  

 aftaler eller foretage andre dispositioner, der indebærer ændringer i en  

 indgået uddannelsesaftale, eller som vedrører denne aftales ophør.
 § 54. Undervisnings- og forskningsministeren fastsætter nærmere regler om  

 uddannelsesaftalers registrering.
 § 55. Uddannelsesaftalen skal angive den løn, praktikvirksomheden skal  

 betale til elever under praktikophold samt under skoleophold, der er omfattet  

 af aftalen.
 Stk. 2. Lønnen skal mindst udgøre den løn, der er fastsat ved kollektiv  

 overenskomst inden for uddannelsesområdet.
Stk. 3. Inden for uddannelsesområder, der ikke er omfattet af en kollektiv  

 overenskomst, fastsættes mindstelønnen af et nævn, der nedsættes af områdets  

 organisationer, og som består af 2 arbejdsgiverrepræsentanter og 2  

 arbejdstagerrepræsentanter samt af en formand, der beskikkes af  

 Arbejdsretten.
Tvivlsspørgsmål vedrørende nedsættelse af lønnævn afgøres af  

 Erhvervsuddannelsesrådet.
Stk. 4. Lønnævnet træffer afgørelse ved flertal blandt de  

 organisationsudpegede medlemmer.
Kan nævnet ikke træffe afgørelse, kan  

 formanden offentliggøre resultatet af forhandlingerne og anføre sit eget  

 standpunkt.
 § 56. I aftaleperioden gælder de bestemmelser, der ved kollektive  

 overenskomster eller i lovgivningen er fastsat om arbejdstageres ansættelses-  

 og arbejdsvilkår m.v., i det omfang det er foreneligt med uddannelsen efter  

 denne lov.
 Stk. 2. Arbejdsgiveren kan kun undtagelsesvis pålægge eleven arbejde, som  

 ikke har et uddannelsesmæssigt sigte, og kun under forudsætning af, at  

 uddannelsens mål kan nås.
 § 57. For elever, der på grund af tidligere uddannelse eller beskæftigelse  

 har særlige forudsætninger for den uddannelse, uddannelsesaftalen vedrører,  

 kan det faglige udvalg i forbindelse med aftaleindgåelsen eller senere træffe  

 afgørelse om afkortning af den efter § 13 fastsatte uddannelsestid.
§ 58. Eleven og virksomheden kan indgå aftale om forlængelse af  

 uddannelsestiden med et bestemt tidsrum, hvis en elev 1) på grund af sygdom er fraværende fra praktikvirksomheden i mere end 10  

 procent af den fastsatte uddannelsestid, 2) er fraværende fra virksomheden på grund af supplerende  

 skoleundervisning efter § 51, stk. 1, 3) har orlov i forbindelse med graviditet, barsel eller adoption efter  

 lovgivningen herom eller 4) har nedsat arbejdstid eller arbejdsfrihed på grund af særlige forhold.
 Stk. 2. Medfører en aftale efter stk. 1, at uddannelsestiden forlænges med  

 mere end fraværsperioden, er aftalen kun gyldig, hvis det faglige udvalg  

 godkender den.
 Stk. 3. Er der ikke enighed mellem eleven og virksomheden om forlængelse i  

 anledning af fraværsperioder som nævnt i stk. 1, kan det faglige udvalg efter  

 anmodning fra en af parterne forlænge uddannelsestiden med et af udvalget  

 fastsat tidsrum.
 § 59. Uden for de tilfælde, der er nævnt i §§ 57 og 58, kan det faglige  

 udvalg, når særlige omstændigheder taler for det, træffe afgørelse om  

 afkortning eller forlængelse af uddannelsestiden.
 § 60. En uddannelsesaftale kan ikke opsiges af aftalens parter.
Stk. 2. De første 3 måneder af praktiktiden betragtes dog som en prøvetid,  

 hvori enhver af parterne kan opsige aftalen uden angivelse af grund og uden  

 varsel.
Skoleophold medregnes ikke i prøvetiden.
 Stk. 3. Hvis en elev af de grunde, der er nævnt i § 58, stk. 1, er  

 fraværende fra praktikvirksomheden i mere end 1 måned af prøvetiden,  

 forlænges prøvetiden svarende til fraværsperioden.
 § 61. Misligholder en af parterne i uddannelsesaftalen væsentligt sine  

 forpligtelser, kan den anden part hæve aftalen.
 Stk. 2. Hvis en væsentlig forudsætning for aftaleindgåelsen viser sig at  

 være urigtig eller senere brister, kan parten hæve aftalen.
 Stk. 3. Ophævelse efter stk. 1 eller stk. 2 skal ske inden for l måned  

 efter, at den hævende part har fået kendskab til eller ved anvendelse af  

 almindelig agtpågivenhed burde have fået kendskab til den omstændighed, som  

 begrunder ophævelsen.
 Stk. 4. At en elev gennemgår supplerende skoleundervisning efter § 51,  

 stk. 1, kan ikke begrunde ophævelse efter stk. 1 eller 2.
 § 62. Udelukkes en elev fra skoleundervisning efter § 50, bortfalder  

 uddannelsesaftalen.
 § 63. En tvistighed mellem en elev og praktikvirksomheden kan alene  

 indbringes for det faglige udvalg, der skal søge at tilvejebringe forlig.
 Stk. 2. Hvis der ikke kan opnås forlig efter stk. 1, kan tvistigheden  

 indbringes for Tvistighedsnævnet, jf. § 64.
 Stk. 3. Tvistigheder kan ikke indbringes for domstolene eller i øvrigt for  

 andre myndigheder end dem, der er nævnt i stk. 1 og 2, jf. dog § 65.
§ 64. Tvistighedsnævnet nedsættes af undervisnings- og  

 forskningsministeren og består af en formand, der skal være dommer, og 4  

 faste medlemmer, hvoraf 2 beskikkes efter indstilling fra Dansk  

 Arbejdsgiverforening og 2 efter indstilling fra Landsorganisationen i  

 Danmark.
Formanden og de 4 faste medlemmer beskikkes for 4 år.
For  

 medlemmerne beskikkes stedfortrædere.
 Stk. 2. Nævnet tiltrædes for hver sag af 2 medlemmer udpeget af de  

 forhandlingsberettigede organisationer inden for det pågældende  

 uddannelsesområde.
 Stk. 3. Tvistighedsnævnets møder er offentlige, medmindre nævnet i den  

 enkelte sag beslutter det modsatte.
 Stk. 4. Undervisnings- og forskningsministeren fastsætter efter  

 indstilling fra Tvistighedsnævnet og Erhvervsuddannelsesrådet nærmere regler  

 om Tvistighedsnævnets virksomhed, herunder om afholdelsen af de udgifter, der  

 er forbundet med nævnets virksomhed.
 § 65. Tvistighedsnævnet kan træffe afgørelse om ophævelse af en  

 uddannelsesaftale og om erstatning til den skadelidte.
 Stk. 2. Nævnet kan kun tage stilling til spørgsmål om fortolkning af en  

 kollektiv overenskomst, hvis nævnets faste medlemmer er enige om det.
 Stk. 3. Nævnets afgørelser og de forlig, der indgås for nævnet, kan  

 fuldbyrdes efter retsplejelovens regler om tvangsfuldbyrdelse af domme og  

 indenretlige forlig.
 Stk. 4. Senest 8 uger efter, at nævnet har truffet afgørelse, kan sagen af  

 hver af parterne indbringes for domstolene.
 § 66. Elever er under skoleophold, der er omfattet af en  

 uddannelsesaftale, omfattet af den ordning vedrørende arbejdsskadeforsikring,  

 som efter loven om arbejdsskadeforsikring gælder for praktiktiden.
Stk. 2. Med hensyn til elevers skader under andre skoleophold end dem, der  

 er nævnt i stk. l, finder loven om arbejdsskadeforsikring tilsvarende  

 anvendelse, for så vidt skaden skyldes undervisning under  

 arbejdspladslignende forhold.
Risikoen med hensyn til disse skader påhviler  

 staten.
Kapitel 8 Forskellige bestemmelser § 67. Der afsættes på de årlige finanslove rådighedsbeløb til dækning af:
 1) Særlige udgifter i forbindelse med iværksættelse af nye uddannelser.
 2) Udgifter til analyse- og prognosearbejde samt til forsøgs- og  

 udviklingsarbejde vedrørende uddannelser, der er omfattet af loven.
Stk. 2. Erhvervsuddannelsesrådet afgiver indstilling om rådighedsbeløbenes  

 anvendelse. § 68. Undervisnings- og forskningsministeren kan i særlige  

 tilfælde gøre undtagelser fra loven, hvis det sker for at fremme  

 uddannelsesforsøg.
Erhvervsuddannelsesrådet afgiver indstilling herom.
 § 69. Efter nærmere regler fastsat af undervisnings- og  

 forskningsministeren kan klager over en skoles afgørelser indbringes for  

 ministeren.
Kapitel 9 Ikrafttrædelses- og overgangsbestemmelser § 70. Loven træder i kraft den 1. januar 1991.
 Stk. 2. § 34 træder dog i kraft dagen efter bekendtgørelsen i Lovtidende.
Stk. 3. Undervisnings- og forskningsministeren fastsætter efter  

 indstilling fra Erhvervsuddannelsesrådet regler om, i hvilket omfang loven  

 finder anvendelse på uddannelser, der er påbegyndt, men ikke afsluttet inden  

 lovens ikrafttræden.
For så vidt de hidtidige regler skal finde anvendelse,  

 fastsætter ministeren tillige regler om overførelse af den virksomhed, der  

 påhviler de rådgivende organer m.v. efter de hidtidige regler, til de  

 organer, der skal nedsættes efter denne lov.
 § 71. Følgende love ophæves:
 1) Lov om lærlingeforhold, jf. lovbekendtgørelse nr. 128 af 16. marts  

 1987.
 2) Lov om erhvervsfaglige grunduddannelser, jf. lovbekendtgørelse nr. 150  

 af 18. marts 1987.
 3) Lov om foranstaltninger vedrørende lære- og praktikpladser og om  

 ændring af lov om lærlingeforhold, lov om erhvervsfaglige grunduddannelser og  

 lov om Arbejdsgivernes Elevrefusion, jf. lovbekendtgørelse nr. 140 af 23.  

 marts 1987.
 Stk. 2. Regler fastsat med hjemmel i de love, der er nævnt i stk. 1,  

 forbliver i kraft indtil videre.
 Stk. 3. § 56 i lov nr. 237 af 6. juni 1985 om arbejdsmarkedsuddannelser,  

 som ændret ved lov nr. 176 af 28. marts 1988, ophæves.
 § 72. Loven gælder ikke for Færøerne og Grønland.
 Særlige noter:
