Fremsat den 23. januar 2002 af økonomi-  

 og erhvervsministeren (Bendt Bendtsen) Forslag til Lov om maritime uddannelser Kapitel 1 Lovens område § 1. Økonomi- og erhvervsministeren  

 tilrettelægger et samordnet system af uddannelser med henblik på  

 søfarts- og fiskerierhvervets forskellige  

 beskæftigelsesområder samt behovet inden for fritidssejlads.
 § 2. Loven omfatter uddannelse af:
1)	enhedsofficerer, skibsførere, styrmænd og skippere, 2)	maskinmestre og skibsmaskinister, 3)	skibsassistenter, 4)	skibskokke, cateringpersonale m.fl., og 5)	fiskere.
 Stk. 2. Loven omfatter tillige efteruddannelse af  

 maritimt personel, herunder kurser, som i henhold til den for søfarts-  

 og fiskeriområdet gældende lovgivning er obligatoriske.
 § 3. Økonomi- og erhvervsministeren kan fastsætte  

 regler om uddannelseskrav til fritidssejlere.
Kapitel 2 Godkendelse af uddannelsesinstitutioner, statstilskud  

 m.v.
 § 4. Uddannelserne foregår på  

 uddannelsesinstitutioner og kurser, der godkendes af  

 Søfartsstyrelsen.
 Stk. 2. Søfartsstyrelsen kan oprette og  

 forestå drift af uddannelsesinstitutioner, skoler, øvelsesskibe,  

 skoleskibe og kurser til gennemførelse af de uddannelser, der omfattes  

 af denne lov.
 Stk. 3. Søfartsstyrelsen kan tilbagekalde en i  

 henhold til stk. 1 meddelt godkendelse, såfremt  

 uddannelsesinstitutionen m.v. tilsidesætter regler fastsat efter §§ 12,  

 13, 14 og 19.
 Stk. 4. Søfartsstyrelsen kan efter anmodning  

 godkende uddannelser fra udenlandske skoler og kurser, såfremt de med  

 denne godkendelse forbundne udgifter for Søfartsstyrelsen betales af  

 rekvirenten.
§ 5. Søfartsstyrelsen yder inden for en årlig  

 ramme tilskud til drift, bygninger, ledelse og administration m.v. af de i §  

 4, stk. 1, nævnte uddannelsesinstitutioner og kurser.
Det er en  

 betingelse for at få tilskud, at der efter Søfartsstyrelsens  

 skøn er behov for vedkommende undervisning.
De enkelte tilskuds  

 størrelse fastsættes på de årlige finanslove.
 Stk. 2. Søfartsstyrelsen kan yde tilskud til  

 udviklings- og forsøgsvirksomhed eller til andre  

 uddannelsesmæssige formål.
 § 6. Søfartsstyrelsen kan, hvis der vurderes at  

 være behov for en sådan uddannelse, yde tilskud på under  

 halvdelen af driftsudgifterne til uddannelsesinstitutioner, der er godkendt i  

 medfør af § 4, stk. 1, men som ikke følger de regler, der  

 fremgår af §§ 8, stk. 1, og 9. Størrelsen af sådanne  

 tilskud fastsættes på de årlige finanslove.
§ 7. Søfartsstyrelsen kan tilbageholde tilskud eller  

 lade det bortfalde helt eller delvis, såfremt betingelser eller  

 vilkår for tildelingen ikke overholdes.
Uretmæssigt modtaget  

 tilskud kan kræves tilbagebetalt.
 § 8. Søfartsstyrelsen kan fastsætte bestemmelser  

 om uddannelsesinstitutionernes vedtægter, budget- og bevillingssystem,  

 om udbetaling af tilskud, om uddannelsesinstitutionernes forsikringsforhold  

 og om deres anvendelse af administrative systemer.
 Stk. 2. Søfartsstyrelsen kan indhente oplysninger  

 fra uddannelsesinstitutionerne om uddannelserne, de studerende, personalet,  

 udstyr, huslejeaftaler, aftaler om ejendomskøb og andre aftaler om  

 uddannelsesinstitutionernes drift i øvrigt til brug for  

 fastlæggelse af tilskud, gennemgang af årsregnskaber,  

 gennemførelse af tilsyn, kvalitetssikring og udarbejdelse af  

 statistik.
 Stk. 3. Søfartsstyrelsen kan pålægge  

 bestyrelsen for en tilskudsberettiget uddannelsesinstitution at anlægge  

 retssag mod bestyrelsesmedlemmer, ledere, revisorer eller andre i anledning  

 af tab påført uddannelsesinstitutionen.
 § 9. Søfartsstyrelsen kan ved ydelse af tilskud til  

 uddannelsesinstitutioner og kurser stille vilkår, der fremmer  

 formålet i lov om aktiv socialpolitik (sociale klausuler).  

 Søfartsstyrelsen kan fastsætte regler herom.
Kapitel 3 Regnskab og revision § 10. Uddannelsesinstitutionens regnskabsår er  

 finansåret.
Ved regnskabsårets afslutning udarbejdes et  

 årsregnskab.
Regnskabet skal underskrives af bestyrelsen og skolens  

 leder.
 Stk. 2. Søfartsstyrelsen kan fastsætte  

 regler for regnskabsaflæggelsen.
 Stk. 3. Rigsrevisionen forestår i henhold til § 2 i  

 lov om revisionen af statens regnskaber m.m. revisionen af de  

 uddannelsesinstitutioner, der modtager tilskud i henhold til  

 nærværende lovs § 5.
Kapitel 4 Uddannelsesråd § 11. Økonomi- og erhvervsministeren nedsætter  

 Uddannelsesrådet for de Maritime Uddannelser.
Rådet består  

 af en af ministeren udnævnt formand samt et antal medlemmer, der  

 omfatter repræsentanter for søfartserhvervets organisationer,  

 fiskerierhvervets organisationer og andre interesserede  

 erhvervsorganisationer. Økonomi- og erhvervsministeren udnævner  

 medlemmerne af rådet efter indstilling fra de pågældende  

 organisationer.
Endvidere kan ministeren tilforordne repræsentanter for  

 Søfartsstyrelsen, samt ledere, undervisere og studerende ved de af  

 loven omfattede uddannelsesinstitutioner, kurser m.v.
Stk. 2. Uddannelsesrådet afgiver udtalelse i  

 spørgsmål, der af ministeren forelægges rådet  

 vedrørende søfartsuddannelserne.
Udtalelse fra rådet skal  

 indhentes i spørgsmål om væsentlige ændringer i  

 søfartsuddannelserne.
Rådet kan selv optage  

 uddannelsesspørgsmål til behandling og afgive indstilling herom  

 til Søfartsstyrelsen.
 Stk. 3. Økonomi- og erhvervsministeren  

 fastsætter rådets forretningsorden.
Kapitel 5 Uddannelsernes struktur, indhold og kvalitet § 12. Søfartsstyrelsen kan under iagttagelse af  

 bindende internationale bestemmelser fastsætte regler om 1)	adgang til at blive optaget på de i § 2 nævnte  

 uddannelser, 2)	uddannelsernes tilrettelæggelse, indhold og omfang, herunder  

 undervisningsfaciliteter og undervisningsudstyr, samt de fagområder der  

 skal undervises i, 3)	de enkelte uddannelsers varighed og struktur, herunder fordelingen  

 mellem praktisk og teoretisk uddannelse, 4)	eksamens- og prøveordninger, herunder beskikkelse af  

 censorer, samt vilkårene for at den enkelte uddannelse kan anses for  

 gennemført med tilfredsstillende resultat.
 Stk. 2. Søfartsstyrelsen kan fastsætte  

 regler, hvorefter studerende med særlige uddannelses- eller  

 beskæftigelsesmæssige forudsætninger fritages for dele af  

 uddannelsen, og kan fastsætte særlige regler om uddannelsernes  

 varighed og struktur for denne gruppe.
 § 13. Søfartsstyrelsen kan fastsætte regler om  

 kvalifikationskrav for undervisere ved de uddannelser, kurser m.v., der er  

 omfattet af denne lov.
 Stk. 2. Søfartsstyrelsen kan godkende eller  

 oprette særlige kurser for uddannelse af undervisere.
 § 14. Søfartsstyrelsen fører tilsyn med  

 undervisningen på de i § 4, stk. 1, nævnte  

 uddannelsesinstitutioner m.v.
 Stk. 2. Søfartsstyrelsen kan fastsætte regler om  

 kvalitetssikring, kvalitetsdokumentation og kvalitetskontrol af uddannelserne  

 under denne lov, herunder regler om kvalifikationer for de personer, der  

 udfører kvalitetskontrol.
Kapitel 6 Praktikvirksomhederne § 15. Søfartsstyrelsen kan fastsætte regler om  

 uddannelsesmæssige forhold i praktikvirksomheder og om godkendelse og  

 formidling af praktikpladser.
Kapitel 7 Studerendes retlige forhold m.v.
 § 16. Søfartsstyrelsen kan fastsætte regler om  

 understøttelse fra staten til studerende på  

 uddannelsesinstitutioner, kurser m.v., der omfattes af denne lov.
 Stk. 2. Søfartsstyrelsen kan fastsætte  

 regler om, at det er en betingelse for optagelse på en eller flere af  

 de i denne lov omhandlede uddannelser, at der mellem den studerende og et  

 rederi eller anden virksomhed er indgået en uddannelsesaftale, som skal  

 omfatte alle uddannelsens praktikperioder og skoleophold.
 Stk. 3. Søfartsstyrelsen kan fastsætte  

 regler om uddannelsesaftalernes indhold.
 § 17. Søfartsstyrelsen kan fastsætte regler om  

 hel eller delvis refusion af rederiers løn-, kost- og rejseudgifter i  

 forbindelse med beskæftigelse af personer, der gennemfører en  

 uddannelse, som omfattes af denne lov.
 § 18. Såfremt der på skoleskibe eller på  

 kurser, der afvikles under arbejdspladslignende forhold som et led i en  

 grunduddannelse, overgår studerende ulykker, kan der udredes erstatning  

 efter reglerne i lov om sikring mod følger af arbejdsskade.
 § 19. Søfartsstyrelsen kan fastsætte regler om  

 studerendes undervisningsmiljø og kan bestemme, at udstyr, der er  

 godkendt til anvendelse på skibe, kan godkendes af  

 Søfartsstyrelsen til anvendelse som undervisningsmateriel.  

 Søfartsstyrelsen fører tilsyn med sådant  

 undervisningsmateriel.
 § 20. Søfartsstyrelsen kan fastsætte regler om  

 betaling for skoleophold, ophold på skoleskibe m.v.
Kapitel 8 Forskellige bestemmelser § 21. Tjenestemænd, der er ansat på statsskoler,  

 som overgår til selvejende institutioner, kan vælge enten at  

 bevare deres ansættelsesforhold som statstjenestemand og lade sig  

 udlåne til udførelse af arbejdet på den selvejende  

 institution eller i en periode på indtil 2 år fra denne lovs  

 ikrafttræden at overgå til ansættelse i den selvejende  

 institution.
Indtil en sådan ansættelse er etableret, og  

 tjenestemandsansættelsen er bragt til ophør, eller hvis  

 ansættelse i den selvejende institution ikke etableres, opretholder de  

 pågældende deres hidtidige ansættelsesmæssige status  

 som statstjenestemænd.
 Stk. 2. Tjenestemanden har ikke krav på ventepenge,  

 rådighedsløn eller pension som følge af institutionens  

 overgang til selveje og har pligt til at underkaste sig de forandringer i  

 sine tjenesteforretningers omfang og beskaffenhed, som følger af denne  

 overgang.
Stk. 3. Den selvejende institution er forpligtet til at  

 beskæftige tjenestemændene og afholde lønudgifter og  

 indbetale pensionsbidrag til statskassen for udlånte  

 tjenestemænd, der udfører arbejde på den selvejende  

 institution.
Ligeledes afholdes eventuelle udgifter til ventepenge,  

 rådighedsløn og efterindtægt af løn af den  

 selvejende institution.
Statstjenestemandspensionsbidraget fastsættes  

 af finansministeren.
Udgifter til aktuel pension afholdes af staten.
I  

 tilfælde af den selvejende institutions ophør afholdes  

 også eventuelle udgifter til ventepenge eller rådighedsløn  

 eller efterindtægt af løn af statskassen, såfremt den  

 ophørende institution ikke har midler til at afholde udgiften.
 § 22. Søfartsstyrelsen kan fastsætte regler om  

 forberedelse, indstilling til og aflæggelse af eksaminer og  

 prøver for fritidssejlere samt betaling herfor.
 § 23. Søfartsstyrelsen kan fastsætte regler om  

 forsøgsundervisning samt efter- og videreuddannelseskurser for  

 søfarts- og fiskeriområdet.
 Stk. 2. Søfartsstyrelsen kan opkræve  

 betaling for godkendelse, kvalitetssikring og kvalitetskontrol af  

 uddannelsesinstitutioner og kurser samt for censorvirksomhed.
 Stk. 3. Søfartsstyrelsen kan fastsætte  

 regler om betaling for deltagelse i de i § 2, stk. 2, nævnte kurser,  

 herunder for aflæggelse af eksamen.
 § 24. Økonomi- og erhvervsministeren kan  

 fastsætte regler om klageadgangen, herunder at klager over  

 Søfartsstyrelsens afgørelser ikke kan indbringes for  

 højere administrativ myndighed.
Kapitel 9 Ikrafttrædelses- og overgangsbestemmelser § 25. Loven træder i kraft den 15. april 2002.
 Stk. 2. Lov nr. 16 af 13. januar 1997 om  

 søfartsuddannelse, som ændret ved lov nr. 388 af 10. juni 1997,  

 lov nr. 350 af 1. juli 1988 om uddannelse af maskinmestre og lov nr. 351 af  

 1. juli 1988 om statstilskud til godkendte maskinmesterskoler og  

 værkstedsskoler ophæves.
 Stk. 3. Regler udstedt i medfør af de i stk. 2  

 nævnte love forbliver i kraft, indtil de ophæves eller i  

 medfør af denne lov erstattes af nye.
 § 26. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Den 24. oktober 2001 fremsatte den daværende  

 erhvervsminister forslag til lov om maritime uddannelser.
Forslaget bortfaldt  

 inden førstebehandlingen som følge af udskrivelsen af  

 folketingsvalget.
Der henvises til Folketingstidende 2001-2002 (1. samling),  

 Tillæg A, sp. 1445 og 1458. Nærværende lovforslag er med  

 enkelte justeringer en genfremsættelse af det tidligere lovforslag.
De maritime uddannelser har igennem de seneste år  

 gennemgået en grundlæggende omlægning.
Der er  

 indført mål- og rammestyring og krav om kvalitetssystemer.
Et  

 ønske fra erhvervets parter om, at de unge skal tilbydes forskellige  

 valgmuligheder   dels af uddannelsesretninger, dels af fagemner   er  

 imødekommet.
Endvidere er uddannelserne blevet modulopbygget,  

 således at man kan videreuddanne sig uden at skulle gennemgå  

 tidligere indlært stof på ny.
Der er indført en "dual-purpose" model,  

 som indebærer, at skibsofficerer i fremtiden i et samlet forløb  

 kan blive uddannet som både navigatører og maskinmestre.
Dette  

 skal give dem så gode og fleksible kvalifikationer, at de vil  

 være attraktive for rederierhvervet, uanset at deres lønniveau  

 er højere end lønniveauet for udenlandske officerer.
 Alle studerende i skibsofficersuddannelsen skal som en  

 konsekvens af dual-purpose modellen følge studier på både  

 navigationsskole og maskinmesterskole.
Disse strukturændringer har gjort et større  

 samarbejde mellem de forskellige maritime skoler nødvendigt.
Den  

 tidligere forskellige organisationsform på de maritime skoler, hvor  

 nogle var selvejende institutioner og andre var statsskoler, gav  

 koordineringsproblemer.
Samtidig var de maritime uddannelser ramt af  

 svigtende tilgang med stigende udgifter pr. uddannet studerende til  

 følge.
Dette forhold foranledigede en politisk beslutning om, at alle  

 skoler i fremtiden skulle være selvejende institutioner, og at der  

 skulle indføres taxameterbetaling.
Statsskolerne skulle således pr. 1. januar 2001  

 overdrages til nye selvejende institutioner.
De maritime skoler bliver hermed  

 økonomisk og administrativt adskilt fra Søfartsstyrelsen, og  

 staten yder tilskud, herunder taxametertilskud, til  

 uddannelsesinstitutionerne efter statens almindelige regler for sådanne  

 tilskud.
 De maritime uddannelser reguleres i dag af tre love: Lov  

 om søfartsuddannelse, lov om uddannelse af maskinmestre og lov om  

 statstilskud til godkendte maskinmesterskoler og værkstedsskoler.
 De beskrevne ændringer er lovmæssigt baseret  

 på bestemmelser i Lov om søfartsuddannelse.
2. Lovforslagets indhold og formål Lovforslaget indebærer, at de tre love, der i dag  

 dækker området, erstattes af én lov, der fastsætter  

 rammerne for uddannelsen af navigatører, maskinmestre, enhedsmandskab,  

 skibskokke, cateringpersonale m.fl. samt fiskere og visse fritidssejlere.  

 Lovforslaget indebærer en regelforenkling og en mulighed for  

 administrativt at opstille retningslinier for uddannelsernes indhold i  

 overensstemmelse med de internationalt vedtagne regler herom, samt om  

 adgangen til de enkelte uddannelser.
 De to nuværende uddannelsesråd,  

 Søfartens Uddannelsesråd og Uddannelsesrådet for  

 Maskinmesteruddannelsen, erstattes af ét råd,  

 Uddannelsesrådet for de Maritime Uddannelser.
 Endvidere indebærer forslaget, at studerendes klage  

 over uddannelsesmæssige forhold, herunder over eksamenskarakterer, ikke  

 kan indbringes for økonomi- og erhvervsministeren, men at  

 klageinstansen nu er Søfartsstyrelsen.
 Lovforslagets hovedsigte er erhvervsuddannelser, men det  

 indeholder også en videreførelse af hjemmelen til regulering med  

 hensyn til uddannelse på fritidssejlerområdet.
 Endelig fastsætter forslaget vilkårene for  

 statstjenestemænd, der er ansat på statsskoler, som i  

 overensstemmelse med baggrunden for lovforslaget overdrages til selvejende  

 institutioner.
3. Økonomiske og administrative konsekvenser for  

 det offentlige Forslaget indeholder ingen økonomiske eller  

 administrative konsekvenser for staten, kommuner eller amtskommuner.
4. Erhvervsøkonomiske konsekvenser Forslaget indeholder ikke væsentlige  

 økonomiske konsekvenser for erhvervslivet.
5. Administrative konsekvenser for erhvervslivet Forslaget indeholder ingen administrative konsekvenser for  

 erhvervslivet.
Vurderingen er foretaget på baggrund af en  

 ekspertvurdering.
6. Miljømæssige konsekvenser Forslaget har ingen miljømæssige  

 konsekvenser.
7. Forholdet til EU-retten Forslaget har ikke EU-retlige aspekter.
8. Hørte myndigheder Forud for fremsættelsen var det tidligere lovforslag  

 i høring hos de i det følgende anførte organisationer,  

 ministerier mv.
 Danmarks Rederiforening, Rederiforeningen for mindre  

 skibe, Rederiforeningen af 1895, Bilfærgernes Rederiforening, Danmarks  

 Fiskeriforening, Dansk Arbejdsgiverforening, Dansk Industri,  

 Elektricitetsrådet, Specialarbejderforbundet i Danmark SID,  

 Sømændenes Forbund, RestaurationsBranchens Forbund, Dansk  

 Sø-Restaurationsforening, Dansk Navigatørforening,  

 Radiotelegrafistforeningen af 1917, Metal-Søfart,  

 Specialarbejderforbundet i Danmark SID, Hanstholm afdeling, Hotel-,  

 Restaurant- & Turisterhvervets Arbejdsgiverforening, Maskinmestrenes  

 Forening, Fiskernes Forbund, Arbejdsministeriet, Finansministeriet,  

 Rigsrevisionen, Forsvarsministeriet, Justitsministeriet, Miljø- og  

 Energiministeriet, Ministeriet for Fødevarer, Landbrug og Fiskeri,  

 Socialministeriet, Statsministeriet, Trafikministeriet, Udenrigsministeriet,  

 Undervisningsministeriet, Søfartens Uddannelsesråd,  

 Uddannelsesrådet for Maskinmesteruddannelsen, Maritimt  

 Uddannelsescenter Vest, MARTEC Frederikshavn, SIMAC, Marstal  

 Navigationsskole, Dansk Magisterforening, Dansk Teknisk Lærerforbund,  

 Funktionærernes og Tjenestemændenes Fællesråd,  

 Forbundet af Offentligt Ansatte, Statsansattes Kartel, Landsorganisationen i  

 Danmark, Amtsrådsforeningen i Danmark, Kommunernes Landsforening,  

 Arbejderbevægelsens Erhvervsråd, Rigsombudsmanden i  

 Grønland, Grønlands Hjemmestyre, Færøernes  

 Landsstyre, Rigsombudsmanden på Færøerne.
Vurdering af konsekvenser af lovforslaget Positive konsekvenser/ mindreudgifter (hvis ja, angiv omfang) Negative konsekvenser/ merudgifter (hvis ja, angiv omfang) Økonomiske konsekvenser for staten Ingen Ingen Administrative konsekvenser for stat, kommuner og amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget har ikke EU-retlige aspekter Bemærkninger til lovforslagets  

 enkelte bestemmelser Til § 1 Bestemmelsen gør det klart, at uddannelserne skal  

 tilrettelægges således, at de udgør et samlet system af  

 uddannelser.
Uddannelserne tilrettelægges på baggrund af  

 drøftelser med erhvervets parter, herunder drøftelser i  

 Uddannelsesrådet for de Maritime Uddannelser.
Gennem en modulopbygning  

 af uddannelserne vil det bl.a. blive tilgodeset, at en søfarende kan  

 videreuddanne sig uden på ny at skulle gennemgå tidligere  

 indlært stof.
Til § 2, stk. 1 Bestemmelsen udgør en samlet beskrivelse af de  

 maritime erhvervsmæssige uddannelser.
Nedenfor anføres i  

 stikordsform lovens område for disse uddannelser.
 De enkelte uddannelser og kurser er for tiden  

 følgende:
- skibsofficersuddannelsen, der er en  

 enhedsofficersuddannelse, som er etableret på grundlag af  

 anbefalingerne i betænkning nr. 1312 af marts 1996 ("Funder-udvalgets"  

 betænkning om "En fremtid for Dansk Skibsfart"). Efter endt uddannelse  

 vil de studerende kunne have kompetence både som navigatører og  

 som maskinmestre, således som anført under de almindelige  

 bemærkninger.
Uddannelsen veksler mellem teori og praktik og omfatter  

 en juniordel med en varighed på 4½ år og en seniordel med en  

 varighed på 2½-3 år.
Seniorofficersdelen har tre spor:  

 skibsførereksamen, maskinchefseksamen samt enhedsofficerseksamen  

 på seniorniveau, som er en kombination af de to fornævnte.
Adgang  

 til uddannelsen kræver gymnasialt C-niveau.
- skipperuddannelserne, som omfatter en  

 kystskipperuddannelse af 6 måneders varighed, der kan  

 efterfølges af en sætteskipperuddannelse med en varighed  

 på yderligere 12 måneder.
Begge eksaminer fører frem til  

 erhvervelse af rettigheder som styrmand.
Efter yderligere erfaring og  

 fartstid kan der opnås rettigheder som kystskipper og  

 sætteskipper.
For fiskeriets vedkommende findes en uddannelse som  

 fiskeskipper af 3. grad med en varighed på 6 måneder, der kan  

 efterfølges af en uddannelse som fiskeskipper af 1. grad med en  

 varighed på yderligere 12 måneder.
 - maskinmesteruddannelsen, som er en 3-årig  

 teoretisk uddannelse som overbygning på en faglig uddannelse, der som  

 hidtil enten kan være svendebrev inden for jern- og metalområdet  

 eller maskinteknisk værkstedsskole med efterfølgende praktik.  

 Adgang til uddannelsen kræver gymnasialt C-niveau.  

 Maskinmesteruddannelsen sigter mod beskæftigelse såvel til  

 søs som i land.
- skibsmaskinistuddannelsen, der er en  

 overbygningsuddannelse for voksne med enten en faglig metaluddannelse eller  

 en uddannelse som skibsassistent og supplerende  

 håndværksmæssig uddannelse samt erhvervserfaring.
Efter  

 fornøden praktiktid kan skibsmaskinisten blive maskinchef på  

 skibe med en fremdrivningseffekt på op til 3000 kW.
- skibsassistentuddannelsen, der omfatter et 20  

 ugers grundkursus på en søfartsskole, 6 måneders sejltid  

 som ubefaren skibsassistent efterfulgt af et 20 ugers afslutningskursus og  

 yderligere 12 måneders sejltid som ubefaren skibsassistent.
En person,  

 der har afsluttet en faglig metaluddannelse, kan efter et 10 ugers kursus  

 udmønstre som befaren skibsassistent med svendebrev.
- skibsmekanikeruddannelsen, der er oprettet i  

 henhold til lov om erhvervsuddannelser under Undervisningsministeriet, for  

 tiden som en kombination af en skibsassistentuddannelse og en  

 erhvervsuddannelse som skibsmontør.
Uddannelsen veksler mellem teori  

 og praktik og har en varighed på 3 år og 3 måneder.
De  

 maritime teorimoduler i denne uddannelse gennemføres på de  

 maritime skoler og er de samme som i skibsassistentuddannelsen.
 - skibskokkeuddannelsen, der er et kortvarigt  

 kursus   5 uger   som overbygning på en kokkeuddannelse i land.
 - uddannelser for cateringspersonale, der  

 primært omfatter sikkerhedskurser med henblik på  

 funktionsvaretagelse i forbindelse med nødsituationer om bord på  

 passagerskibe.
- erhvervsfiskeruddannelsen, der er en 2-årig  

 uddannelse, der veksler mellem teori og praktik.
Der er etableret  

 særlige voksenuddannelsesforløb for erhvervsfiskere.
Med henblik på at tilgodese den mindre skibsfarts  

 behov er der planer om at etablere en kombination af sætteskipper- og  

 skibsmaskinistuddannelsen, således at den samme person kan have ansvar  

 for alle funktioner både på dækket og i maskinen.
Endvidere  

 er skibsassistentuddannelsen under revision med henblik på at styrke  

 skibsassistenternes beskæftigelses- og videreuddannelsessituation.
Til § 2, stk. 2 Obligatoriske kurser for visse grupper af søfarende  

 kan være baseret på bindende internationale krav, hvor f.eks. den  

 internationale uddannelseskonvention, STCW-konventionen, kræver kurser  

 i tankskibssikkerhed, og hvor den internationale uddannelseskonvention for  

 fiskere, STCW-F konventionen, stiller krav om uddannelse for fiskere.
Der kan  

 endvidere være tale om regionale krav, hvor f.eks.  

 østersølandene har krav om kurser vedrørende farligt  

 gods, eller der kan være nationale krav om f.eks.  

 arbejdsmiljøkurser.
Til § 3 Lovforslaget omfatter også uddannelse af  

 fritidssejlere, idet den navigatoriske og maskinmæssige side af  

 sejladssikkerheden er den samme, uanset om det drejer sig om erhvervssejlads  

 eller om fritidssejlads.
Eksempelvis kan det nævnes, at søens  

 færdselsregler, de internationale søvejsregler, er de samme for  

 alle, der færdes på havet.
 Bestemmelsen svarer i øvrigt til § 7 i lov om  

 søfartsuddannelse.
Til § 4, stk. 1 og 2 Uddannelsesinstitutionerne er nu   bortset fra skoleskibet  

 DANMARK   selvejende institutioner med egen økonomi og finansieret  

 gennem statstilskud, herunder taxametertilskud.
Denne ordning er  

 gennemført før vedtagelsen af denne lov og er baseret på  

 undtagelses- og forsøgsbestemmelserne i §§ 2, stk. 2, og 13, stk. 1, i  

 lov om søfartsuddannelse samt på bestemmelser i Finansloven.
Søfartsstyrelsen kan godkende  

 uddannelsesinstitutioner, selv om der efter Søfartsstyrelsens  

 skøn ikke er behov for den pågældende  

 uddannelseskapacitet, og institutionen derfor heller ikke modtager  

 statstilskud.
Dette er tilfældet med Nyborg Søfartsskole, og det  

 forventes, at andre institutioner af hensyn til den internationale  

 markedsføring ønsker en godkendelse af efteruddannelseskurserne  

 for maritimt personel.
Det er en forudsætning for godkendelse, at den  

 pågældende uddannelsesinstitution har tilvejebragt grundlag for  

 en forsvarlig undervisning, herunder kvalificerede undervisere, samt  

 fornødne lokaler og udstyr.
Det følger af bestemmelsen i § 23,  

 stk. 2, at Søfartsstyrelsen vil kunne fastsætte regler om  

 betaling for godkendelse og kvalitetssikring af disse institutioner.
Bestemmelsen i stk. 2 er bibeholdt af hensyn til driften  

 af skoleskibet DANMARK og for ikke at udelukke muligheden for, at staten  

 på en eller anden del af søfartsuddannelsesområdet kunne  

 finde det nødvendigt selv på ny at oprette en  

 uddannelsesinstitution eller lignende.
Med hensyn til den nærmere  

 beskrivelse af uddannelserne henvises til de generelle bemærkninger og  

 bemærkningerne til § 2, stk. 1.
Til § 4, stk. 3 Søfartsstyrelsen skal i henhold til stk. 1 og 2  

 godkende uddannelser og uddannelsesinstitutioner.
Bestemmelsen giver  

 Søfartsstyrelsen mulighed for at reagere over for den eller de  

 uddannelsesinstitutioner, der eventuelt ikke lever op til de gældende  

 krav.
Til § 4, stk. 4 Der er især tale om de tilfælde, hvor der  

 beskæftiges udenlandske søfarende, og hvor der er særlige  

 krav om uddannelse, jf. § 2, stk. 2. Det kan for alle parter være mest  

 hensigtsmæssigt, at disse udenlandske søfarende uddannes lokalt,  

 men det fordrer, at uddannelserne er godkendt svarende til danske krav.
Der kan endvidere forekomme tilfælde, hvor en  

 udenlandsk uddannelsesinstitution ønsker en dansk anerkendelse.
Dette  

 kan skyldes, at dansk uddannelsesstandard er anerkendt mange steder, hvilket  

 øger markedsværdien af den udenlandske institutions dimittender.  

 Der vil typisk være tale om en institution i et udviklingsland.
Ved at  

 opnå dansk godkendelse kan der uddannes og eksamineres efter dansk  

 standard.
Godkendelsen vil normalt være betinget af, at man fra dansk  

 side kan føre tilsyn med institutionen.
Dette medfører, at der  

 også på basis af disse kurser kan udstedes danske certifikater,  

 som er internationalt anerkendt.
Til § 5, stk. 1 Bestemmelserne fastlægger den ydre ramme for  

 statstilskuddet.
Denne ramme udfyldes af en bekendtgørelse, der er  

 baseret på nedennævnte bestemmelser om det almindelige  

 tilskudssystem tilpasset den nye skolestruktur.
Det er en grundlæggende forudsætning, at der  

 er brug for den pågældende institutions uddannelseskapacitet.  

 Statstilskud ydes da efter det nugældende tilskudssystem i form af et  

 grundtilskud pr. uddannelsesinstitution samt et undervisningstilskud, et  

 fællesudgiftstilskud og et bygningstilskud, der ydes ud fra den enkelte  

 uddannelsesinstitutions antal årsstuderende.
Til korterevarende kurser  

 kan der ydes tilskud i form af ugetakster, der fastsættes til  

 dækning af samtlige udgifter forbundet med aktiviteten.
De enkelte  

 tilskuds størrelse fastsættes på de årlige  

 finanslove.
I forbindelse med omlægningen af uddannelsessystemet til et  

 system med selvejende institutioner på taxameterfinansiering ydes der  

 et særligt tilskud, som nedtrappes over en treårig periode.
Dette  

 fremgår af finansloven.
Til uddannelsesinstitutioner, der driver skolehjem i form  

 af kostafdelinger, ydes statstilskud i form af et grundtilskud pr. skolehjem  

 samt et kosttilskud, et fællesudgiftstilskud, et bygningstilskud og et  

 tilskud for studerende, der ikke betaler for opholdet.
Tilskuddene ydes ud  

 fra det enkelte skolehjems antal årsstuderende.
De enkelte tilskuds  

 størrelse fastsættes på de årlige finanslove.
Der er hermed søgt etableret et system, der i  

 størst mulig udstrækning ligner det, der anvendes på  

 erhvervsskoleområdet under Undervisningsministeriet.
Tilskud i form af  

 ugetakster vil i første omgang blive anvendt i forhold til  

 obligatoriske efteruddannelseskurser i henhold til § 2, stk. 2.  

 Størrelsen af de enkelte tilskud fremgår af de årlige  

 finanslove.
Til § 5, stk. 2 Bestemmelsen giver mulighed for at yde tilskud til den  

 udviklings- og forsøgsvirksomhed, som er nødvendig for at sikre  

 uddannelsernes internationale standard som nogle af de bedste.
Der vil  

 endvidere være mulighed for at yde tilskud til særlige  

 formål, som f.eks. uddannelse af undervisere.
Til § 6 Der har hidtil været tradition for, at private  

 kredse, herunder visse rederier, har drevet egne skoler med et statstilskud  

 til delvis dækning af driften.
Bestemmelsen i § 6 tager sigte på,  

 at der fortsat kan ydes tilskud til sådanne institutioner, der efter  

 institutionens valg drives i et offentligt-privat samarbejde, eventuelt  

 på et særligt idegrundlag og på en måde, der ikke  

 fuldt ud lever op til kravene i § 8 eller § 9. Det er en forudsætning  

 for tilskuddet, at der er behov for uddannelseskapaciteten, og at  

 uddannelsens indhold lever op til Søfartsstyrelsens krav.
Til § 7 Bestemmelsen giver Søfartsstyrelsen hjemmel til at  

 stoppe tilskudsudbetalingen til en uddannelsesinstitution i tilfælde,  

 hvor institutionens godkendelse til at drive undervisning inden for  

 søfartsområdet trækkes tilbage, eller der i øvrigt  

 konstateres overtrædelse af de vilkår, der gælder for  

 tilskudsudbetalingen.
Endvidere indeholder bestemmelsen en adgang til at  

 kræve tilbagebetaling af tilskud, der er udbetalt på baggrund af  

 urigtige oplysninger om f.eks. aktiviteternes omfang.
Til § 8 Søfartsstyrelsen vil efter bestemmelsen kunne  

 fastsætte krav til vedtægter m.v. under hensyn til den enkelte  

 institutions særlige forhold.
Søfartsstyrelsen vil endvidere  

 kunne fastsætte bestemmelser om uddannelsesinstitutionernes  

 udarbejdelse af budgetter, herunder aktivitetsbudgetter, som kan danne  

 grundlag for udbetaling af tilskud.
Der vil samtidig blive fastsat  

 bestemmelser for, hvilken takt de forskellige tilskud skal udbetales i, og  

 herunder vil der blive taget hensyn til behovet for at sikre  

 uddannelsesinstitutionerne en rimelig likviditet til afvikling af den  

 løbende drift.
Af hensyn til udøvelsen af sine  

 tilsynsbeføjelser, der svarer til de tilsynsbeføjelser, der er  

 tillagt fondsmyndigheden efter lov om fonde og visse foreninger, er det  

 nødvendigt, at Søfartsstyrelsen kan indhente enhver oplysning,  

 som er af betydning for udøvelsen af dette tilsyn.  

 Søfartsstyrelsen kan således i tilfælde af klage fra en  

 elev eller pårørende over institutionens behandling af eleven  

 afkræve denne en redegørelse herom.
Ligeledes kan  

 Søfartsstyrelsen afkræve institutionen statistiske oplysninger  

 om studerende og personale, og det er også her parallelt med § 21 i lov  

 om erhvervsskoler fundet hensigtsmæssigt at give  

 Søfartsstyrelsen hjemmel til at foreskrive anvendelse af  

 administrative systemer.
Ifølge Finansministeriets Budgetvejledning er  

 selvejende institutioner omfattet af de statslige regler for løn og  

 ansættelse, hvis de modtager mere end 50% i tilskud.
Disse regler  

 indeholder ikke bestemmelser om deltagelse i statens selvforsikring.
Det foreslås i stk. 3, at der indføres en  

 adgang for Søfartsstyrelsen til at pålægge en institution  

 at anlægge retssag i anledning af tab, som er påført  

 uddannelsesinstitutionen.
Bestemmelsen er alene en processuel regel.
Den har  

 ingen indflydelse på vurderingen af bestyrelsens ansvar, der ikke  

 ændres ved denne lov.
Der er tilsvarende bestemmelser i den under  

 Undervisningsministeriet henhørende lovgivning om selvejende  

 institutioner.
Bestemmelsen kan f.eks. benyttes, hvis bestyrelsen afviser  

 at kræve for meget udbetalt løn tilbage fra en ansat, der  

 nægter at tilbagebetale beløbet, selv om vedkommende var i ond  

 tro med hensyn til lønnens størrelse.
Herved  

 påføres der institutionen et tab.
Bestemmelsen indebærer ikke en skærpelse af  

 bestyrelsesmedlemmers ansvars- og hæftelsesforhold.
For  

 bestyrelsesmedlemmer gælder som hidtil dansk rets almindelige  

 erstatningsregel (culpareglen). Bestyrelsesmedlemmerne hæfter ikke  

 personligt for institutionens økonomiske forpligtelser.
Til § 9 Formålet med lov om sociale klausuler på  

 offentlige tilskudsområder er at medvirke til at skabe større  

 rummelighed på arbejdsmarkedet ved at sikre offentlige myndigheder  

 mulighed for at stille klausuler ved tildeling af offentlige tilskud.
Partierne bag lov om satsreguleringsprocent, S, V, KF, SF,  

 CD, RV og KRF, har ifølge bemærkningerne til forslag til lov om  

 sociale klausuler på offentlige tilskudsområder indgået en  

 delaftale om det rummelige arbejdsmarked og førtidspensionsreform i  

 finanslovsaftalen for 2000 med udgangspunkt i, at det offentlige bør  

 virke for at tilvejebringe beskæftigelsesmuligheder for bl.a. personer  

 med nedsat arbejdsevne.
Lov om sociale klausuler på offentlige  

 tilskudsområder er således en udmøntning af "Et  

 arbejdsmarked for alle" fra maj 1997, hvor regeringen bl.a. tilkendegav,  

 at adgangen til at modtage offentlige tilskud skulle være ledsaget af  

 krav om beskæftigelse af personer i fleksjob.
Den del af aftalen, der kan have betydning for lov om  

 maritime uddannelser, har følgende ordlyd: "Parterne er enige i,  

 at statslige myndigheder i forbindelse med tildeling af statslige tilskud  

 forpligtes til at vurdere, om der skal/kan stilles krav til  

 tilskudsmodtageren om varetagelse af sociale hensyn.
Hjemlen hertil  

 tilvejebringes gennem ændringer af diverse tilskudslove." Til § 10 Det følger af bestemmelsen, at det vil være  

 et krav til tilskudsmodtagere, at de har et regnskabsår, der  

 følger finansåret.
Søfartsstyrelsen bemyndiges til at  

 fastsætte regler for regnskabsaflæggelsen, og det vil bl.a.  

 indebære krav om, at der i regnskabet gives oplysninger om den  

 gennemførte uddannelsesaktivitet i regnskabsåret,  

 omkostningsudvikling for forskellige uddannelser, samt kvaliteten i de  

 opnåede resultater m.v.
Bestemmelsen præciserer endvidere, at det er  

 Rigsrevisionen, der varetager de revisionsmæssige opgaver i forhold til  

 uddannelsesinstitutionerne.
Det er hensigten på et senere tidspunkt,  

 når der er indhentet erfaringer med regnskabsaflæggelsen efter  

 etableringen af skolerne som selvejende institutioner, at drøfte  

 indgåelse af en aftale med rigsrevisor i henhold til § 9 i lov om  

 revisionen af statens regnskaber m.m. om institutionsrevision ved  

 statsautoriseret eller registreret revisor.
Til § 11 Da alle maritime uddannelser får samme lovgrundlag,  

 erstattes det i § 5 i lov om søfartsuddannelse omhandlede  

 Søfartens Uddannelsesråd og det i § 7 i lov om uddannelse af  

 maskinmestre omhandlede Uddannelsesråd for Maskinmesteruddannelsen af  

 et fælles uddannelsesråd, Uddannelsesrådet for de Maritime  

 Uddannelser.
Det er hensigten, at de organisationer m.v., der i dag er  

 repræsenteret i Søfartens Uddannelsesråd og i  

 Uddannelsesrådet for Maskinmesteruddannelsen, også skal  

 være repræsenteret i Uddannelsesrådet for de Maritime  

 Uddannelser.
Medlemmerne udnævnes af økonomi- og  

 erhvervsministeren efter indstilling fra de pågældende  

 organisationer, ligesom rådets forretningsorden fastsættes af  

 økonomi- og erhvervsministeren.
Rådet skal fortsat have en  

 rådgivende funktion og være forum for uddannelsespolitiske  

 drøftelser, ligesom det skal kunne fremsætte forslag om  

 tilrettelæggelse af såvel den løbende efteruddannelse som  

 f.eks. tilpasning af de fremtidige maritime uddannelser til ændringer i  

 erhvervets vilkår mv. med henblik på fortsat at sikre danske  

 søfarende et højt kvalitetsniveau.
Til § 12, stk. 1 Søfartsstyrelsen kan justere uddannelsernes indhold  

 og struktur i takt med erhvervets behov og den tekniske udvikling, herunder  

 ikke mindst internationale krav.
Søfarendes uddannelser er bindende  

 reguleret af de i bemærkningerne til § 2, stk. 2, nævnte  

 internationale uddannelseskonventioner STCW og STCW-F.
 Bestemmelsen svarer med enkelte redaktionelle  

 ændringer til § 2, stk. 1, i lov om uddannelse af maskinmestre og § 6,  

 stk. 2, i lov om søfartsuddannelse, og bestemmelsen kommer herved til  

 at omfatte alle de i § 2 nævnte uddannelser.
Til § 12, stk. 2 Bestemmelser om meritoverførsel har ikke specifikt  

 været medtaget i lov om uddannelse af maskinmestre eller i lov om  

 søfartsuddannelse, men i størsteparten af de gældende  

 bekendtgørelser for de enkelte uddannelser findes bestemmelser om  

 meritoverførsel, således at de studerende kan få anerkendt  

 kvalifikationer, som er erhvervet på baggrund af tidligere uddannelse  

 eller beskæftigelse.
Tilladelse til meritoverførsel har i  

 praksis været anvendt i betydeligt omfang, og det er derfor fundet  

 hensigtsmæssigt i loven at indføre hjemmel til  

 meritoverførelse.
Til § 13 Bestemmelsen svarer til § 16 i lov om  

 søfartsuddannelse.
For maskinmesteruddannelsens vedkommende har  

 Søfartsstyrelsen i medfør af lov om statstilskud til godkendte  

 maskinmesterskoler og værkstedsskoler udarbejdet en  

 bekendtgørelse, bekendtgørelse nr. 913 af 19. november 1992 om  

 ansættelsesvilkår for tjenestemandslignende ansatte ved godkendte  

 maskinmester- og værkstedsskoler, der bl.a. indeholder bestemmelser om  

 underviseres kvalifikationer.
En ny bekendtgørelse herom  

 gældende for alle uddannelserne vil blive udarbejdet.
Til § 14, stk. 1 Bestemmelsen svarer til § 4 i lov om  

 søfartsuddannelse.
Tilsynet vil i vidt omfang blive udøvet i  

 form af de under stk. 2 nævnte evalueringer af  

 uddannelsesinstitutionernes kvalitetsstyringssystemer.
Til § 14, stk. 2 Søfartsstyrelsen udsendte i 1997 regler for  

 kvalitetsstyring på skoler og kurser hørende under styrelsen.  

 Siden da er der på samtlige uddannelsesinstitutioner opbygget  

 kvalitetsstyringssystemer, der er blevet evalueret af særligt uddannede  

 medarbejdere i Søfartsstyrelsen.
Til § 15 I medfør af § 2 i lov om uddannelse af maskinmestre  

 har Søfartsstyrelsen udarbejdet bekendtgørelse nr. 657 af 17.  

 oktober 1989 om den håndværksmæssige uddannelse forud for  

 maskinmestereksamen.
Denne bekendtgørelse indeholder bl.a.  

 bestemmelser om praktiksteder og om praktikkens afvikling.
Ligeledes er der  

 med hjemmel i forsøgsparagraffen i lov om søfartsuddannelse i  

 1997 med henblik på "dual-purpose"-skibsofficersuddannelsen  

 udsendt bestemmelser om godkendelse af rederier, der stiller praktikpladser  

 til rådighed for kommende skibsofficerer.
Disse bestemmelser vil blive  

 videreført.
Til § 16, stk. 1 Bestemmelsen svarer til § 14 i lov om  

 søfartsuddannelse.
I medfør af denne lov har  

 Søfartsstyrelsen udarbejdet bekendtgørelse nr. 500 af 29. juni  

 1998 om uddannelse af skibsassistenter og bekendtgørelse nr. 836 af  

 27. november 1998 om uddannelse af skibskokke.
I henhold hertil ydes der i  

 forbindelse med skibsassistentuddannelsens afslutningskursus og i forbindelse  

 med kursus for skibskokke en kursusgodtgørelse, som svarer til den  

 godtgørelse, der er fastsat i Arbejdsministeriets lov om  

 godtgørelse ved deltagelse i erhvervsrettet voksen- og  

 efteruddannelse.
Det er hensigten i forbindelse med lovens vedtagelse fortsat  

 at yde støtte til de ovenfor nævnte grupper af studerende.  

 Endvidere kan der ydes tilskud til studerende på HF-Søfart, der  

 under uddannelsen opholder sig på en søfartsskole, men som  

 på grund af deres unge alder ikke kan opnå statens  

 uddannelsesstøtte.
Til § 16, stk. 2 Praktiktiden har afgørende betydning for  

 uddannelsens gennemførelse, hvorfor den studerende skal sikres  

 praktikplads inden optagelse på studiet.
På baggrund af en  

 anbefaling i "Funder-udvalget"s betænkning har Søfartsstyrelsen  

 i forbindelse med "dual-purpose" uddannelsen af skibsofficerer med hjemmel i  

 forsøgsparagraffen i lov om søfartsuddannelse fastsat regler  

 om, at en uddannelsesaftale skal omfatte alle skoleophold og praktikperioder  

 i uddannelsen.
Til § 16, stk. 3 Uddannelsesaftaler for skibsofficersaspiranter skal  

 godkendes af Søfartsstyrelsen i forbindelse med ydelse af refusion i  

 henhold til § 17. For praktik i land gælder normalt de mellem  

 arbejdsmarkedets parter (Dansk Industri og CO-industri) aftalte  

 overenskomster for lærlinge.
Bestemmelsen giver Søfartsstyrelsen  

 mulighed for i tvivlstilfælde med respekt af kollektive overenskomster  

 at fastsætte regler om uddannelsesaftalernes indhold.
Til § 17 Bestemmelsen er ligelydende med §14a i lov om  

 søfartsuddannelse.
Denne paragraf blev indsat ved lov nr. 388 af 10.  

 juni 1997 om ændring af lov om søfartsuddannelse og lov om  

 stempelafgift.
Der ydes rederierne delvis refusion af løn-, kost- og  

 rejseomkostninger for personer, der er under uddannelse, og som ikke  

 indgår i skibets normale besætning, de såkaldte  

 "overtallige søfarende". Tilskuddet kan maksimalt  

 udgøre 40.000 kr. pr. halvår pr. person.
Hidtil har der ikke  

 fundet refusion sted for maskinmesteraspiranter.
Med lovens vedtagelse er det  

 hensigten, at der også skal kunne ydes refusion til denne gruppe af  

 aspiranter, når de efter gennemført kursus på  

 værkstedsskole er i praktik til søs.
Til § 18 Enhver, der antages til i en arbejdsgivers tjeneste at  

 udføre arbejde her i landet, er sikret mod følgerne af  

 arbejdsskade efter lov om sikring mod følger af arbejdsskade.  

 Ligestillet hermed er søfarende, der gør tjeneste på  

 dansk skib.
Der er i den nævnte lov åbnet mulighed for, at den  

 også skal kunne omfatte uddannelsessøgende eller andre personer,  

 der opholder sig på et uddannelsessted eller på en arbejdsplads  

 som led i et uddannelses- eller praktikforløb.
 Ved en arbejdsskade forstås i lov om sikring mod  

 følger af arbejdsskade 1) ulykkestilfælde, der skyldes arbejdet  

 eller forhold, hvorunder dette foregår, 2) skadelige påvirkninger  

 af højst 5 dages varighed, der skyldes arbejdet, eller de forhold  

 hvorunder dette foregår, 3) pludselige løfteskader og 4)  

 erhvervssygdomme, det vil bl.a. sige sygdomme, som efter medicinsk eller  

 teknisk erfaring er forårsaget af særlige påvirkninger, som  

 bestemte persongrupper gennem deres arbejde eller de forhold, hvorunder det  

 foregår, er udsat for i højere grad end personer uden  

 sådant arbejde.
 Ydelserne efter lov om sikring mod følger af  

 arbejdsskade er 1) betaling af udgifter til sygebehandling, optræning  

 og hjælpemidler mm., 2) erstatning for tab af erhvervsevne, 3)  

 godtgørelse for varigt mén, 4) overgangsbeløb ved  

 dødsfald og 5) erstatning for tab af forsørger.
Det følger af bestemmelsen, at studerende på  

 grunduddannelse om bord i et skoleskib eller på kurser, der afvikles  

 under arbejdspladslignende forhold, vil være omfattet af lov om sikring  

 mod følger af arbejdsskade.
Ordningen administreres af  

 Søfartsstyrelsen, og det forudsættes, at de enkelte  

 uddannelsesinstitutioner selv tegner relevante arbejdsskadeforsikringer.
Til § 19 De studerende på det maritime  

 undervisningsområde skal sikres samme grundlæggende rettigheder  

 til et godt undervisningsmiljø, som gælder på det  

 øvrige offentlige og private undervisningsområde, jf. lov om  

 elevers og studerendes undervisningsmiljø. De studerende skal have  

 reel indflydelse på undervisningsmiljøet og sikkerhedsarbejdet  

 på den enkelte uddannelsesinstitution og have adgang til at deltage i  

 arbejdet hermed bl.a. gennem valg af  

 undervisningsmiljørepræsentanter til sikkerhedsudvalget.
Idet der på søfartsskoler mv. findes  

 undervisningsmateriel, som f.eks. redningsbåde med tilhørende  

 hejseudstyr (davider), redningsflåder inkl. nedfirbare flåder med  

 udstyr, og skibskraner inkl. anhugnings- og surringsgrej, der nøje  

 svarer til udstyr om bord i skibe, er det fundet hensigtsmæssigt, at  

 Søfartsstyrelsen, som har ekspertisen på dette område og  

 godkender og fører tilsyn med udstyret på skibene, også  

 godkender og fører tilsynet hermed, uanset det er opstillet på  

 land.
Det drejer sig alene om udstyr, der anvendes på skoler til  

 målrettet uddannelse af maritimt personel.
Til § 20 Bestemmelsen svarer til § 10, stk. 2, i lov om  

 søfartsuddannelse, hvorefter de studerende skal betale for kost og  

 logi under ophold på søfartsskoler og skoleskibet DANMARK, jf.  

 bekendtgørelse nr. 500 af 29. juni 1998 om uddannelse til  

 skibsassistent m.v. og bekendtgørelse nr. 835 af 25. november 1998 om  

 statens skoleskib DANMARK.
Til § 21 Bestemmelsen indebærer, at de  

 statstjenestemænd, der gør tjeneste på statsskolerne, ved  

 overgangen til selvejende institutioner er forpligtet til ved udlån at  

 gøre tjeneste ved de selvejende institutioner, og de har under denne  

 tjeneste som hidtil pligt til at tåle forandringer i stillingen, jf.  

 herved tjenestemandslovens § 12. Tjenestemændene bevarer deres  

 hidtidige ansættelsesmæssige status som statstjenestemænd,  

 men bestemmelsen åbner for, at de i en periode på indtil 2  

 år fra lovens ikrafttræden kan vælge at søge  

 overgang til ansættelse efter de ansættelsesregler, der  

 gælder for den selvejende institution.
Bestemmelsen giver mulighed for,  

 at de pågældende statstjenestemænd selv kan vælge  

 fratrædelsestidspunktet inden for en ramme af 2 år, således  

 at de kan opnå et fuldt pensionsalderår.
Videre avancement for udlånte tjenestemænd  

 forudsætter, at de overgår til ansættelse i den selvejende  

 institution.
Der kan dog ske generelle og gruppevise omklassificeringer,  

 oprykninger i automatiske lønforløb samt avancementer, som er  

 naturlige for de pågældende medarbejdergrupper, samtidig med at  

 de pågældende opretholder deres ansættelsesmæssige  

 status som tjenestemænd.
 Med forslaget præciseres det, at der ikke er adgang  

 til afsked med ventepenge, rådighedsløn eller pension for  

 tjenestemænd ved statsskolerne i forbindelse med, at institutionerne  

 overgår til at blive selvejende.
 For de tjenestemænd, der ikke overgår til  

 ansættelse i den selvejende institution, indebærer bestemmelsen  

 ikke en forringelse af ansættelsesvilkårene som tjenestemand.  

 Udlån af tjenestemænd til den selvejende institution, hvor de  

 pågældende tjenestemænd gør tjeneste på  

 overdragelsestidspunktet, indebærer ikke i sig selv en forflyttelse.
 I forslaget fastslås det, at de selvejende  

 institutioner har pligt til at beskæftige tjenestemændene, og at  

 de skal afholde samtlige udgifter, der er forbundet hermed, herunder  

 eventuelle udgifter til ventepenge, rådighedsløn og  

 efterindtægt af løn.
 Bestemmelsen i § 21 svarer til de personalemæssige  

 bestemmelser i tidligere gennemførte love om omdannelse af  

 statsinstitutioner til selvejende institutioner.
 Til § 22.
Fritidsfartøjer med en bruttotonnage på 20 og  

 derover skal være bemandet med personer, som opfylder de  

 kvalifikationskrav, der er fastsat i lov om skibes besætning.  

 Eksempelvis skal et fritidsfartøj med en bruttotonnage på 20 og  

 derover, men mindre end 100, være bemandet med en skibsfører med  

 bevis som yachtskipper af 1. grad og en styrmand med bevis som yachtskipper  

 af 3. grad.
Maskinbesætningen fastsættes individuelt af  

 Søfartsstyrelsen.
Som en følge heraf er det naturligt, at  

 også disse uddannelser reguleres af Søfartsstyrelsen.
Til at  

 rådgive Søfartsstyrelsen bl.a. i denne forbindelse er der nedsat  

 et Søsportens Sikkerhedsråd, hvis formandskab og sekretariat  

 varetages af Søfartsstyrelsen.
 Hensigten med opkrævning af betaling for eksamen og  

 prøver er at give Søfartsstyrelsen mulighed for at få  

 dækket de faktiske omkostninger i forbindelse hermed.
Til § 23, stk. 1 Såvel internationalt som nationalt sker der  

 udvikling i uddannelsernes struktur og indhold.
Det har derfor allerede  

 tidligere været fundet hensigtsmæssigt, at uddannelseslove havde  

 indbygget en hjemmel til administrativt at etablere  

 forsøgsundervisningsforløb.
De love, som denne lov  

 afløser, indeholdt sådanne bestemmelser, hvorfor den  

 nugældende struktur mv. har kunnet gennemprøves og  

 gennemføres forud for vedtagelse af denne lov, der gør  

 forsøgsordningerne til den egentlige ordning.
Det er fundet  

 hensigtsmæssigt at videreføre denne tradition, da der fortsat  

 skal være plads til forsøgsordninger.
Til § 23, stk. 2 Det følger af bestemmelserne i § 4, at  

 Søfartsstyrelsen kan godkende uddannelsesinstitutioner eller kurser,  

 selv om der ikke er behov for den pågældende institutions  

 uddannelseskapacitet.
I disse tilfælde vil de pågældende  

 institutioner skulle betale for Søfartsstyrelsens arbejde i  

 forbindelse med godkendelse, kvalitetssikring og censorvirksomhed.
 Endvidere vil der blive opkrævet betaling fra den  

 enkelte uddannelsesinstitution for Søfartsstyrelsens arbejde med  

 godkendelse, kvalitetssikring samt censorvirksomhed i forbindelse med visse  

 af de i § 2, stk. 2, nævnte efteruddannelseskurser, herunder  

 radiokurser.
 Til § 23, stk. 3.
Bestemmelsen åbner mulighed for, at  

 Søfartsstyrelsen kan fastsætte regler om deltagerbetaling for de  

 i § 2, stk. 2, nævnte kurser.
Al grunduddannelse er gratis, og det er  

 hensigten, at obligatorisk efteruddannelse, herunder farligt gods- og  

 radarkurser samt sikkerhedskurser til tankskibe og passagerskibe, skal  

 være gratis.
Dette svarer til den hidtidige ordning.
Bestemmelsen vil  

 blive anvendt til at fastsætte regler om betaling for radiokurser og  

 andre særlige efteruddannelseskurser, som det efter en konkret  

 vurdering findes rimeligt at opkræve deltagerbetaling for.
Til § 24 Bestemmelsen er en naturlig følge af  

 omlægningen af uddannelsernes struktur.
I forbindelse med udformning af  

 de nærmere regler vil to-instans princippet blive opretholdt, idet en  

 klage over f.eks. en bestemt eksamenskarakter i første omgang til  

 blive behandlet og afgjort af uddannelsesinstitutionen.  

 Uddannelsesinstitutionens afgørelse i en sådan sag vil herefter  

 alene kunne påklages til Søfartsstyrelsen. Øvrige forhold  

 vil som hidtil følge den almindelige klageadgang inden for offentlig  

 forvaltning.
Til § 25 Loven angiver rammerne for den fremtidige  

 uddannelsesstruktur mv. inden for søfartserhvervene.
For at kunne  

 udmønte strukturen til praksis kræves udarbejdelse af  

 bekendtgørelser om de enkelte uddannelsesretninger.
Som nævnt  

 under bemærkningerne til § 5 er det planlagt, at der i forbindelse med  

 lovens vedtagelse skal udarbejdes bekendtgørelser om  

 tilskudsforvaltningen.
I relation til bl.a. § 14 skal der udarbejdes en  

 række bekendtgørelser om uddannelse af henholdsvis  

 skibsofficerer, maskinmestre, skippere, maskinister og fiskere, samt om  

 eksamen ved søfartsuddannelserne.
Til § 26 Uddannelseslovgivning er hjemmestyreanliggende for  

 Færøerne og Grønland.
