Nr LSF 128 Forslag til Lov om forebyggende sundhedsordninger for børn og unge Fremsat af sundhedsministeren (Yvonne Herløv Andersen) den 18. januar 1995 Vedtaget ved tredjebehandling den 19. maj 1995 Lov nr. 438 af 14/06/1995 Kapitel 1 Formål § 1. Kommuner og amtskommuner skal tilrettelægge forebyggende  

 sundhedsordninger, som kan bidrage til at sikre børn og unge en sund opvækst  

 og skabe gode forudsætninger for en sund voksentilværelse.
 Stk. 2. Kommuner og amtskommuner skal dels yde en generel  

 sundhedsfremmende og sygdomsforebyggende indsats, dels en individorienteret  

 indsats, der retter sig mod alle børn og unge, samt en særlig indsats, der  

 specielt tager sigte på de svagest stillede børn og unge.
Kapitel 2 Ydelser til alle børn og unge § 2. Alle børn og unge skal indtil undervisningspligtens ophør  

 tilbydes sundhedsvejledning, bistand samt funktionsundersøgelser ved en  

 sundhedsplejerske.
 Stk. 2. I barnets første leveår skal sundhedsplejerskens  

 virksomhed normalt udøves ved besøg i hjemmet.
 § 3. Alle børn under den undervisningspligtige alder skal tilbydes  

 7 forebyggende helbredsundersøgelser ved alment praktiserende læger, heraf 3  

 undersøgelser i barnets første leveår.
§ 4. Alle børn i den undervisningspligtige alder skal tilbydes 2  

 forebyggende helbredsundersøgelser ved en kommunalt ansat læge.
Den første  

 helbredsundersøgelse skal tilbydes i barnets første skoleår.
Den anden  

 helbredsundersøgelse skal tilbydes umiddelbart før undervisningspligtens  

 ophør.
 § 5. Alle børn og unge under 18 år skal tilbydes vaccination mod  

 visse sygdomme efter regler fastsat af sundhedsministeren i medfør af lov om  

 tilbud om gratis vaccination mod visse sygdomme.
 Stk. 2. Alle børn og unge under 18 år skal tilbydes vederlagsfri  

 forebyggende og behandlende tandpleje efter reglerne i lov om tandpleje m.v.
Kapitel 3 Ydelser til børn og unge m.fl. med særlige behov § 6. Børn og unge med særlige behov skal indtil  

 undervisningspligtens ophør tilbydes en øget indsats, herunder en øget  

 rådgivning samt yderligere forebyggende undersøgelser ved sundhedsplejerske  

 eller kommunalt ansat læge.
 Stk. 2. Personer, for hvem undervisningspligten er ophørt, kan,  

 når særlige forhold gør sig gældende, tilbydes ydelser som omtalt i stk. 1  

 efter kommunalbestyrelsens beslutning.
 § 7. For at tilgodese børn og unge med særlige behov opretter  

 kommunalbestyrelsen en tværfaglig gruppe, der skal sikre, at den enkeltes  

 udvikling, sundhed og trivsel fremmes, og at der i tilstrækkeligt omfang  

 formidles kontakt til lægelig, social, pædagogisk, psykologisk og anden  

 sagkundskab.
 Stk. 2. En af gruppens medlemmer udpeges som ansvarlig for at  

 koordinere indsatsen over for det enkelte barn og den enkelte unge.
Kapitel 4 Bistand til institutioner § 8. Den kommunale sundhedstjeneste, jf. § 12, bistår skoler,  

 daginstitutioner for børn og unge og den kommunalt formidlede dagpleje med  

 vejledning om almene sundhedsfremmende og sygdomsforebyggende  

 foranstaltninger.
Stk. 2. Herudover rådgiver den kommunale sundhedstjeneste  

 institutionspersonalet vedrørende de børn, som personalet finder har særlige  

 behov.
Kontakten til den kommunale sundhedstjeneste sker efter forudgående  

 drøftelse med barnets forældre.
Kapitel 5 Planlægning § 9. Det skal fremgå af de kommunale redegørelser og de  

 amtskommunale sundhedsplaner, jf. sygesikringslovens kapitel 6 a, hvorledes  

 den enkelte kommunalbestyrelse og det enkelte amtsråd vil tilrettelægge den  

 sundhedsfremmende og sygdomsforebyggende indsats over for børn og unge som  

 led i de forebyggende sundhedsordninger.
Det skal herunder fremgå, hvorledes  

 man gennem en øget indsats vil tilgodese børn og unge med særlige behov.
 § 10. Kommunerne kan inddrage embedslægeinstitutionerne ved  

 tilrettelæggelsen af indsatsen efter denne lov.
Kapitel 6 Administration og finansiering § 11. Bopælskommunen tilbyder børn og unge de ydelser, der er  

 nævnt i §§ 2, 4 og 6.
 Stk. 2. Børn og unge, der går i skole i en anden kommune end  

 bopælskommunen, skal dog tilbydes de i stk. 1 omhandlede ydelser i den  

 kommune, hvor skolen ligger.
 § 12. Kommunalbestyrelsen ansætter læger, sundhedsplejersker,  

 sygeplejersker og andet personale til at varetage kommunens opgaver efter  

 denne lov.
 Stk. 2. De i stk. 1 omhandlede personer udgør den kommunale  

 sundhedstjeneste.
 § 13. Den kommunale indsats kan tilrettelægges i samarbejde mellem  

 to eller flere kommuner.
 § 14. Sundhedsministeren kan fastsætte nærmere regler om de  

 kommunale forpligtelser efter denne lov, herunder om ydelser til børn i  

 kriminalforsorgens institutioner.
 Stk. 2. Sundhedsstyrelsen kan fastsætte retningslinjer for  

 tilrettelæggelsen og indholdet af ydelser efter denne lov.
 Stk. 3. Sundhedsstyrelsen kan fastsætte regler om uddannelsen af  

 personalet i den kommunale sundhedstjeneste, og i særlige tilfælde kan  

 Sundhedsstyrelsen dispensere fra kravet om ansættelse af sundhedsplejersker.
 § 15. Den alment praktiserende læge skal i forbindelse med de  

 forebyggende helbredsundersøgelser efter § 4 søge at indhente samtykke til,  

 at lægen videregiver oplysninger om barnets helbredsforhold til den kommunale  

 sundhedstjeneste.
 Stk. 2. Den kommunale sundhedstjeneste skal søge at indhente  

 samtykke til, at den kommunale sundhedstjeneste videregiver oplysninger om  

 barnets helbredsforhold til barnets alment praktiserende læge.
 § 16. Amtsrådet og kommunalbestyrelserne skal sikre en  

 koordination af indsatsen vedrørende børns og unges sundhedsforhold i  

 forbindelse med varetagelse af opgaverne i henhold til denne lov.
 § 17. Kommuner, amtskommuner og alment praktiserende læger er  

 forpligtet til at afgive oplysninger om virksomheden i medfør af denne lov  

 til de centrale sundhedsmyndigheder efter regler fastsat af  

 sundhedsministeren.
 § 18. Ydelser efter denne lov er vederlagsfri.
Stk. 2. Udgifter efter §§ 2, 4, 6, 7 og 8 afholdes af  

 bopælskommunen.
Ydelser, der tilbydes i henhold til § 11, stk. 2, afholdes af  

 den kommune, hvor skolen er beliggende.
 Stk. 3. Udgifter til ydelser efter § 3 afholdes af  

 bopælsamtskommunen.
Kapitel 7 Forsøg § 19. Sundhedsministeren kan tillade, at kommunen eller  

 amtskommunen i en forsøgsperiode varetager sine opgaver efter regler, der  

 fraviger denne lovs bestemmelser.
 Stk. 2. Ved forsøgene skal lægges afgørende vægt på hensynet til  

 børnenes og de unges sundhed, retssikkerhed og velfærd.
Kapitel 8 Ikrafttræden m.v.
 § 20. Loven træder i kraft den 1. januar 1996.
Stk. 2. Samtidig ophæves 1) lov nr. 409 af 13. juni 1973 om sundhedsplejerskeordninger, 2) lov om skolelægeordning, jf. lovbekendtgørelse nr. 430 af 16. august  

 1974, og 3) lov nr. 236 af 30. april 1946 om lægeundersøgelser af børn.
 Stk. 3. Regler fastsat i medfør af de i stk. 2 nævnte love  

 forbliver dog i kraft, indtil de afløses af regler fastsat i medfør af denne  

 lov.
 § 21. Loven gælder ikke for Færøerne og Grønland, men kan ved  

 kongelig anordning sættes i kraft på Færøerne med de afvigelser, som de  

 særlige færøske forhold tilsiger.
Oprindeligt fremsat forslag Kapitel 1 Formål § 1. Kommuner og amtskommuner skal tilrettelægge forebyggende  

 sundhedsordninger, som kan bidrage til at sikre børn og unge en sund opvækst  

 og skabe gode forudsætninger for en sund voksentilværelse.
 Stk. 2. Kommuner og amtskommmuner skal dels yde en generel  

 sundhedsfremmende og sygdomsforebyggende indsats, dels en individorienteret  

 indsats, der retter sig mod alle børn og unge samt en særlig indsats, der  

 specielt tager sigte på de svagest stillede børn og unge.
Kapitel 2 Ydelser til alle børn og unge § 2. Alle børn og unge skal indtil undervisningspligtens ophør  

 tilbydes sundhedsvejledning, bistand samt funktionsundersøgelser ved en  

 sundhedsplejerske.
 Stk. 2. I barnets første leveår skal sundhedsplejerskens  

 virksomhed normalt udøves ved besøg i hjemmet.
 § 3. Alle børn under den undervisningspligtige alder skal tilbydes  

 7 forebyggende helbredsundersøgelser ved alment praktiserende læger, heraf 3  

 undersøgelser i barnets første leveår.
§ 4. Alle børn i den undervisningspligtige alder skal tilbydes 2  

 forebyggende helbredsundersøgelser ved en kommunalt ansat læge.
Den første  

 helbredsundersøgelse skal tilbydes i barnets første skoleår.
Den anden  

 helbredsundersøgelse skal tilbydes umiddelbart før undervisningspligtens  

 ophør.
 § 5. Alle børn og unge under 18 år skal tilbydes vaccination mod  

 visse sygdomme efter regler fastsat af sundhesministeren i medfør af lov om  

 tilbud om gratis vaccination mod visse sygdomme.
 Stk. 2. Alle børn og unge under 18 år skal tilbydes vederlagsfri  

 forebyggende og behandlende tandpleje efter reglerne i lov om tandpleje m.v.
Kapitel 3 Ydelser til børn og unge m.fl. med særlige behov § 6. Børn og unge med særlige behov skal indtil  

 undervisningspligtens ophør tilbydes en øget indsats, herunder en øget  

 rådgivning samt yderligere forebyggende undersøgelser ved sundhedsplejerske  

 eller kommunalt ansat læge.
 Stk. 2. Personer, for hvem undervisningspligten er ophørt, kan,  

 når særlige forhold gør sig gældende, tilbydes ydelser som omtalt i stk. 1  

 efter kommunalbestyrelsens beslutning.
 § 7. For at tilgodese børn og unge med særlige behov opretter  

 kommunalbestyrelsen en tværfaglig gruppe, der skal sikre, at den enkeltes  

 udvikling, sundhed og trivsel fremmes, og at der i tilstrækkeligt omfang  

 formidles kontakt til lægelig, social, pædagogisk, psykologisk og anden  

 sagkundskab.
 Stk. 2. En af grupppens medlemmer udpeges som ansvarlig for at  

 koordinere indsatsen over for det enkelte barn og den enkelte unge.
Kapitel 4 Bistand til institutioner § 8. Den kommunale sundhedstjeneste, jf. § 12, bistår skoler,  

 daginstitutioner for børn og unge og den kommunalt formidlede dagpleje med  

 vejledning om almene sundhedsfremmende og sygdomsforebyggende  

 foranstaltninger.
 Stk. 2. Herudover rådgiver den kommunale sundhedstjeneste  

 institutionspersonalet vedrørende de børn, som personalet finder har særlige  

 behov.
Kapitel 5 Planlægning § 9. Det skal fremgå af de kommunale redegørelser og de  

 amtskommunale sundhedsplaner, jf. sygesikringslovens kapitel 6 a, hvorledes  

 den enkelte kommunalbestyrelse og det enkelte amtsråd vil tilrettelægge den  

 sundhedsfremmende og sygdomsforebyggende indsats over for børn og unge som  

 led i de forebyggende sundhedsordninger.
Det skal herunder fremgå, hvorledes  

 man gennem en øget indsats vil tilgodese børn og unge med særlige behov.
 § 10. Kommunerne kan inddrage embedslægeinstitutionerne ved  

 tilrettelæggelsen af indsatsen efter denne lov.
Kapitel 6 Administration og finansiering § 11. Bopælskommunen tilbyder børn og unge de ydelser, der er  

 nævnt i §§ 2, 4 og 6.
 Stk. 2. Børn og unge, der går i skole i en anden kommune end  

 bopælskommunen, skal dog tilbydes de i stk. 1 omhandlede ydelser i den  

 kommune, hvor skolen ligger.
 § 12. Kommunalbestyrelsen ansætter læger, sundhedsplejersker,  

 sygeplejersker og andet personale til at varetage kommunens opgaver efter  

 denne lov.
 Stk. 2. De i stk. 1 omhandlede personer udgør den kommunale  

 sundhedstjeneste.
 § 13. Den kommunale indsats kan tilrettelægges i samarbejde mellem  

 to eller flere kommuner.
 § 14. Sundhedsministeren kan fastsætte nærmere regler om de  

 kommunale forpligtelser efter denne lov, herunder om ydelser til børn i  

 kriminalforsorgens institutioner.
 Stk. 2. Sundhedsstyrelsen kan fastsætte retningslinier for  

 tilrettelæggelsen og indholdet af ydelser efter denne lov.
 Stk. 3. Sundhedsstyrelsen kan fastsætte regler om uddannelsen af  

 personalet i den kommunale sundhedstjeneste, og i særlige tilfælde kan  

 Sundhedsstyrelsen dispensere fra kravet om ansættelse af sundhedsplejersker.
 § 15. Den alment praktiserende læge skal i forbindelse med de  

 forebyggende helbredsundersøgelser efter § 4 søge at indhente samtykke til,  

 at lægen videregiver oplysninger om barnets helbredsforhold til den kommunale  

 sundhedstjeneste.
 Stk. 2. Den kommunale sundhedstjeneste skal søge at indhente  

 samtykke til, at den kommunale sundhedstjeneste videregiver oplysninger om  

 barnets helbredsforhold til barnets alment praktiserende læge.
 § 16. Amtsrådet og kommunalbestyrelserne skal sikre en  

 koordination af indsatsen vedrørende børn og unges sundhedsforhold i  

 forbindelse med varetagelse af opgaverne i henhold til denne lov.
 § 17. Kommuner, amtskommuner og alment praktiserende læger er  

 forpligtet til at afgive oplysninger om virksomheden i medfør af denne lov  

 til de centrale sundhedsmyndigheder efter regler fastsat af  

 sundhedsministeren.
 § 18. Ydelser efter denne lov er vederlagsfri.
Stk. 2. Udgifter efter §§ 2, 4, 6, 7 og 8 afholdes af  

 bopælskommunen.
Ydelser, der tilbydes i henhold til § 11, stk. 2, afholdes af  

 den kommune, hvor skolen er beliggende.
 Stk. 3. Udgifter til ydelser efter § 3 afholdes af  

 bopælsamtskommunen.
Kapitel 7 Forsøg § 19. Sundhedsministeren kan tillade, at kommunen eller  

 amtskommunen i en forsøgsperiode varetager sine opgaver efter regler, der  

 fraviger denne lovs bestemmelser.
 Stk. 2. Ved forsøgene skal lægges afgørende vægt på hensynet til  

 børnenes og de unges sundhed, retssikkerhed og velfærd.
Kapitel 8 Ikrafttræden m.v.
 § 20. Loven træder i kraft den 1. januar 1996.
Stk. 2. Samtidig ophæves 1) lov om sundhedsplejerskeordninger, jf. lov nr. 409 af 13. juni 1973, 2) lov om skolelægeordning, jf. lovbekendtgørelse nr. 430 af 16. august  

 1974 og 3) lov om lægeundersøgelser af børn, jf. lov nr. 236 af 30. april 1946.
 Stk. 3. Regler fastsat i medfør af de i stk. 2 nævnte love  

 forbliver dog i kraft, indtil de afløses af regler fastsat i medfør af denne  

 lov.
 § 21. Loven gælder ikke for Færøerne og Grønland, men kan ved  

 kongelig anordning sættes i kraft på Færøerne med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger 1. Formålet med lovforslaget Langt hovedparten af børn og unge vokser op under gode - og for de flestes  

 vedkommende endda særdeles gode - rammer med en høj grad af livskvalitet og  

 uden helbredsproblemer.
 Der er imidlertid en mindre gruppe børn og unge, som ikke har en god  

 opvækst, og som ikke får tilstrækkelig gavn af de almindelige sundhedstilbud.
 Formålet med lovforslaget er dels at styrke og forbedre indsatsen  

 over for de svagest stillede børn og unge, dels at forbedre de  

 forebyggende sundhedsordninger i forhold til alle børn og unge.
 Forbedringen tilvejebringes ved at styrke den generelle sundhedsfremmende  

 og sygdomsforebyggende indsats og skabe bedre sammenhæng mellem de  

 forskellige sundhedstilbud samt ved at styrke den individorienterede indsats.
 Forslaget erstattter lov om lægeundersøgelser af børn, lov om  

 skolelægeordning og lov om sundhedsplejerskeordninger.
 Forslaget medfører følgende større ændringer i forhold til de gældende  

 regler:
* en lægeundersøgelse flyttes fra førskolealderen til skolealderen som en  

 udskolingsundersøgelse, * kommunerne får pligt til ved kommunalt ansat læge og sundhedsplejerske  

 m.fl. at rådgive og vejlede daginstitutioner og dagplejen generelt om børns  

 sundhed og trivsel, og * for børn med særlige behov skal kommunerne etablere tværfaglige grupper,  

 hvor et medlem får ansvar for at koordinere indsatsen.
 Herudover indebærer forslaget en sammenskrivning og sproglig  

 modernisering.
2. Lovforslagets baggrund De gældende love om forebyggende sundhedsordninger for børn og unge har  

 det hovedsigte gennem undersøgelse af alle børn og unge at identificere de  

 mest udsatte og tilbyde dem særlig hjælp.
De gældende love er alle af ældre dato.
Lov om lægeundersøgelser af børn  

 er fra 1946, lov om skolelægeordning fra 1972 og lov om  

 sundhedsplejerskeordninger fra 1973. Livsstil og levekår har ændret sig  

 væsentligt i de sidste 20-30 år.
Tidligere havde børn og unges  

 helbredsproblemer en ganske anderledes karakter end i dag, hvor især  

 psykosomatiske sygdomme og trivselsmæssige problemer har en langt mere  

 fremtrædende plads.
Mange ressourcer er i dag sat ind på at løse problemerne for de børn og  

 unge, der udgør »de svagest stillede børn og unge«.
Der satses på  

 forebyggende, støttende og behandlende indsatser.
Alligevel konkluderer Regeringens Børneudvalg i sin handlingsplan for de  

 svagest stillede børn og unge, februar 1994, at det, der er gjort, har været  

 for lidt virkningsfuldt.
Børneudvalget pegede bl.a. på denne baggrund på  

 behovet for en revision af lovgrundlaget for de forebyggende  

 sundhedsordninger.
Sundhedsministeriet afholdt den 28. februar 1994 en konference om  

 fremtidens sundhedsordninger for børn med det sigte at frembringe inspiration  

 og ideer til revisionen af lovgrundlaget og af indholdet af ordningerne.
På  

 konferencen fremkom ikke ønsker om en radikal omlægning af de gældende  

 principper for ordningerne.
Mange deltagere pegede imidlertid på behovet for  

 større sammenhæng og kontinuitet i ordningerne og på behovet for en øget og  

 bedre indsats for de svagest stillede børn og unge.
3. Lovforslagets hovedindhold Forslaget bygger på fire hovedprincipper:
 a) Generelle sundhedsfremmende og forebyggende foranstaltninger.
 b) Ydelser til alle børn og unge.
 c) Særlig indsats over for de svagest stillede børn og unge.
 d) Konsulentfunktioner i forhold til daginstitutioner, dagplejen, skoler  

 m.v. om børns sundhed og trivsel og sundhedstilstanden på institutionerne.
 Med lovforslaget fastsættes en fælles politisk og administrativ ramme, der  

 giver mulighed for en bedre tilrettelæggelse og koordinering af det  

 forebyggende sundhedsarbejde.
 Ad a.
 Kommuner og amtskommuner bliver i medfør af dette lovforslag forpligtet  

 til i de kommunale redegørelser og de amtskommunale sundhedsplaner, der skal  

 udarbejdes i henhold til sygesikringslovens kapitel 6 a, at redegøre for,  

 hvilke generelle sundhedsfremmende og forebyggende foranstaltninger man har  

 planlagt for at sikre børn og unge en sund opvækst.
 Samtidig bliver kommuner og amtskommuner forpligtet til at koordinere  

 indsatsen vedrørende børn og unges sundhedsforhold.
 Ad b.
 Alle børn bør som udgangspunkt have samme tilbud, men de  

 opfølgningsmæssige konsekvenser vil være forskellige alt efter behov.  

 Formålet med ordningerne er derfor at opspore børn og unge med fysiske,  

 psykiske eller sociale problemer, som bør have tilbud om en særlig indsats.
Sundhedsplejerskeordningen foreslås opretholdt uændret.
Forslagene om  

 tværfaglige grupper og konsulentfunktion i forhold til daginstitutioner og  

 dagplejen indebærer dog en udvidelse af sundhedsplejens opgavefelt.
Med  

 udformningen af de retlige rammer for virksomheden er det i øvrigt tilstræbt  

 at understøtte den samordning af småbørns- og skolesundhedsplejens  

 virksomhed, som allerede er gennemført i en række kommuner.
Det er samtidig  

 understreget, at sundhedsplejerskernes bistand til spædbørn op til 1 år  

 normalt finder sted ved besøg i hjemmet.
 I dag modtager alle børn mellem 0 og 16 år tilbud om 9 forebyggende  

 helbredsundersøgelser hos en læge, og dette antal fastholdes efter forslaget.
De forebyggende lægeundersøgelser ved alment praktiserende læge er et  

 meget værdifuldt element i de forebyggende ordninger for børn og unge.
Børn i  

 alderen 0-6 år modtager således i dag tilbud om 8 lægeundersøgelser, mens  

 børn i den undervisningspligtige alder kun har krav på 1 forebyggende  

 helbredsundersøgelse, der foregår hos skolelægen.
Efter forslaget flyttes 1  

 helbredsundersøgelse fra førskolealderen til skolealderen i form af en  

 udskolingsundersøgelse ved en kommunalt ansat læge.
Samtidig understreges  

 betydningen af et nært samarbejde mellem de alment praktiserende læger og den  

 kommunale sundhedstjeneste, da ydelserne til børnene skal ses i sammenhæng.
 Ad c.
 En mere målrettet tidlig indsats over for børn, børnefamilier og unge, når  

 der er behov for støtte, tilgodeses i forslaget ved etablering af tværfaglige  

 grupper, hvori indgår personer, der i forvejen tager sig af børn og unges  

 sundhed.
Kommunerne har allerede i dag pligt til at tage sig særligt af de svagest  

 stillede børn og unge.
Det nye ligger således i, at kommunerne med  

 forpligtelsen til at etablere tværfaglige grupper får ansvar for at sikre  

 sammenhæng og koordination af tilbudene til denne gruppe børn og unge.
En  

 enkelt person i gruppen bliver ansvarlig for, at der sker den nødvendige  

 koordination, og at tiltag følges op.
Det enkelte barn og dets familie får  

 dermed en bestemt person at holde sig til.
 Ad d.
Mange børn og unge tilbringer en stor del af deres tid i institutioner som  

 vuggestuer, børnehaver, skoler osv.
Med lovforslaget styrkes den generelle  

 forebyggende og sundhedsfremmende indsats over for institutioner for børn og  

 unge ved at pålægge kommunerne ved kommunalt ansatte læger og  

 sundhedsplejersker m.fl. at vejlede institutioner og dagplejen om almene  

 sundhedsfremmende og sygdomsforebyggende foranstaltninger, herunder  

 vejledning og rådgivning af personalet om børn med særlige helbreds- og  

 trivselsproblemer.
Konsulentfunktionen i forhold til bl.a. daginstitutionerne skal også tages  

 som udtryk for en styrket indsats specielt i forhold til de svagest stillede  

 børn og unge.
Ved at bistå institutionspersonale med generel rådgivning om  

 børns sundhed og trivsel herunder om sundhedstilstanden på institutionen,  

 samt ved konkret at bistå institutionspersonalet vedrørende de børn, som  

 personalet finder har problemer, der skal tages hånd om, styrkes indsatsen i  

 forhold til i dag.
Embedslægeinstitutionerne rådgiver og vejleder efter anmodning dag- og  

 døgninstitutioner om sundhedsmæssige forhold, især om bekæmpelse af smitsomme  

 sygdomme og hygiejniske forhold.
I sager om institutionernes hygiejniske  

 forhold vil embedslægen også fungere som faglig rådgiver for den kommunalt  

 ansatte læge og sundhedsplejerske.
4. Lovforslagets økonomiske og administrative konsekvenser Lovforslaget vil medføre merudgifter for kommunerne til indførelse af  

 udskolingsundersøgelse, etablering af tværfaglige grupper og  

 konsulentfunktion over for institutioner for børn og unge og over for  

 dagplejen.
Sundhedsministeriet skønner, at indførelse af en pligt for kommunerne til  

 at tilbyde udskolingsundersøgelse vil medføre en merudgift i forhold til i  

 dag på 3,4 mio. kr.
Etablering af tværfaglige grupper skønnes at medføre  

 kommunale merudgifter på 10 mio. kr., og konsulentfunktion over for  

 institutioner og dagplejen anslåes at medføre merudgifter i kommunerne på 8,1  

 mio. kr.
 Herefter skønnes det, at kommunerne samlet skal have en økonomisk  

 kompensation på 21,5 mio. kr.
 Ved sammenlægning af to helbredsundersøgelser til en undersøgelse hos  

 alment praktiserende læge opnår amtskommunerne en besparelse på 9,1 mio. kr.
 Merudgifter og besparelser vil blive udlignet over bloktilskuddene.
 Lovforslaget har ikke væsentlige administrative konsekvenser.
Lovforslagets økonomiske og administrative konsekvenser er drøftet med  

 Kommunernes Landsforening, Amtsrådsforeningen i Danmark samt Københavns og  

 Frederiksberg kommuner.
Forhandlingerne er ikke afsluttet.
 Lovforslaget har været til høring hos en lang række myndigheder og  

 organisationer, herunder Socialministeriet, Undervisningsministeriet, de  

 kommunale organisationer, Københavns og Frederiksberg kommuner, Foreningen af  

 Speciallæger, Praktiserende Lægers Organisation, Dansk Skolelægeforening,  

 Dansk Sygeplejeråd, Faglig Sammenslutning af Sundhedsplejersker,  

 Skolepsykologernes Landsforening, Foreningen af Socialchefer i Danmark.
Bemærkninger til de enkelte bestemmelser Kapitel 1: Formål Til § 1 Kommuner og amtskommuner får efter forslaget til opgave at drage omsorg  

 for at fremme den lokale forebyggende og sundhedsfremmende indsats over for  

 børn og unge.
Formålet hermed er at få styrket det lokale  

 forebyggelsesarbejde over for børn og unge.
 Allerede i dag yder kommuner og amtskommuner en væsentlig indsats på  

 forebyggelsesområdet både i form af selvstændige forebyggelsesaktiviteter og  

 som led i løsningen af deres opgaver inden for de enkelte sektorer.
 Det er vigtigt, at der skabes helhed og kontinuitet i børns opvækst, og at  

 der sker en styrkelse af bindelinierne mellem de forskellige professionelle  

 netværk, som børn og unge færdes i (f.eks. sundhedsplejen, dagtilbud, skoler  

 m.v.). Også samarbejdet mellem de praktiserende læger, der gennem de  

 forebyggende helbredsundersøgelser har tæt kontakt til alle børn indtil  

 skolealderen, og den kommunale sundhedstjeneste bør styrkes.
Det er også vigtigt, at muligheden for lokalt at udnytte det frivillige  

 arbejde og at udvikle forældresamarbejde tages i betragtning.
Forældrene er  

 en meget vigtig samarbejdspartner i forhold til børn og unge.
 De forebyggende sundhedsordninger skal endvidere bidrage til at skabe  

 bedst mulige rammer for udviklingen af børn og unge med kroniske handicaps  

 eller sygdomme.
 Indsatsen på området bør synliggøres i forbindelse med den kommunale  

 sundhedsplanlægning.
 Kapitel 2:
Ydelser til alle børn og unge Til § 2 Indholdsmæssigt bygger den foreslåede bestemmelse på de gældende regler  

 for småbørns- og skolesundhedspleje.
En fælles beskrivelse af sundhedsplejen dækkende hele børnegruppen indtil  

 undervisningspligtens ophør er en understregning af ønsket om en samordning  

 af den tidligere småbørnssundhedspleje og skolesundhedspleje.
Det er i god  

 overensstemmelse med den udvikling, der er sket gennem de senere år.
Mere end  

 200 kommuner har i dag etableret en kombineret småbørns- og  

 skolesundhedspleje.
 Sundhedsplejersken vil i forhold til småbørn - ligesom tilfældet er i dag  

 - især benytte sig af 3 kontaktformer: hjemmebesøg, gruppeaktiviteter  

 (mødregrupper, åbent hus m.v.) samt andre former for personlig kontakt -  

 f.eks. konsultationer hos sundhedsplejersken eller telefonisk kontakt.
I barnets første leveår vil sundhedsplejerskens virksomhed i  

 overensstemmelse med den i dag gældende praksis primært skulle udøves ved  

 besøg i hjemmet.
Hensigten med stk. 2 er bl.a. at fremhæve betydningen af  

 hjemmebesøg hos børn indtil 1 år.
Besøg herudover vil fortsat ske efter  

 behov.
 I dag får børn på landsplan i gennemsnit 8 sundhedsplejerskebesøg det  

 første år.
 I forhold til skolebørn vil sundhedsplejersken fortsat ved  

 funktionsundersøgelser (eksempelvis synsprøver, høreprøver, farvesansprøver  

 m.v.) og ved regelmæssig kontakt med det enkelte barn skulle afdække  

 individuelle og almene sundhedsmæssige problemer.
 Herudover skal sundhedsplejerskens virksomhed i forhold til hele  

 børnegruppen omfatte sygdomsforebyggende og sundhedsfremmende  

 foranstaltninger, herunder oplysningsvirksomhed m.v.
Til § 3 Ifølge forslaget tilbydes de forebyggende lægeundersøgelser af børn under  

 den undervisningspligtige alder ligesom i dag hos de alment praktiserende  

 læger.
 Antallet af tilbudte undersøgelser ændres fra de i dag gældende 8 til 7,  

 idet 2 helbredsundersøgelser slåes sammen til en undersøgelse.  

 Sundhedsstyrelsen vil udarbejde vejledning for, hvilke undersøgelser det vil  

 være mest hensigtsmæssigt at slå sammen.
 Dette skal ses i sammenhæng med de børnevaccinationer, der skal tilbydes  

 førskolebørn.
Ud fra en samlet vurdering af helbredsundersøgelsernes betydning gennem  

 barnets opvækst foreslåes til gengæld en styrkelse af den lægelige indsats  

 over for børn i skolealderen.
Efter forslagets § 4 vil kommunerne være  

 forpligtet til at tilbyde 2 lægeundersøgelser i skoleforløbet imod kun en i  

 dag.
 Det samlede antal lægeundersøgelser, der tilbydes børn fra 0 til 16 år, er  

 uændret 9.
Til § 4 Med forslaget indføres en forpligtelse for kommunerne til at tilbyde en  

 udskolingsundersøgelse for alle børn.
En sådan vil normalt skulle tilbydes  

 enten i 8. eller 9. klasse.
Ca. 60 pct. af landets kommuner har i dag flere end den i dag krævede  

 indskolingsundersøgelse, der skal finde sted i barnets første skoleår  

 (børnehaveklasse eller 1. klasse), og omkring 1/3 af kommunerne tilbyder  

 flere end 2 lægeundersøgelser.
Forslaget skal sikre, at alle børn får  

 tilbudt en udskolingsundersøgelse.
 Hovedformålet med en sådan funktionsundersøgelse og sundhedsstatus i  

 forbindelse med udskolingen er:
 - At opfange sundhedsmæssige problemer hos de unge før overgangen til  

 ungdomsuddannelser eller erhverv.
 - At forberede de unge på sundhedsproblemerne på arbejdsmarkedet og  

 eventuelle individuelle problemer i den sammenhæng, samt at øge  

 opmærksomheden på arbejdsmiljøets betydning for den enkeltes trivsel og  

 velfærd.
 - At drøfte spørgsmål om livskvalitet, livsstil, levevilkår og prævention  

 m.v. med de unge.
Da de unge som 16-årige bliver selvstændigt sygesikrede og skal vælge egen  

 læge, er det vigtigt, at der i forbindelse med udskolingsundersøgelsen søges  

 skabt en koordination mellem den kommunale sundhedstjeneste og den  

 praktiserende læge.
Der er behov for, at der sker en  

 »afleveringsforretning«, når barnet eller den unge går fra den ene  

 ordning til den anden, så informationer ikke går tabt, jf. også § 15, stk. 2,  

 om videregivelse af oplysning fra den kommunale sundhedstjeneste til barnets  

 alment praktiserende læge.
Til § 5 Det er fortsat sådan, at børnevaccinationerne skal udføres af de alment  

 praktiserende læger fortrinsvis i forbindelse med de forebyggende  

 helbredsundersøgelser af førskolebørn.
De lægelige undersøgelser vil blive  

 fastsat på en sådan måde, at de så vidt muligt falder sammen med de  

 tidspunkter, hvor børnene skal vaccineres.
 Forslaget henviser til vaccinationsreglerne for at tilkendegive  

 betydningen af samordning på områderne.
Henvisningen i stk. 2 til den kommunale børne- og ungdomstandpleje er  

 medtaget for at tilkendegive, at den kommunale tandplejeindsats over for børn  

 og unge er et væsentligt led i den samlede forebyggende sundhedsindsats over  

 for målgruppen.
Den kommunale børne- og ungdomstandpleje er således også en  

 forebyggende sundhedsordning fore børn og unge, uanset at denne ordning ikke  

 direkte er omfattet af lovforslaget.
 Den kommunale tandpleje har i mange år spillet en vigtig rolle i det  

 forebyggende arbejde i forhold til børn og unge, og tandplejen vil således  

 være en vigtig kommunal samarbejdspartner i forhold til forslagets målgruppe.
 Kapitel 3:
Ydelser til børn og unge m.fl. med særlige behov Til § 6 Sundhedsplejersken skal fortsat tage sig ekstra af de svagest stillede  

 børn ved hjemmebesøg ud over 1 års alderen, øget rådgivning til forældre m.v.  

 samt samtaler med det enkelte barn.
Udover de forebyggende helbredsundersøgelser ved den kommunalt ansatte  

 læge, der skal foretages af alle børn og unge, er det fortsat hensigten, at  

 den kommunale læge skal foretage supplerende undersøgelser af de skolebørn,  

 som lægen i samarbejde med sundhedsplejerske, lærerpersonale, pædagoger m.fl.  

 konstaterer har særligt behov herfor.
Har barnet behov for lægelig  

 behandling, skal barnet/forældrene opfordres til at søge egen læge.
Endvidere bør samarbejdet mellem den kommunale sundhedstjeneste, de  

 praktiserende læger og det sociale system udbygges om børn og unge, som  

 frembyder særlige sundhedsmæssige problemer.
Hermed skabes mulighed for at  

 koordinere de forskellige instanser over for en familie, så der bliver tale  

 om en integreret og perspektivrig indsats.
Det tværfaglige og tværsektorielle samarbejde bør udbygges, men især i  

 forhold til de her omhandlede børn og unge er det meget vigtigt, at  

 forældrene inddrages, hvis en indsats skal hjælpe.
Forældrene er således de  

 vigtigste samarbejdsparter i forhold til børn og unge.
 Med forslagets stk. 2 ønskes understreget, at kommuner, der ønsker det,  

 også fremover kan tilbyde sundhedspleje til personer, for hvem  

 undervisningspligten er ophørt.
Der kan være behov for, at indsatsen over for gravide svagt stillede  

 kvinder intensiveres, således at indsatsen kan ydes tidligst muligt.
En  

 tidlig indsats kan være medvirkende til at hindre, at vanskeligheder opstår  

 senere og være medvirkende til at give barnet en bedre start på livet.  

 Kommuner, der ønsker, at sundhedsplejersken skal komme i hjemmet allerede  

 under graviditeten, skal således fortsat kunne give dette tilbud.
Også  

 barselspleje ved hjælp af en sundhedsplejerske i stedet for en  

 hjemmesygeplejerske skal fortsat kunne finde sted.
 Herudover vil eksempelvis personer med risiko for eller med aktuelle  

 handicaps kunne tilbydes vejledning og bistand ved en sundhedsplejerske.
Forslagets stk. 2 skaber også mulighed for, at skolebørn, der er fyldt 16  

 år, og som derfor er selvstændigt sygesikrede, i særlige tilfælde kan  

 tilbydes forebyggende helbredsundersøgelse hos den kommunale læge.  

 Eksempelvis kan det dreje sig om personer, der på grund af fremmed herkomst  

 eller sen udvikling eller handicap er ældre end de kammerater, de går i  

 klasse med.
I sådanne tilfælde bør kommunerne, ligesom de kan i dag, have  

 mulighed for at tilbyde en forebyggende helbredsundersøgelse.
Til § 7 Bestemmelsen har til formål at styrke sammenhæng og helhed i tilbudene til  

 de svagest stillede børn og unge.
En særlig tværfaglig gruppe får efter forslaget ansvaret for den indsats,  

 der skal iværksættes over for disse børn og unge.
Det er ikke tanken med  

 forslaget at pålægge kommunerne at oprette bestemte nye organer til  

 varetagelse af opgaven.
Kommunerne vil således kunne anvende de tværfaglige  

 koordinationsgrupper, der i forvejen under forskellige former er etableret i  

 langt de fleste kommuner, f.eks. som led i SSP- eller PPR-arbejdet.
Det vil  

 være op til kommunen selv at fastsætte sammensætningen af den tværfaglige  

 gruppe.
For også at kunne tilgodese det enkelte barns eller unges sundhed og  

 trivsel, vil det imidlertid være naturligt, at der i gruppen indgår en eller  

 flere repræsentanter for det sundhedsfaglige område.
Der vil være mange vigtige samarbejdspartnere, såsom sagsbehandlere,  

 pædagoger, lærere, de kommunalt ansatte læger og sundhedsplejersker,  

 psykoliger, tandlæger, jordemødre, fysioterapeuter, ergoterapeutere osv.  

 Sammensætningen må afhænge af de konkrete støtte- og behandlingsbehov hos  

 barnet og dets familie.
I mange tilgælde kan det også være hensigtsmæssigt at  

 søge barnets egen læge inddraget i gruppens arbejde.
Efter forslagets stk. 2 skal der blandt gruppens medlemmer udpeges en  

 ansvarlig person i forhold til det enkelte barn.
Denne person får ansvaret  

 for at koordinere indsatsen i forhold til barnet og bliver ansvarlig for  

 opfølgning af tiltag.
Samtidig får barnet og dets familie en enkelt person at  

 holde sig til.
Det er fra flere sider påpeget, at det ofte er omkring den  

 koordinerende indsats, at problemerne ligger.
Kapitel 4: Bistand til institutioner Til § 8 For at styrke den generelle sundhedsindsats i forhold til børnegruppen,  

 men også for at styrke indsatsen specielt i forhold til de svagest stillede  

 børn, får kommunerne efter forslaget en konsulentfunktion i forhold til  

 daginstitutioner og den kommunmalt formidlede dagpleje omkring børns sundhed  

 og trivsel.
 Skolelægen og skolesundhedsplejersken varetager i dag denne opgave i  

 forhold til skolen, mens de kommunale sundhedsordninger ikke i dag har en  

 tilsvarende funktion i forhold til daginstitutioner og dagplejen.
 Den enkelte kommune kan selv nærmere tilrettelægge funktionen ud fra  

 lokale ønsker og behov.
 Ved at bistå institutionspersonale, forældre m.fl. med generel rådgivning  

 om børns sundhed og trivsel og om sundhedstilstanden på institutionerne,  

 herunder oplysning om hygiejne samt ved konkret at rådgive personalet  

 vedrørende de børn, som institutionspersonalet føler har særlige problemer,  

 styrkes indsatsen i forhold til alle børn, og specielt i forhold til de  

 svagest stillede børn.
 Mange sundhedsplejersker varetager i dag en rådgivningsfunktion på det  

 omhandlede område, og det er bl.a. denne funktion, der med forslaget ønskes  

 udbygget og styrket, idet opgaven fremover skal varetages som led i  

 sundhedsplejerskernes arbejde i samarbejde med den kommunalt ansatte læge og  

 de øvrige fagpersoner i den kommunale sundhedstjeneste.
 Mange andre faggrupper vil også være naturlige samarbejdspartnere, bl.a.  

 tandlæger, sagsbehandlere, fysioterapeuter, ergoterapeuter m.fl., ligesom  

 samarbejdet med forældregruppen er vigtigt.
 Endvidere vil forebyggelses- og misbrugskonsulenter være faggrupper, som  

 kan bistå skoler m.v. med vejledning om sundhedsfremmende og  

 sygdomsforebyggende foranstaltninger.
Forslaget lægger ikke op til individuelle helbredsundersøgelser af det  

 enkelte barn.
I det omfang, der skønnes behov herfor, skal der henvises til  

 barnets egen læge med henblik på diagnostik og iværksættelse af de nødvendige  

 foranstaltninger.
Et tæt samarbejde med den praktiserende læge er derfor også  

 vigtigt.
Embedslægeinstitutionen yder i dag efter anmodning rådgivning og  

 vejledning om sundhedsmæssige forhold til dag- og døgninstitutioner, jf.  

 bekendtgørelse om embedslægeinstitutionernes opgaver i forhold til dag- og  

 døgninstitutioner m.v.
En sådan rådgivning omfatter bl.a. rådgivning om  

 smitsomme sygdomme og om hygiejniske forhold.
I forhold til den kommunale  

 sundhedstjeneste vil embedslægen fungere som faglig rådgiver i de omhandlede  

 spørgsmål.
Embedslægeinstitutionernes funktioner i forbindelse med smitsomme sygdomme  

 i skoler og daginstitutioner for børn og unge, jf.
Indenrigsministeriets  

 bekendtgørelse nr. 100 af 7. marts 1983, berøres ikke af forslaget.
Kapitel 5: Planlægning Til § 9 Med virkning fra 1. januar 1994 trådte nye bestemmelser om samarbejde og  

 planlægning på sundhedsområdet i kraft.
Formålet med de nye bestemmelser i  

 sygesikringslovens kapitel 6 a er at styrke samarbejdet inden for  

 sundhedsområdet og sikre sammenhæng på længere sigt, at styrke den  

 forebyggende og sundhedsfremmende indsats og at styrke  

 kvalitetsudviklingen.
 Amtsrådet og kommunalbestyrelserne i amtskommunen skal i fællesskab  

 etablere et samarbejde om den amtskommunale og den kommunale indsats på  

 sundhedsområdet samt mellem sundhedssektoren og de tilgrænsende sektorer.
 I overensstemmelse med sygesikringslovens kapitel 6 a skal kommuner og  

 amtskommuner i de respektive redegørelser og planer redegøre for den  

 generelle forebyggende og sundhedsfremmende indsats over for børn og unge som  

 led i de forebyggende sundhedsordninger, og for hvorledes man vil tilgodese  

 de svagest stillede børn og unge.
Redegørelsen og planen vil naturligt indeholde kvantitative informationer  

 om børns og unges sundhedstilstand i kommunen og amtskommunen.
Sådanne  

 informationer kan bruges til at identificere lokale sundhedsproblemer, så de  

 forebyggende sundhedsaktiviteter bedre kan behovsorienteres, og til at følge  

 udviklingen i børns og unges sundhedstilstand/problemer over tid.
Til § 10 Embedslægeinstitutionerne kan efter bestemmelsen inddrages i  

 planlægningen.
Efter lov om embedslægeinstitutioner m.v. omfatter  

 embedslægeinstitutionernes opgaver i dag bl.a. rådgivning over for statslige  

 samt amtskommunale og kommunale myndigheder om lægelige, hygiejniske,  

 miljømæssige og socialmedicinske spørgsmål.
Hovedparten af denne  

 rådgivningsvirksomhed har et forebyggende sigte.
Bestemmelsen lægger op til øget rådgivning og bistand fra  

 embedslægeinstitutionerne til kommunerne vedrørende selve indsatsen på børne-  

 og ungeområdet.
En bredere rådgivningsvirksomhed fra embedslægerne på  

 forebyggelsesområdet vil kunne være en væsentlig støtte til den forebyggende  

 og sundhedsfremmende indsats over for børn og unge.
 Amtskommunerne skal allerede i dag i medfør af sygesikringslovens § 27 f,  

 stk. 3, inddrage embedslægeinstitutionen i den amtskommunale  

 sundhedsplanlægning.
 Kapitel 6:
 Administration og finansiering m.m.
Til § 11 Bopælskommunen er i følge stk. 1 forpligtet til at sikre børn og unge  

 ydelserne i henhold til §§ 2, 4 og 6. Det drejer sig om sundhedspleje,  

 skolesundhedspleje og undersøgelse ved kommunalt ansat læge til alle og til  

 de svagest stillede børn og unge.
Dette er i overensstemmelse med den  

 gældende retstilstand.
Ifølge stk. 2 har børn og unge, der går i skole i en anden kommune end  

 bopælskommunen, krav på ydelserne i den kommune, hvor skolen er beliggende.  

 Det er også skolekommunen, der har udgiften.
Dette svarer til de i dag  

 gældende bestemmelser.
Forslaget omfatter således alle skoler med elever, for hvem  

 undervisningspligten ikke er ophørt.
Udover kommunale folkeskoler kan det  

 eksempelvis dreje sig om private skoler, kostskoler, efterskoler og  

 specialskoler.
For børn med kronisk sygdom eller vidtgående fysiske eller psykiske  

 handicap, som er omfattet af folkeskolelovens § 20, stk. 1 og 2, kan der være  

 behov for en mere intensiv indsats fra den kommunale sundhedstjenestes side,  

 jf.
Sundhedsstyrelsens gældende retningslinier for tilrettelæggelse af  

 skolelægeordningen.
Børn, der opholder sig på en døgninstitution for børn og unge, er i dag  

 omfattet af skolelægeordningen i den kommune, hvor institutionen er  

 beliggende.
Institutionen betaler i dag kommunen et beløb pr. barn svarende  

 til kommunens gennemsnitlige udgift pr. barn i skolelægeordningen.
 De i dag gældende regler forventes videreført i den bekendtgørelse, der  

 vil blive udstedt med hjemmel i forslagets § 14, stk. 1.
Til § 12 Kommunalbestyrelsen er efter forslagets stk. 1 forpligtet til at ansætte  

 læger, sundhedsplejersker, sygeplejersker samt øvrigt personale til at  

 varetage de kommunale opgaverne efter lovforslaget.
Der er tale om de samme  

 personalekategorier, som i dag varetager opgaverne i  

 sundhedsplejerskeordningen og skolelægeordningen.
Det er fortsat hensigten, at det er sundhedsplejersker, der skal ansættes  

 til varetagelse af sundhedsplejeopgaverne, således at der kun bliver tale om  

 ansættelse af sygeplejersker, hvor der ikke har kunnet skaffes uddannede  

 sundhedsplejersker.
En dispositionshjemmel vil blive fastsat i den kommende  

 bekendtgørelse.
Den lægelige funktion er bredere end skolelægens funktion er i dag.
Udover  

 den individorienterede indsats, som lægerne skal varetage i kommunerne, er  

 der behov for lægelig konsulentbistand i forhold til daginstitutioner og  

 dagplejen om generelle sundhedsproblemer, hygiejne m.v.
Mere generelt kan  

 opgaverne f.eks. udmøntes i:
 - Rådgivning over for andre faggrupper.
 - Overvågning af sundhedstilstanden/-profilen lokalt bl.a. ved hjælp af  

 resultaterne fra helbredsundersøgelserne i skolen.
 - Bred sundhedsinformation, herunder formidling af centrale  

 forebyggelsesinitiativer, f.eks. vedrørende rusmidler, motion, seksualitet  

 (forebyggelse af uønskede graviditeter og AIDS), kostvaner m.v.
 En kommunalt ansat læge vil endvidere kunne have funktioner i forhold til  

 ungdomsrådgivningen.
Forslaget åbner også mulighed for, at kommunen kan tildele den kommunalt  

 ansatte læge andre arbejdsopgaver på f.eks. det sociale område.
Ved at  

 henlægge varetagelse af andre arbejdsopgaver til den kommunalt ansatte læge,  

 vil denne kunne opnå en bred indsigt i sociale forhold m.v., der kan medvirke  

 til at fremme løsningen af kommunens arbejdsopgaver på det sociale område.
Den kommunalt ansatte læge kan eksempelvis løse opgaver i forbindelse med  

 behandling af sager om tilkendelse af førtidspension, om ydelse af  

 kontanthjælp og om sygedagpenge.
Ballerup Kommune har f.eks. ansat  

 lægekonsulenter, der varetager opgaver for hele socialforvaltningen og  

 derudover fungerer som skolelæger.
Lægekonsulenterne har desuden etableret kontakt til de praktiserende læger  

 i kommunen, således at de mødes regelmæssigt i et kontaktudvalg.
Dette har  

 bl.a. bevirket, at der er opnået en større sammenhæng i behandlingen af  

 sager, der vedrører personer, der overføres fra en ydelse til en anden.
 Det er således op til kommunen selv at bestemme, om den ønsker at anvende  

 den kommunalt ansatte læge til varetagelse af opgaver på det sociale områdde.
Til § 13 Bestemmelsen åbner mulighed for at etablere den kommunale sundhedstjeneste  

 i samarbejde med en eller flere kommuner, hvilket ofte kan være en nødvendig  

 forudsætning for en hensigtsmæssig tilrettelæggelse af ordningerne i mindre  

 kommuner.
Til § 14 § 14 svarer indholdsmæssigt til de bestemmelser, der i dag findes i de  

 gældende love vedrørende sundhedsordninger for børn og unge, som erstattes af  

 dette forslag.
Forslaget erstatter således § 1 i lov om lægeundersøgelse af  

 børn, § 6 i lov om skolelægeordning og § 4, stk. 1, i lov om  

 sundhedsplejerskeordninger.
 I den kommende bekendtgørelse vedrørende de forebyggende sundhedsordninger  

 vil der blive skabt hjemmel til, at de - formentlig relativt få - børn, der  

 opholder sig sammen med en af forældrene i en af kriominalforsorgens  

 institutioner, er omfattet af sundhedsplejen på det sted, hvor institutionen  

 er beliggende - og ikke i bopælskommunen, jf. § 11, stk. 1. I mangel af en  

 bestemmelse herom ville sådanne børn i praksis kunne være afskåret fra det  

 kommunale sundhedstilbud, når de befinder sig på en institution uden for  

 bopælskommunen.
 Med hjemmel i stk. 3 kan Sundhedsstyrelsen fastsætte krav vedrørende  

 uddannelsen af læger og sundhedsplejersker i den kommunale sundhedstjeneste.  

 I den gældende skolelægebekendtgørelse har Sundhedsstyrelsen således fastsat,  

 at skolelægen skal gennemgå et af Sundhedsstyrelsen tilrettelagt kursus i  

 skolehygiejne.
 Sundhedsstyrelsen kan endvidere som i den gældende bekendtgørelse om  

 sundhedsplejerskeordninger give dispensation for ansættelse af  

 sundhedsplejersker, hvis særlige grunde gør sig gældende.
Til § 15 Mulighederne for at tilbyde en sammenhængende og koordineret  

 sundhedsindsats over for børn og unge kan i visse tilfælde vanskeliggøres af  

 reglerne om tavshedspligt.
Det er ofte nødvendigt med et koordineret tilbud  

 fra flere faggrupper, når der er tale om de svagest stillede børn og unge.  

 Det er imidlertid i disse situationer nødvendigt, at faggrupperne har  

 mulighed for at drøfte indsatsen og dermed udveksle oplysninger - også  

 helbredsoplysninger - om barnet eller den unge.
 En sådan udveksling af oplysninger kræver normalt samtykke fra  

 forældremyndighedens indehaver(e) og ved unge med en vis modenhed også fra  

 den unge selv.
 Med bestemmelsen pålægges den alment praktiserende læge at søge at  

 indhente samtykke til at videregive helbredsoplysninger til de kommunalt  

 ansatte læger og sundhedsplejersker m.fl.
 Tilsvarende får den kommunale sundhedstjeneste en forpligtelse til at  

 medvirke i forbindelse med udveksling af helbredsoplysninger i forhold til  

 den praktiserende læge.
 Det forudsættes i øvrigt, at der som et naturligt led i tilrettelæggelsen  

 af indsatsen søges indhentet nødvendigt samtykke til udveksling af fortrolige  

 oplysninger, herunder helbredsoplysninger, om barnet eller den unge mellem de  

 kommunalt ansatte læger, sundhedsplejersker, skolepsykologer, klasselærere  

 m.fl.
 Barnets forældre - og eventuelt den unge - skal orienteres om, hvilke  

 oplysninger der kan blive tale om at videregive samt om formålet med  

 videregivelsen.
 Hvis der gives samtykke, bliver det bl.a. muligt at lade en journal følger  

 barnet fra fødslen til skolegangen ophører.
 Bestemmelsen ændrer ikke den eksisterende adgang eller pligt til  

 videregivelse af fortrolige oplysninger uden samtykke, jf. f.eks. § 152 e i  

 borgerlig straffelov, § 27 i forvaltningsloven, § 17 i bistandsloven og §§ 9,  

 11 og 12 i lægeloven.
Til § 16 Med forslaget pålægges amter og kommuner en forpligtelse til at sikre en  

 koordineret indsats.
Bestemmelsen er i overensstemmelse med reglerne i § 27 b i  

 sygesikringsloven, hvorefter amtsrådet og kommunalbestyrelserne i  

 amtskommunen i fællesskab skal etablere et samarbejde om den amtskommunale og  

 den kommunale indsats på sundhedsområdet samt mellem sundhedssektoren og de  

 tilgrænsende sektorer.
Lovforslagets område vil således være omfattet af den  

 gældende planlægningsbestemmelse i sygesikringsloven.
 Ved koordinationen skal bl.a. sikres, at der etableres et effektivt  

 samarbejde mellem den kommunale sundhedstjeneste og de praktiserende læger  

 dels i det daglige arbejde dels i forbindelse med skolestart og skoleafgang.  

 Der bør også sikres et effektivt samarbejde med hospitalernes børneafdelinger  

 og med jordemødrene.
Til § 17 Bestemmelsen svarer indholdsmæssigt til de bestemmelser, der i dag findes  

 i de love, der erstattes af dette lovforslag.
 Forslaget erstatter således § 2, stk. 3, i lov om lægendersøgelse af børn,  

 § 8 i lov om skolelægeordning og § 5 i lov om sundhedsplejerskeordninger.
Til § 18 Lovforslagets finansieringsbestemmelser svarer indholdsmæssigt til de  

 nuværende regler.
Forslaget lægger således ikke op til en ændret  

 opgavefordeling mellem kommuner og amter ved varetagelsen af opgaverne  

 vedrørende de kommunale sundhedsordninger for børn og unge, jf. dog  

 bemærkningerne til forslagets § 14 vedrørende børn i kriminalforsorgens  

 institutioner.
Til § 19 Den nuværende lovgivning om forebyggende sundhedsordninger for børn  

 indeholder ikke hjemmel til forsøg, der fraviger lovenes regler.
 Formålet med den foreslåede forsøgsbestemmelse er at fremme  

 forsøgsvirksomhed inden for de forebyggende sundhedsordningers område.
 Forsøgsvirksomhed har i de senere år vundet indpas som et nyttigt og  

 velegnet redskab for omstillinger af den offentlige sektor.
Med den foreslåede bestemmelse bliver der mulighed for at fravige lovens  

 bestemmelser med henblik på forsøg.
Der kan f.eks. være tale om forsøg med  

 opgavefordeling, med finansierings- og honoreringsordninger,  

 personaleanvendelse m.v.
 Det vil ofte være vanskeligt at forudse både de faglige og økonomiske  

 konsekvenser af ændringer, og det kan derfor være hensigtsmæssigt at  

 gennemføre afgrænsede forsøg, hvor erfaringer kan vurderes og  

 videreformidles.
 Forsøgshjemlen omfatter alle lovens bestemmelser.
Ved stillingtagen til ansøgninger om tilladelse til forsøg skal der lægges  

 afgørende vægt på hensynet til børnenes sundhed, retssikkerhed og velfærd,  

 ligesom der må stilles kvalitetskrav til det omhandlede forsøgsprojekt.
Der  

 må også stilles krav til evalueringen af forsøget.
Til § 20 Det foreslåede ikrafttrædelsestidspunkt er fastsat til den 1. januar 1996.
 Med det foreslåede ikrafttrædelsestidspunkt er der taget hensyn til, at  

 kommunerne skal have rimelig tid til at tilrettelægge nyordningen.
Efter 2. behandling den 16. maj 1995 Kapitel 1 Formål § 1. Kommuner og amtskommuner skal tilrettelægge forebyggende  

 sundhedsordninger, som kan bidrage til at sikre børn og unge en sund opvækst  

 og skabe gode forudsætninger for en sund voksentilværelse.
 Stk. 2. Kommuner og amtskommuner skal dels yde en generel  

 sundhedsfremmende og sygdomsforebyggende indsats, dels en individorienteret  

 indsats, der retter sig mod alle børn og unge, samt en særlig indsats, der  

 specielt tager sigte på de svagest stillede børn og unge.
Kapitel 2 Ydelser til alle børn og unge § 2. Alle børn og unge skal indtil undervisningspligtens ophør  

 tilbydes sundhedsvejledning, bistand samt funktionsundersøgelser ved en  

 sundhedsplejerske.
 Stk. 2. I barnets første leveår skal sundhedsplejerskens  

 virksomhed normalt udøves ved besøg i hjemmet.
 § 3. Alle børn under den undervisningspligtige alder skal tilbydes  

 7 forebyggende helbredsundersøgelser ved alment praktiserende læger, heraf 3  

 undersøgelser i barnets første leveår.
§ 4. Alle børn i den undervisningspligtige alder skal tilbydes 2  

 forebyggende helbredsundersøgelser ved en kommunalt ansat læge.
Den første  

 helbredsundersøgelse skal tilbydes i barnets første skoleår.
Den anden  

 helbredsundersøgelse skal tilbydes umiddelbart før undervisningspligtens  

 ophør.
 § 5. Alle børn og unge under 18 år skal tilbydes vaccination mod  

 visse sygdomme efter regler fastsat af sundhedsministeren i medfør af lov om  

 tilbud om gratis vaccination mod visse sygdomme.
 Stk. 2. Alle børn og unge under 18 år skal tilbydes vederlagsfri  

 forebyggende og behandlende tandpleje efter reglerne i lov om tandpleje m.v.
Kapitel 3 Ydelser til børn og unge m.fl. med særlige behov § 6. Børn og unge med særlige behov skal indtil  

 undervisningspligtens ophør tilbydes en øget indsats, herunder en øget  

 rådgivning samt yderligere forebyggende undersøgelser ved sundhedsplejerske  

 eller kommunalt ansat læge.
 Stk. 2. Personer, for hvem undervisningspligten er ophørt, kan,  

 når særlige forhold gør sig gældende, tilbydes ydelser som omtalt i stk. 1  

 efter kommunalbestyrelsens beslutning.
 § 7. For at tilgodese børn og unge med særlige behov opretter  

 kommunalbestyrelsen en tværfaglig gruppe, der skal sikre, at den enkeltes  

 udvikling, sundhed og trivsel fremmes, og at der i tilstrækkeligt omfang  

 formidles kontakt til lægelig, social, pædagogisk, psykologisk og anden  

 sagkundskab.
 Stk. 2. En af gruppens medlemmer udpeges som ansvarlig for at  

 koordinere indsatsen over for det enkelte barn og den enkelte unge.
Kapitel 4 Bistand til institutioner § 8. Den kommunale sundhedstjeneste, jf. § 12, bistår skoler,  

 daginstitutioner for børn og unge og den kommunalt formidlede dagpleje med  

 vejledning om almene sundhedsfremmende og sygdomsforebyggende  

 foranstaltninger.
Stk. 2. Herudover rådgiver den kommunale sundhedstjeneste  

 institutionspersonalet vedrørende de børn, som personalet finder har særlige  

 behov.
Kontakten til den kommunale sundhedstjeneste sker efter forudgående  

 drøftelse med barnets forældre.
Kapitel 5 Planlægning § 9. Det skal fremgå af de kommunale redegørelser og de  

 amtskommunale sundhedsplaner, jf. sygesikringslovens kapitel 6 a, hvorledes  

 den enkelte kommunalbestyrelse og det enkelte amtsråd vil tilrettelægge den  

 sundhedsfremmende og sygdomsforebyggende indsats over for børn og unge som  

 led i de forebyggende sundhedsordninger.
Det skal herunder fremgå, hvorledes  

 man gennem en øget indsats vil tilgodese børn og unge med særlige behov.
 § 10. Kommunerne kan inddrage embedslægeinstitutionerne ved  

 tilrettelæggelsen af indsatsen efter denne lov.
Kapitel 6 Administration og finansiering § 11. Bopælskommunen tilbyder børn og unge de ydelser, der er  

 nævnt i §§ 2, 4 og 6.
 Stk. 2. Børn og unge, der går i skole i en anden kommune end  

 bopælskommunen, skal dog tilbydes de i stk. 1 omhandlede ydelser i den  

 kommune, hvor skolen ligger.
 § 12. Kommunalbestyrelsen ansætter læger, sundhedsplejersker,  

 sygeplejersker og andet personale til at varetage kommunens opgaver efter  

 denne lov.
 Stk. 2. De i stk. 1 omhandlede personer udgør den kommunale  

 sundhedstjeneste.
 § 13. Den kommunale indsats kan tilrettelægges i samarbejde mellem  

 to eller flere kommuner.
 § 14. Sundhedsministeren kan fastsætte nærmere regler om de  

 kommunale forpligtelser efter denne lov, herunder om ydelser til børn i  

 kriminalforsorgens institutioner.
 Stk. 2. Sundhedsstyrelsen kan fastsætte retningslinjer for  

 tilrettelæggelsen og indholdet af ydelser efter denne lov.
 Stk. 3. Sundhedsstyrelsen kan fastsætte regler om uddannelsen af  

 personalet i den kommunale sundhedstjeneste, og i særlige tilfælde kan  

 Sundhedsstyrelsen dispensere fra kravet om ansættelse af sundhedsplejersker.
 § 15. Den alment praktiserende læge skal i forbindelse med de  

 forebyggende helbredsundersøgelser efter § 4 søge at indhente samtykke til,  

 at lægen videregiver oplysninger om barnets helbredsforhold til den kommunale  

 sundhedstjeneste.
 Stk. 2. Den kommunale sundhedstjeneste skal søge at indhente  

 samtykke til, at den kommunale sundhedstjeneste videregiver oplysninger om  

 barnets helbredsforhold til barnets alment praktiserende læge.
 § 16. Amtsrådet og kommunalbestyrelserne skal sikre en  

 koordination af indsatsen vedrørende børns og unges sundhedsforhold i  

 forbindelse med varetagelse af opgaverne i henhold til denne lov.
 § 17. Kommuner, amtskommuner og alment praktiserende læger er  

 forpligtet til at afgive oplysninger om virksomheden i medfør af denne lov  

 til de centrale sundhedsmyndigheder efter regler fastsat af  

 sundhedsministeren.
 § 18. Ydelser efter denne lov er vederlagsfri.
Stk. 2. Udgifter efter §§ 2, 4, 6, 7 og 8 afholdes af  

 bopælskommunen.
Ydelser, der tilbydes i henhold til § 11, stk. 2, afholdes af  

 den kommune, hvor skolen er beliggende.
 Stk. 3. Udgifter til ydelser efter § 3 afholdes af  

 bopælsamtskommunen.
Kapitel 7 Forsøg § 19. Sundhedsministeren kan tillade, at kommunen eller  

 amtskommunen i en forsøgsperiode varetager sine opgaver efter regler, der  

 fraviger denne lovs bestemmelser.
 Stk. 2. Ved forsøgene skal lægges afgørende vægt på hensynet til  

 børnenes og de unges sundhed, retssikkerhed og velfærd.
Kapitel 8 Ikrafttræden m.v.
 § 20. Loven træder i kraft den 1. januar 1996.
Stk. 2. Samtidig ophæves 1) lov nr. 409 af 13. juni 1973 om sundhedsplejerskeordninger, 2) lov om skolelægeordning, jf. lovbekendtgørelse nr. 430 af 16. august  

 1974, og 3) lov nr. 236 af 30. april 1946 om lægeundersøgelser af børn.
 Stk. 3. Regler fastsat i medfør af de i stk. 2 nævnte love  

 forbliver dog i kraft, indtil de afløses af regler fastsat i medfør af denne  

 lov.
 § 21. Loven gælder ikke for Færøerne og Grønland, men kan ved  

 kongelig anordning sættes i kraft på Færøerne med de afvigelser, som de  

 særlige færøske forhold tilsiger.
