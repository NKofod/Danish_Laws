Nr LSF 215 Forslag til Lov om ændring af lov om udlevering af  

 lovovertrædere(Gennemførelse af EU-udleveringskonventionen) Fremsat af justitsministeren (Frank Jensen) den 3. april 1997 Vedtaget ved tredjebehandling den 28. maj 1997 Lov nr. 417 af 10/06/1997 § 1 I lov nr. 249 af 9. juni 1967 om udlevering af lovovertrædere, som ændret  

 ved § 1 i lov nr. 291 af 24. april 1996, foretages følgende ændringer:
 1. § 3, stk. 1, affattes således:
»Udlevering til en medlemsstat i Den Europæiske Union kan ske, hvis  

 en handling, der svarer til den lovovertrædelse, for hvilken der søges  

 udlevering, efter dansk ret kan medføre frihedsstraf i mindst 6 måneder.  

 Udlevering til andre stater kan kun ske, hvis handlingen efter dansk ret kan  

 medføre højere straf end fængsel i 1 år.
Kan handlingen efter dansk ret  

 medføre kortere frihedsstraf, kan udlevering dog ske, hvis der er  

 overenskomst herom med den pågældende stat.« 2. I § 5 indsættes som stk. 3:
»Stk. 3. Stk. 1 og 2 finder ikke anvendelse ved udlevering til en  

 medlemsstat i Den Europæiske Union, når handlingen er omfattet af artikel 1  

 eller 2 i den europæiske konvention om bekæmpelse af terrorisme.« 3. I § 9 indsættes som stk. 2:
»Stk. 2. Stk. 1 finder ikke anvendelse ved udlevering til en  

 medlemsstat i Den Europæiske Union.« 4. I § 10, nr. 1, litra a, indsættes efter »§  

 20«:», jf. dog § 10 a«.
 5. Efter § 10 indsættes i kapitel 2:
»§ 10 a.
Ved udlevering til en medlemsstat i Den Europæiske  

 Union kan den udleverede uden justitsministerens tilladelse drages til ansvar  

 for andre strafbare handlinger begået før udleveringen end den, der er sket  

 udlevering for, hvis strafforfølgningen eller straffuldbyrdelsen ikke  

 indebærer, at den udleverede skal frihedsberøves.
Den udleverede kan  

 endvidere drages til ansvar uden justitsministerens tilladelse, hvis den  

 pågældende har meddelt samtykke hertil i et retsmøde i den medlemsstat,  

 hvortil udlevering er sket.
Stk. 2. Den udleverede kan uden justitsministerens tilladelse  

 videreudleveres til en tredje medlemsstat, hvis den pågældende i forbindelse  

 med samtykke til udlevering til den medlemsstat, hvortil udlevering er sket,  

 har meddelt samtykke til at blive draget til ansvar og blive udleveret videre  

 til en tredje medlemsstat for andre strafbare handlinger begået før  

 udleveringen end den, der er sket udlevering for, jf. § 18 c, stk. 1, 3. pkt.  

 Videreudlevering kan også ske uden justitsministerens tilladelse, hvis den  

 udleverede har meddelt samtykke til videreudlevering i et retsmøde i den  

 medlemsstat, hvortil udlevering er sket.« § 2 Loven træder i kraft den 1. juli 1997. § 9, stk. 2, som affattet ved denne  

 lovs § 1, nr. 3, finder anvendelse i sager, hvor der er fremsat begæring om  

 udlevering efter lovens ikrafttræden.
De øvrige bestemmelser i loven finder  

 anvendelse på begæringer om udlevering, der fremsættes efter, at  

 EU-udleveringskonventionen er trådt i kraft mellem Danmark og vedkommende  

 medlemsstat i Den Europæiske Union.
§ 3 Loven gælder ikke for Færøerne og Grønland, men kan dog ved kongelig  

 anordning helt eller delvis sættes i kraft for disse landsdele med de  

 afvigelser, som de særlige færøske eller grønlandske forhold tilsiger.
Oprindeligt fremsat forslag § 1 I lov nr. 249 af 9. juni 1967 om udlevering af lovovertrædere, som ændret  

 ved § 1 i lov nr. 291 af 24. april 1996, foretages følgende ændringer:
 1. § 3, stk. 1, affattes således:
»Udlevering til en medlemsstat i Den Europæiske Union kan ske, hvis  

 en handling, der svarer til den lovovertrædelse, for hvilken der søges  

 udlevering, efter dansk ret kan medføre frihedsstraf i mindst 6 måneder.  

 Udlevering til andre stater kan kun ske, hvis handlingen efter dansk ret kan  

 medføre højere straf end fængsel i 1 år.
Kan handlingen efter dansk ret  

 medføre kortere frihedsstraf, kan udlevering dog ske, hvis der er  

 overenskomst herom med den pågældende stat.« 2. I § 5 indsættes som stk. 3:
» Stk. 3. Stk. 1-2 finder ikke anvendelse ved udlevering til  

 en medlemsstat i Den Europæiske Union, når handlingen er omfattet af artikel  

 1 eller 2 i Den europæiske konvention om bekæmpelse af terrorisme.« 3. I § 9 indsættes som stk. 2:
» Stk. 2. Stk. 1 finder ikke anvendelse ved udlevering til en  

 medlemsstat i Den Europæiske Union.« 4. I § 10, nr. 1, litra a, indsættes efter »§  

 20«:», jf. dog § 10 a«.
 5. Efter § 10 indsættes i kapitel 2:
» § 10 a.
Ved udlevering til en medlemsstat i Den Europæiske  

 Union kan den udleverede uden justitsministerens tilladelse drages til ansvar  

 for andre strafbare handlinger begået før udleveringen end den, der er sket  

 udlevering for, hvis strafforfølgningen eller straffuldbyrdelsen ikke  

 indebærer, at den udleverede skal frihedsberøves.
Den udleverede kan  

 endvidere drages til ansvar uden justitsministerens tilladelse, hvis den  

 pågældende har meddelt samtykke hertil i et retsmøde i den medlemsstat,  

 hvortil udlevering er sket.
Stk. 2. Den udleverede kan uden justitsministerens tilladelse  

 videreudleveres til en tredje medlemsstat, hvis den pågældende i forbindelse  

 med samtykke til udlevering til den medlemsstat, hvortil udlevering er sket,  

 har meddelt samtykke til at blive draget til ansvar og blive udleveret videre  

 til en tredje medlemsstat for andre strafbare handlinger begået før  

 udleveringen end den, der er sket udlevering for, jf. § 18 c, stk. 1, 3. pkt.  

 Videreudlevering kan også ske uden justitsministerens tilladelse, hvis den  

 udleverede har meddelt samtykke til videreudlevering i et retsmøde i den  

 medlemsstat, hvortil udlevering er sket.« § 2 Loven træder i kraft den 1. juli 1997. § 9, stk. 2, som affattet ved denne  

 lovs § 1, nr. 3, finder anvendelse i sager, hvor der er fremsat begæring om  

 udlevering efter lovens ikrafttræden.
De øvrige bestemmelser i loven finder  

 anvendelse på begæringer om udlevering, der fremsættes efter, at  

 EU-udleveringskonventionen er trådt i kraft mellem Danmark og vedkommende  

 medlemsstat i Den Europæiske Union.
§ 3 Loven gælder ikke for Færøerne og Grønland, men kan dog ved kongelig anordning helt eller delvis sættes i kraft for disse landsdele med de afvigelser, som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning Formålet med lovforslaget er at gennemføre de ændringer i loven om  

 udlevering af lovovertrædere (udleveringsloven), der er nødvendige for, at  

 man i Danmark kan anvende Konventionen om udlevering mellem Den Europæiske  

 Unions medlemsstater (EU-udleveringskonventionen). Konventionen er optaget  

 som bilag 1 til lovforslaget.
 Vedtagelse af lovforslaget indebærer, at Folketinget giver samtykke til,  

 at Danmark tiltræder EU-udleveringskonventionen.
Udlevering af lovovertrædere mellem medlemsstaterne i Den Europæiske Union  

 sker i dag på grundlag af Den europæiske konvention af 13. december 1957 om  

 udlevering af lovovertrædere (1957-konventionen), jf. bekendtgørelse nr. 36  

 af 28. september 1963, med tilhørende tillægsprotokoller af 15. oktober 1975  

 og 17. marts 1978, jf. bekendtgørelse nr. 106 og 108 af 11. november 1986.  

 Konventionen er i Danmark gennemført ved lov nr. 249 af 9. juni 1967 om  

 udlevering af lovovertrædere.
For udlevering fra Danmark til Sverige og  

 Finland (og de andre nordiske lande) gælder en særlig ordning, jf. nedenfor.
1957-konventionen er for EU-medlemsstaternes vedkommende senere blevet  

 suppleret med reglerne i Konventionen om forenklet udleveringsprocedure  

 mellem medlemsstaterne i Den Europæiske Union, der blev undertegnet den 10.  

 marts 1995. Sigtet med denne konvention er at anvende en forenklet  

 fremgangsmåde ved udlevering, hvis den person, der begæres udleveret,  

 samtykker i udleveringen.
Forenklingen består i en mere direkte kontakt  

 mellem de berørte staters kompetente myndigheder og en mere hensigtsmæssig  

 tilrettelæggelse af sagsgangen.
Forenklingen modsvares af, at samtykke til  

 udlevering meddeles i retten.
Konventionen blev gennemført i dansk ret ved §  

 1 i lov nr. 291 af 24. april 1996 om ændring af lov om udlevering af  

 lovovertrædere, lov om international fuldbyrdelse af straf m.v., lov om  

 samarbejde med Finland, Island, Norge og Sverige angående fuldbyrdelse af  

 straf m.v. og retsplejeloven (International strafferet). Denne lov trådte i  

 kraft den 1. august 1996.
Efterfølgende har EU-medlemsstaterne arbejdet videre med en bredere adgang  

 til udlevering mellem medlemsstaterne.
Medlemsstaterne i Den Europæiske Union  

 undertegnede således den 27. september 1996 EU-udleveringskonventionen, der  

 er gengivet i bilag 1 til lovforslaget.
Formålet med EU-udleveringskonventionen er at lempe en række af de  

 materielle betingelser for udlevering mellem medlemsstaterne.
Konventionen  

 indebærer således, at udlevering skal kunne ske for forbrydelser med en  

 mindre strafferamme end efter 1957-konventionen, jf. artikel 2, stk. 1, og  

 pkt. 2 nedenfor.
Endvidere skal udlevering som udgangspunkt ikke kunne nægtes  

 med henvisning til, at den lovovertrædelse, der er begæret udlevering for,  

 anses for en politisk lovovertrædelse, eller at der er indtrådt forældelse  

 efter lovgivningen i den anmodede medlemsstat, jf. artikel 5 og 8 samt pkt. 3  

 og 6 nedenfor.
Desuden skal medlemsstaterne som udgangspunkt kunne udlevere  

 egne statsborgere, jf. artikel 7 og pkt. 5 nedenfor.
Endelig udvider  

 konventionen mulighederne for, at der i en begærende medlemsstat eller en  

 tredje medlemsstat kan ske strafforfølgning og straffuldbyrdelse for forhold,  

 der ikke er omfattet af udleveringsbegæringen, jf. artikel 10 og 12 og pkt. 7  

 nedenfor.
Udlevering mellem de nordiske lande bygger ikke på et traktatmæssigt  

 grundlag, men sker på grundlag af en ensartet lovgivning, jf. lov nr. 27 af  

 3. februar 1960 om udlevering af lovovertrædere til Finland, Island, Norge og  

 Sverige, som ændret ved lov nr. 251 af 12. juni 1975 (den nordiske  

 udleveringslov). Denne lovgivning berøres ikke af EU-udleveringskonventionen,  

 jf. konventionens artikel 1, stk. 2, hvorefter konventionen ikke berører  

 anvendelsen af bl.a. arrangementer om udlevering på grundlag af ensartet  

 lovgivning, jf. 1957-konventionens artikel 28, stk. 3. Det indebærer bl.a.,  

 at de foreslåede regler om udlevering til en medlemsstat i Den Europæiske  

 Union ikke finder anvendelse ved udlevering fra Danmark til Finland og  

 Sverige, selv om disse lande er medlem af EU.
Spørgsmålet om udlevering til  

 disse lande afgøres således fortsat efter den nordiske udleveringslov.
Der  

 henvises i den forbindelse til pkt. 9 nedenfor om forholdet til den nordiske  

 udleveringslov.
Det kan i øvrigt oplyses, at der også i Konventionen til gennemførelse af  

 Schengenaftalen (Schengen-konventionen) er bestemmelser om udlevering.
Disse  

 bestemmelser kan dog kun antages at finde anvendelse i det omfang, hvori de  

 er forenelige med EU-udleveringskonventionen, jf.
Schengen- konventionens  

 artikel 142. Det indebærer, at det er reglerne i EU-udleveringskonventionen,  

 der skal anvendes ved udlevering mellem EU-medlemsstaterne.
2. Lovovertrædelsens beskaffenhed 2.1. Gældende ret Efter udleveringslovens § 3, stk. 1, kan udlevering af en lovovertræder  

 fra Danmark som udgangspunkt kun ske, hvis en handling, der svarer til den  

 lovovertrædelse, for hvilken der søges udlevering, i Danmark kan medføre  

 højere straf end fængsel i 1 år.
Udlevering til strafforfølgning i et andet  

 land kan endvidere kun ske, hvis der i den fremmede stat er truffet  

 beslutning om, at den, som søges udleveret, skal anholdes eller fængsles for  

 den pågældende handling, jf. § 3, stk. 2. Udlevering til fuldbyrdelse af en  

 dom kan normalt kun ske, hvis dommen lyder på frihedsstraf i mindst 4  

 måneder, eller den dømte i henhold til dommen eller en beslutning, der er  

 truffet med hjemmel i dommen, skal anbringes i anstalt, og opholdet her kan  

 blive af 4 måneders varighed, jf. § 3, stk. 3.
Efter § 3, stk. 4, kan udlevering til strafforfølgning eller  

 straffuldbyrdelse finde sted for flere strafbare forhold, selv om  

 betingelserne i stk. 1-3 kun er opfyldt med hensyn til et af forholdene.
Det  

 indebærer, at der efter omstændighederne kan ske udlevering, som udover et  

 eller flere forhold, der opfylder betingelserne i § 3, stk. 1-3, også  

 omfatter forhold, der efter dansk ret ikke er strafbare eller kun kan medføre  

 straf af bøde, hæfte eller fængsel i 1 år eller derunder.
 Selv om betingelserne i § 3 i øvrigt er opfyldt, må udlevering dog ikke  

 finde sted, hvis det på grund af særlige omstændigheder må antages, at  

 sigtelsen eller dommen vedrørende den pågældende handling savner  

 tilstrækkeligt bevismæssigt grundlag, jf. § 3, stk. 5. Dette forbehold om  

 efter omstændighederne at kunne nægte udlevering skal ses i sammenhæng med,  

 at Danmark ved ratifikationen af 1957-konventionen har afgivet erklæring om,  

 at danske myndigheder, når særlige omstændigheder skønnes at gøre det  

 påkrævet, kan anmode den stat, der fremsætter en udleveringsbegæring, om at  

 tilvejebringe bevismateriale, der sandsynliggør, at den pågældende er  

 skyldig, og afslå begæringen, hvis materialet findes utilstrækkeligt.
Efter den nordiske udleveringslov kræves som udgangspunkt ikke, at  

 det pågældende forhold er strafbart efter dansk ret.
Efter § 2 kan udlevering  

 af en dansk statsborger dog efter omstændighederne kun ske, hvis handlingen  

 eller en tilsvarende handling efter dansk ret kan medføre højere straf end  

 fængsel i 4 år.
Endvidere forudsætter udlevering for en politisk  

 lovovertrædelse, at en tilsvarende handling er strafbar som politisk  

 lovovertrædelse efter dansk ret, jf. § 4.
Efter § 3, stk. 1, i den nordiske udleveringslov kan udlevering til  

 strafforfølgning kun finde sted, hvis handlingen efter det begærende lands  

 lovgivning kan medføre højere straf end bøde.
Bestemmelsen afskærer ikke  

 udlevering i tilfælde, hvor strafforfølgningen forventes afsluttet med  

 bødestraf.
Det er imidlertid forudsat, at en sådan udlevering kun finder sted  

 i sager af større betydning.
Ved udlevering til straffuldbyrdelse kræves det,  

 at dommen lyder på frihedsstraf eller anbringelse i anstalt, eller at der med  

 hjemmel i dommen er truffet bestemmelse om sådan anbringelse, jf. § 3, stk.  

 2.
Efter § 3, stk. 3, kan udlevering finde sted, selv om betingelserne i § 3,  

 stk. 1-2, kun er opfyldt med hensyn til et af forholdene.
Udlevering kan  

 derfor efter omstændighederne også omfatte forhold, der kun kan medføre  

 bødestraf efter det begærende lands lovgivning, eller for hvilke der alene er  

 idømt bøde eller betinget straf.
2.2. EU-udleveringskonventionen I artikel 2 er det bl.a. fastsat, at udlevering skal tillades for  

 forbrydelser, som efter lovgivningen i den begærende medlemsstat kan medføre  

 frihedsstraf i mindst 1 år og efter lovgivningen i den anmodede medlemsstat  

 frihedsstraf i mindst 6 måneder.
Udlevering kan ikke kan afslås med den begrundelse, at lovgivningen i den  

 anmodede medlemsstat ikke indeholder bestemmelser om samme type  

 sikkerhedsforanstaltning som lovgivningen i den begærende medlemsstat.
Med  

 udtrykket »sikkerhedsforanstaltning« sigtes til enhver beslutning  

 om frihedsberøvelse, som er truffet af en kriminaldomstol i forbindelse med  

 eller i stedet for straffedom, jf. 1957-konventionens artikel 25.
2.3. Justitsministeriets overvejelser Artikel 2 i EU-udleveringskonventionen indebærer, at udlevering fra  

 Danmark skal tillades, hvis lovovertrædelsen i den medlemsstat, der har  

 fremsat begæring om udlevering, kan medføre frihedsstraf i mindst 1 år og  

 efter dansk ret kan medføre frihedsstraf i mindst 6 måneder.
Det er derfor  

 nødvendigt at ændre udleveringslovens § 3, der i dag stiller krav om, at  

 lovovertrædelsen efter dansk ret kan medføre højere straf end fængsel i 1 år.  

 Det foreslås på den baggrund, at udleveringslovens § 3 ændres, således at der  

 kan ske udlevering til en medlemsstat, hvis en handling, der svarer til den  

 lovovertrædelse, for hvilken der søges udlevering, efter dansk ret kan  

 medføre frihedsstraf i mindst 6 måneder.
Som nævnt indebærer § 3, stk. 1, i den nugældende udleveringslov bl.a., at  

 udlevering som udgangspunkt kun kan ske, hvis en handling, der svarer til den  

 lovovertrædelse, for hvilken der søges udlevering, efter dansk ret kan  

 medføre højere straf end fængsel i 1 år.
For sådanne lovovertrædelser har  

 Danmark ved ratifikationen af 1957-konventionen påtaget sig en pligt til at  

 tillade udlevering.
Denne konventionsmæssige forpligtelse gælder dog kun,  

 såfremt lovovertrædelsen efter lovgivningen i det land, der har fremsat  

 anmodning om udlevering, kan medføre frihedsstraf i mindst 1 år.
Denne  

 yderligere begrænsning fandtes det ikke nødvendigt at medtage i den  

 nugældende udleveringslov, jf.
Folketingstidende 1966-67, Tillæg A, sp. 2543.
Også efter artikel 2, stk. 1, i EU-udleveringskonventionen gælder alene en  

 folkeretlig forpligtelse til at tillade udlevering for lovovertrædelser, der  

 efter lovgivningen i den begærende medlemsstat kan medføre frihedsstraf i  

 mindst 1 år.
Denne begrænsning af den folkeretlige pligt til at udlevere  

 findes det fortsat ikke nødvendigt at medtage i selve lovteksten.
 Der henvises i øvrigt til bemærkningerne til udleveringslovens § 3, stk.  

 1, i lovforslagets § 1, nr. 1.
2.4. Deltagelse i en kriminel sammenslutning Efter EU-udleveringskonventionens artikel 3, stk. 1, skal  

 udlevering efter omstændighederne tillades for forbrydelser, der i den  

 begærende medlemsstats lovgivning betegnes som en sammensværgelse eller  

 forbrydersammenslutning og kan medføre frihedsstraf i mindst 1 år, selv om  

 sådanne forbrydelser ikke er strafbare efter lovgivningen i den anmodede  

 medlemsstat.
Sammensværgelsen eller sammenslutningen skal have til formål at  

 begå en eller flere af forbrydelserne i artikel 1 og 2 i Den europæiske  

 konvention om bekæmpelse af terrorisme (terrorismekonventionen), jf.  

 lovforslagets bilag 2 og pkt. 3.1. nedenfor, eller enhver anden forbrydelse,  

 der kan medføre frihedsstraf i mindst 1 år, og som vedrører ulovlig  

 narkotikahandel og andre former for organiseret kriminalitet eller andre  

 voldshandlinger, der er rettet mod en persons liv, fysiske integritet eller  

 frihed, eller som medfører kollektiv fare for personer.
I dansk udleveringslovgivning gælder som udgangspunkt et krav om  

 dobbelt strafbarhed.
Det indebærer, at det forhold, der begæres udlevering  

 for, normalt også skal være strafbart efter dansk ret.
Som det fremgår af  

 ordlyden af artikel 3, stk. 1, kan denne bestemmelse indebære en fravigelse  

 af kravet om dobbelt strafbarhed, hvis der i den anmodede medlemsstat ikke  

 findes lignende bestemmelser om straf for deltagelse i visse sammensværgelser  

 og forbrydersammenslutninger.
Det er da også baggrunden for, at der efter  

 konventionens artikel 3, stk. 3, kan tages forbehold om ikke at  

 anvende stk. 1 eller at anvende bestemmelsen under visse nærmere angivne  

 omstændigheder.
Hvis der tages forbehold, skal der være mulighed for at  

 udlevere efter artikel 2, stk. 1, for handlinger, hvorved en person  

 forsætligt medvirker til, at en gruppe personer, der handler med et fælles  

 formål, begår en eller flere af forbrydelserne i artikel 3, stk. 1, jf.  

artikel 3, stk. 4 .
Efter dansk ret kan en person, der deltager i en organisation m.v., som  

 begår eller har til formål at begå strafbare handlinger, efter  

 omstændighederne straffes for medvirken, jf. straffelovens § 23, stk. 1.  

 Efter denne bestemmelse omfatter den for en lovovertrædelse givne  

 straffebestemmelse alle, der ved tilskyndelse, råd eller dåd har medvirket  

 til gerningen.
Er forbrydelsen ikke fuldbyrdet, kan der efter  

 omstændighederne straffes for (medvirken til) forsøg, jf. straffelovens § 23  

 sammenholdt med § 21. I dansk ret findes derimod ikke regler, der  

 kriminaliserer selve deltagelsen i en sammensværgelse eller  

 forbrydersammenslutning, medmindre der er tale om en opløst forening, jf.  

 straffelovens § 132 a.
Det er Justitsministeriets opfattelse, at kravet om dobbelt strafbarhed  

 bør fastholdes.
Dette krav anses for at være et grundlæggende princip i  

 forbindelse med udlevering fra Danmark.
Justitsministeriet finder ikke, at  

 dette princip bør fraviges i et tilfælde som det foreliggende, hvor der ikke  

 er en pligt hertil i forhold til andre lande.
 Justitsministeriet finder på den baggrund, at Danmark bør tage forbehold  

 om ikke at anvende artikel 3, stk. 1. Herefter vil bestemmelsen i  

 konventionens artikel 3, stk. 4, finde anvendelse, således at Danmark skal  

 kunne træffe afgørelse om udlevering med hensyn til handlinger, hvorved en  

 person forsætligt medvirker til, at en gruppe personer, der handler med et  

 fælles formål, begår en eller flere af forbrydelserne i artikel 3, stk. 1,  

 jf. artikel 3, stk. 4. Dette er efter Justitsministeriets opfattelse muligt  

 allerede efter gældende ret, idet straffeloven indeholder bestemmelser, der  

 omfatter de handlinger, der nævnes i artikel 3, stk. 4. Udlevering for  

 sådanne handlinger er derfor ikke en fravigelse af kravet om dobbelt  

 strafbarhed, jf. udleveringslovens § 3, stk. 1, i lovforslagets § 1, nr. 1.  

 Artikel 3, stk. 4, i konventionen vil således ikke kræve lovændringer.
3. Politiske lovovertrædelser 3.1. Gældende ret Efter udleveringslovens § 5, stk. 1, kan udlevering for en politisk  

 lovovertrædelse ikke finde sted.
Omfatter handlingen tillige en  

 lovovertrædelse, som ikke er af politisk karakter, kan udlevering ske for  

 denne lovovertrædelse, såfremt handlingen overvejende er af ikke-politisk  

 karakter, jf. § 5, stk. 2. Om en lovovertrædelse er politisk, afhænger af en  

 konkret helhedsvurdering, hvorved der navnlig lægges vægt på arten af den  

 eller de interesser, der er krænket ved lovovertrædelsen, og på  

 gerningsmandens motiv.
Forbudet mod udlevering for en politisk lovovertrædelse har længe været  

 anset for et centralt princip i Danmark.
Dette er bl.a. kommet til udtryk  

 ved, at Danmark ved ratifikationen af 1957-konventionen har taget forbehold  

 over for artikel 3, stk. 3, hvorefter drab eller forsøg på drab af et  

 statsoverhoved eller et medlem af den pågældendes familie ikke betragtes som  

 en politisk forbrydelse.
Efter det danske forbehold skal spørgsmålet om,  

 hvorvidt en sådan handling har karakter af en politisk forbrydelse, afgøres  

 efter en konkret bedømmelse.
 Endvidere er der i forbindelse med Danmarks ratifikation af den første  

 tillægsprotokol til 1957-konventionen taget forbehold over for kapitel I,  

 hvorefter en række forbrydelser i forbindelse med folkedrab og  

 krigsforbrydelser ikke anses for politiske forbrydelser, jf. bekendtgørelse  

 nr. 106 af 11. november 1986. Danmark har også taget forbehold over for  

 terrorismekonventionens artikel 1, hvorefter grove forbrydelser, der retter  

 sig mod personers liv, fysiske integritet eller frihed, f.eks. kapring af og  

 sabotage mod luftfartøjer, bortførelse og gidseltagning m.v., ved udlevering  

 ikke anses for en politisk forbrydelse eller for en forbrydelse, der knytter  

 sig til en politisk forbrydelse eller udspringer af politiske motiver, jf.  

 lovforslagets bilag 2 og Folketingstidende 1977-78, Tillæg A, sp. 1631-32 og  

 1634-36.
Efter den nordiske udleveringslovs § 4 kan der efter  

 omstændighederne ske udlevering for en politisk forbrydelse, hvis en  

 tilsvarende handling er strafbar som politisk lovovertrædelse efter dansk  

 ret, og den, der begæres udleveret, ikke er dansk statsborger.
Baggrunden for  

 denne særlige ordning er bl.a. det nære retsfællesskab mellem de nordiske  

 lande, jf.
Folketingstidende 1959-60, Tillæg A, sp. 1799-1800.
3.2. EU-udleveringskonventionen Efter artikel 5 må en medlemsstat ikke afslå udlevering til en  

 anden medlemsstat med den begrundelse, at forbrydelsen anses for en politisk  

 forbrydelse, en forbrydelse, der har forbindelse med en politisk forbrydelse,  

 eller en forbrydelse, der udspringer af politiske motiver.
Der kan dog tages  

 forbehold over for bestemmelsen, således at forbudet mod at nægte udlevering  

 for politiske forbrydelser indskrænkes til at omfatte forbrydelserne i  

 terrorismekonventionens artikel 1 og 2, jf. lovforslagets bilag 2, og  

 medvirken til, at en gruppe personer, der handler med et fælles formål, begår  

 sådanne forbrydelser, jf.
EU-udleveringskonventionens artikel 5, stk. 2, og  

 artikel 3, stk. 4.
 Endvidere tilsigter EU-udleveringskonventionens artikel 5 ikke at ændre  

 1957-konventionens artikel 3, stk. 2, og terrorismekonventionens artikel 5,  

 jf. artikel 5, stk. 3, og medlemsstaternes fælles erklæring om retten til  

 asyl, der er optaget som bilag til EU-udleveringskonventionen.
 Det danske forbehold efter terrorismekonventionen om ret til at nægte  

 udlevering for forbrydelser, der anses for politiske, jf. pkt. 3.1. ovenfor,  

 kan derimod ikke opretholdes ved udlevering til en medlemsstat, jf. artikel  

 5, stk. 4.
Udlevering kan dog fortsat nægtes, hvis udleveringsbegæringen bærer præg  

 af, at man vil forfølge eller straffe en person på grund af hans race,  

 religion, nationalitet eller politiske overbevisning, eller hvis den  

 pågældendes stilling kan blive forringet af disse grunde.
Dette fremgår også  

 af udleveringslovens § 6. Det vil endvidere fortsat som følge af Danmarks  

 forbehold til 1957-konventionen om udlevering og udleveringslovens § 7 være  

 muligt at afslå en udleveringsbegæring, hvis det i særlige tilfælde, navnlig  

 under hensyn til den pågældendes alder, helbredstilstand eller andre  

 personlige forhold, må antages, at udlevering ville være uforenelig med  

 humanitære hensyn.
 Endvidere kan udlevering fortsat bl.a. kun ske på vilkår, at dødsstraf  

 ikke må fuldbyrdes for den pågældende handling, jf. udleveringslovens § 10,  

 nr. 3.
3.3. Justitsministeriets overvejelser Gennemførelsen af artikel 5 indebærer, at udlevering som udgangspunkt ikke  

 kan nægtes med henvisning til, at lovovertrædelsen anses for en politisk  

 forbrydelse.
Afgives der ikke erklæring i medfør af artikel 5, stk. 2, skal  

 udlevering til en medlemsstat derfor tillades, selv om den handling, der er  

 begæret udlevering for, anses for en politisk lovovertrædelse.
 En ophævelse af adgangen til at nægte udlevering for politiske  

 forbrydelser kan styrke det strafferetlige samarbejde mellem medlemsstaterne  

 om bekæmpelse af international kriminalitet.
 Imidlertid har forbudet mod udlevering for politiske lovovertrædelser  

 længe været anset for et centralt princip i dansk udleveringslovgivning, jf.  

 pkt. 3.1. ovenfor.
Endvidere har begrebet »politisk forbrydelse« i de danske  

 udleveringsregler en forholdsvis snæver rækkevidde.
At en lovovertrædelse har  

 et politisk motiv, er ikke i sig selv tilstrækkeligt til, at den i  

 udleveringsmæssig sammenhæng anses for en politisk forbrydelse.
Bedømmelsen  

 heraf afhænger af en konkret helhedsbedømmelse, hvor der ud over  

 gerningsmandens motiv lægges vægt på handlingens karakter og de interesser,  

 der er krænket ved lovovertrædelsen.
 Hertil kommer, at handlinger, der nægtes udlevering for efter  

 udleveringslovens § 5, efter omstændighederne kan strafforfølges i Danmark,  

 jf. straffelovens §§ 7-8.
Justitsministeriet finder det således af principielle grunde rigtigst, at  

 adgangen til at nægte udlevering for politiske lovovertrædelser fastholdes i  

 videst muligt omfang.
Justitsministeriet finder derfor, at Danmark bør  

 benytte adgangen efter artikel 5, stk. 2, til at begrænse pligten til  

 udlevering for politiske forbrydelser, således at der alene er pligt til at  

 udlevere, hvis den pågældende handling må anses for omfattet af  

 terrorismekonventionens artikel 1 eller 2.
 Det foreslås derfor, at der som stk. 3 i udleveringslovens § 5 indsættes  

 en bestemmelse, hvorefter bestemmelsens stk. 1-2 ikke finder anvendelse ved  

 udlevering til en medlemsstat i Den Europæiske Union, når handlingen er  

 omfattet af artikel 1 eller 2 i Den europæiske konvention om bekæmpelse af  

 terrorisme.
 Der henvises i øvrigt til bemærkningerne til den pågældende bestemmelse i  

 lovforslagets § 1, nr. 2.
4. Fiskale lovovertrædelser 4.1. Gældende ret Efter artikel 2 i den anden tillægsprotokol til 1957-konventionen ,  

 jf. bekendtgørelse nr. 108 af 11. november 1986, kan udlevering ske for  

 forbrydelser i forbindelse med skatter, afgifter, told og valutaveksling,  

 hvis forbrydelsen efter den anmodede parts lovgivning udgør en tilsvarende  

 lovovertrædelse.
Udlevering kan ikke nægtes med den begrundelse, at der ikke  

 efter den anmodede parts lovgivning opkræves samme slags skatter eller  

 afgifter eller ikke er fastsat regler om skatter, afgifter, told eller  

 valutaveksling svarende til reglerne i den begærende parts lovgivning.
 Udlevering for sådanne lovovertrædelser kan ske både efter  

udleveringsloven og den nordiske udleveringslov . Der er da heller  

 ikke i forbindelse med ratifikationen af den nævnte tillægsprotokol taget  

 forbehold over for artikel 2.
4.2. EU-udleveringskonventionen EU-udleveringskonventionen indeholder i artikel 6 en bestemmelse,  

 der svarer til artikel 2 i den anden tillægsprotokol til 1957-konventionen.
 Endvidere gives i artikel 6, stk. 3, mulighed for at tage forbehold om kun  

 at tillade udlevering for forhold, der kan tænkes at udgøre en overtrædelse  

 af lovgivningen vedrørende punktafgifter, moms eller told.
4.3. Justitsministeriets overvejelser Som det fremgår af pkt. 4.1. om gældende ret ovenfor, er udlevering for  

 fiskale lovovertrædelser allerede i dag mulig efter udleveringsloven og den  

 nordiske udleveringslov.
Der findes derfor ikke behov for at tage forbehold  

 ved tiltrædelsen af EU-udleveringskonventionen eller foreslå ændringer i  

 lovgivningen på dette punkt.
5. Udlevering af egne statsborgere 5.1. Gældende ret Efter udleveringslovens § 2 kan en dansk statsborger ikke udleveres  

 fra Danmark.
Bestemmelsen er i lighed med forbudet mod udlevering for  

 politiske lovovertrædelser udtryk for et centralt princip i dansk  

 udleveringslovgivning.
Bestemmelsen skal ses i sammenhæng med artikel 6, stk.  

 1, litra a, i 1957-konventionen, hvorefter en kontraherende stat er  

 berettiget til at afslå udlevering af egne statsborgere.
Ordet  

 »statsborger« omfatter efter den erklæring, der er afgivet ved  

 Danmarks ratifikation af 1957-konventionen, personer, der har statsborgerret  

 eller fast bopæl i et af de nordiske lande.
Det indebærer bl.a., at Danmark  

 efter 1957-konventionen ikke er folkeretligt forpligtet til at udlevere  

 personer med opholdstilladelse i Danmark som flygtninge eller nordiske  

 statsborgere.
Den nordiske udleveringslov tillader i begrænset omfang udlevering  

 af danske statsborgere, hvilket bl.a. har baggrund i det nære retsfællesskab  

 mellem de nordiske lande.
Efter denne lovs § 2 kan en dansk statsborger  

 udleveres, hvis den pågældende i de sidste 2 år forud for den strafbare  

 handling har haft bopæl i det land, hvortil udlevering ønskes, eller den  

 handling, der ønskes udlevering for, eller en tilsvarende handling efter  

 dansk ret kan medføre højere straf end fængsel i 4 år.
5.2. EU-udleveringskonventionen Efter artikel 7 kan udlevering af egne statsborgere som  

 udgangspunkt ikke afslås.
Der kan dog tages forbehold om ikke at tillade  

 udlevering eller kun at tillade udlevering på nærmere angivne betingelser.
Et  

 sådant forbehold skal fornyes hvert 5. år for at bevare sin gyldighed.
Danmark, Finland og Sverige har ved undertegnelsen af konventionen  

 afgivet en erklæring, hvori disse lande bekræfter, at de ikke vil påberåbe  

 sig de erklæringer, de har fremsat i medfør af artikel 6, stk. 1, i  

 1957-konventionen som begrundelse for at nægte at udlevere personer fra  

 ikke-nordiske stater, som er bosat i disse lande, jf. bilaget til  

 konventionen i lovforslagets bilag 1. Det indebærer, at Danmark ikke længere  

 ved udlevering til en medlemsstat i Den Europæiske Union kan opretholde den  

 folkeretlige adgang til at nægte udlevering af sådanne personer, som består  

 efter erklæringen om begrebet »statsborger«, der blev afgivet ved  

 Danmarks ratifikation af 1957-konventionen, jf. pkt. 5.1. ovenfor.
Personer  

 fra ikke-nordiske stater kan derfor ikke nægtes udleveret fra Danmark til en  

 medlemsstat i Den Europæiske Union med henvisning til, at den pågældende har  

 bopæl i Danmark, Finland eller Sverige.
 Endvidere har medlemsstaterne ved undertegnelsen af  

 EU-udleveringskonventionen givet tilsagn om at anvende Europarådets  

 konvention om overførelse af domfældte over for statsborgere fra alle  

 medlemsstater, jf. denne konventions artikel 3, stk. 4. Medlemsstaternes  

 tilsagn berører ikke adgangen til at nægte udlevering af egne statsborgere i  

 EU-udleveringskonventionens artikel 7, stk. 2, jf. bilaget til  

 EUudleveringskonventionen i lovforslagets bilag 1.
5.3. Justitsministeriets overvejelser Som nævnt i pkt. 5.1. ovenfor, anses forbudet mod udlevering af danske  

 statsborgere for et centralt princip i udleveringslovgivningen.
Det har bl.a.  

 sammenhæng med et ønske om ikke at overgive egne statsborgere til stater, der  

 har retstraditioner, som afviger væsentligt fra retstraditionen i Danmark.  

 Under hensyn bl.a. til det nære retsfællesskab mellem de nordiske lande er  

 det dog fundet rimeligt at give en vis adgang til udlevering af danske  

 statsborgere til de øvrige nordiske lande.
Siden gennemførelsen af den nordiske udleveringslov er der indført  

 mulighed for efter omstændighederne at udlevere danske statsborgere til Det  

 internationale tribunal til pådømmelse af krigsforbrydelser i det tidligere  

 Jugoslavien, jf. § 2 i lov nr. 1099 af 21. december 1994. Denne lov omfatter  

 meget grove forbrydelser, hvor en fastholdelse af princippet om forbud mod  

 udlevering af egne statsborgere kan virke stødende i internationale  

 sammenhænge.
Det er i øvrigt forudsat, at danske statsborgere kan afsone i  

 Danmark.
 En adgang til udlevering af danske statsborgere vil kunne styrke  

 samarbejdet om bekæmpelse af international kriminalitet, idet udlevering gør  

 det muligt at strafforfølge en forbrydelse på det sted, hvor den er begået.
Udlevering af egne statsborgere kan imidlertid være meget indgribende,  

 f.eks. i tilfælde, hvor den pågældende ikke i forvejen gennem bopæl eller  

 lignende har en tilknytning til det land, hvortil der begæres udlevering,  

 mens tilknytningen til Danmark er af varig karakter.
Virkningerne heraf vil i  

 et vist omfang kunne afbødes ved, at det som vilkår for udlevering stilles  

 som betingelse, at en eventuel frihedsstraf skal afsones her i landet.
Men  

 der vil stadigvæk være mulighed for, at den udleverede i forbindelse med  

 sagens behandling i det begærende land vil skulle sidde varetægtsfængslet  

 igennem længere tid.
Justitsministeriet finder efter en samlet vurdering ikke, at der på  

 nuværende tidspunkt er fuldt tilstrækkeligt grundlag for at foreslå en  

 ordning, der giver mulighed for udlevering af danske statsborgere.  

 Justitsministeriet lægger i den forbindelse bl.a. vægt på, at der er mulighed  

 for at strafforfølge den pågældende i Danmark, selv om forbrydelsen er begået  

 i udlandet.
Denne mulighed skal bl.a. ses på baggrund af, at Danmark som  

 hovedregel har strafferetlig jurisdiktion over for danskere, der i udlandet  

 har begået strafbart forhold, jf. straffelovens §§ 6-12. Endvidere gælder  

 det, at der efter de nugældende europæiske konventioner om internationalt  

 strafferetligt samarbejde er mulighed for at anmode myndighederne i det land,  

 hvor forbrydelsen er begået, om retshjælp, således at den fornødne  

 bevisførelse kan foretages i Danmark, selv om forbrydelsen er begået i  

 udlandet.
 Justitsministeriet finder på den baggrund, at det indtil videre vil være  

 rigtigst at fastholde det nugældende forbud mod udlevering af danske  

 statsborgere, jf. artikel 7, stk. 2.
Det er imidlertid ikke ensbetydende med, at der ikke senere kan overvejes  

 ændringer på dette område.
Som nævnt i pkt. 5.2. ovenfor, skal et forbehold  

 om at nægte udlevering af egne statsborgere gentages hvert 5. år for at  

 bevare sin gyldighed, og det vil derfor være naturligt at tage spørgsmålet om  

 udlevering af egne statsborgere op til fornyet overvejelse på dette  

 tidspunkt.
I den forbindelse vil det også være muligt at inddrage de regler,  

 der fastsættes herom i de andre EU-medlemsstater, herunder Finland og  

 Sverige.
For så vidt angår erklæringen fra Danmark, Finland og Sverige til  

 EU-udleveringskonventionen om ikke at påberåbe sig de erklæringer vedrørende  

 statsborgerbegrebet, der er afgivet til 1957-konventionen, som begrundelse  

 for at nægte at udlevere ikke-nordiske statsborgere, som er bosat i disse  

 lande, bemærkes, at opfyldelsen af denne pligt ikke kræver lovændringer.
Det  

 skyldes, at der efter udleveringslovens § 2 alene gælder et forbud mod at  

 udlevere danske statsborgere.
 6. Forældelse m.v.
6.1. Gældende ret Efter udleveringslovens § 9 kan udlevering ikke ske, hvis  

 strafansvaret eller adgangen til at fuldbyrde straf for den pågældende  

 handling ville være forældet efter dansk ret.
Dette er i overensstemmelse med  

 artikel 10 i 1957-konventionen.
 Den nordiske udleveringslov indeholder ingen tilsvarende  

 begrænsning i adgangen til udlevering, hvilket bl.a. har sammenhæng med, at  

 der som udgangspunkt ikke stilles krav om dobbelt strafbarhed ved udlevering  

 til et nordisk land, jf. pkt. 2.1. ovenfor.
Efter artikel 4 i den anden tillægsprotokol til 1957-konventionen  

 kan udlevering ikke ske for forbrydelser, for hvilke den anmodede stat har  

 erklæret amnesti, og som den pågældende stat havde kompetence til at  

 retsforfølge efter sin egen straffelov.
Efter udleveringslovens § 8 og  

den nordiske udleveringslovs § 5 er udlevering udelukket, når den  

 berørte person her i landet er dømt eller frifundet for det forhold, der  

 begæres udlevering for.
Det må på den baggrund antages, at udlevering også er  

 afskåret, hvis der er sket benådning (amnesti) for det pågældende forhold.
6.2. EU-udleveringskonventionen Efter artikel 8 kan udlevering ikke afslås med den begrundelse, at  

 der er indtrådt forældelse med hensyn til tiltale eller fuldbyrdelse af straf  

 i henhold til lovgivningen i den anmodede medlemsstat.
Den anmodede  

 medlemsstat kan dog efter artikel 8, stk. 2, undlade at anvende denne  

 bestemmelse, når udleveringsbegæringen er begrundet i forbrydelser, for  

 hvilke denne medlemsstat er kompetent i medfør af sin egen straffelov.
Heri  

 ligger, at udlevering kan nægtes med henvisning til forældelse, hvis den  

 anmodede medlemsstat selv ville have haft kompetence til at behandle sagen,  

 hvis den ikke havde været forældet.
Denne begrænsning skal navnlig ses i  

 sammenhæng med bestemmelsen i artikel 7 om udlevering af egne statsborgere.
Artikel 8 indebærer for Danmarks vedkommende, at der i almindelighed ikke  

 er pligt til at udlevere bl.a. danske statsborgere - i det omfang der måtte  

 blive åbnet mulighed herfor - og personer med fast bopæl i Danmark for  

 handlinger, med hensyn til hvilke strafansvaret eller adgangen til at  

 fuldbyrde straf ville være forældet efter dansk ret.
Det skyldes, at  

 handlinger, som danske statsborgere og personer med bopæl i Danmark begår i  

 udlandet, normalt kan strafforfølges i Danmark.
Derimod skal der ifølge  

 bestemmelserne ske udlevering, selv om forholdet er forældet i Danmark, hvis  

 Danmark ikke har haft kompetence til at strafforfølge det pågældende forhold.
 Artikel 9 indeholder en bestemmelse om nægtelse af udlevering i  

 tilfælde af amnesti, der svarer til artikel 4 i den anden tillægsprotokol til  

 1957-konventionen, jf. pkt. 6.1. ovenfor.
6.3. Justitsministeriets overvejelser EU-udleveringskonventionens artikel 8 indebærer, at udlevering som  

 udgangspunkt ikke kan afslås med den begrundelse, at der er indtrådt  

 forældelse med hensyn til tiltale eller fuldbyrdelse af straf efter dansk  

 ret.
Det er derfor nødvendigt at ændre udleveringslovens § 9, således at  

 bestemmelsen om forældelse ikke finder anvendelse ved udlevering til en  

 medlemsstat i Den Europæiske Union.
Som nævnt kan den anmodede medlemsstat efter konventionens artikel 8, stk.  

 2, undlade at udlevere for forhold, der er forældet efter dette lands  

 lovgivning, hvis udleveringsbegæringen vedrører forbrydelser, for hvilke  

 denne medlemsstat er kompetent i medfør af sin egen lovgivning.
Efter  

 bestemmelsen er Danmark således ikke folkeretligt forpligtet til at udlevere  

 i sådanne tilfælde.
 Justitsministeriet har overvejet, om denne mulighed for at afslå  

 udlevering bør udnyttes, således at udlevering efter den danske  

 udleveringslov generelt udelukkes, hvis den situation, der er bekrevet i  

 konventionens artikel 8, stk. 2, foreligger.
 Navnlig under hensyn til, at der ikke åbnes op for udlevering af egne  

 statsborgere, jf. pkt. 5 ovenfor, finder Justitsministeriet ikke grundlag for  

 generelt at afskære muligheden for at udlevere i de tilfælde, der er omfattet  

 af konventionens artikel 8, stk. 2. På grund af rækkevidden af  

 jurisdiktionsreglerne i straffelovens §§ 6-12 ville en sådan afskæring i  

 øvrigt indebære, at hovedreglen i konventionens artikel 8, stk. 1, kun ville  

 få begrænset betydning.
 Det foreslås på den baggrund, at der som stk. 2 i udleveringslovens § 9  

 indsættes en bestemmelse, hvorefter bestemmelsen om forældelse ikke finder  

 anvendelse ved udlevering til en medlemsstat i Den Europæiske Union.
 Der henvises i øvrigt til bemærkningerne til den foreslåede bestemmelse i  

 lovforslagets § 1, nr. 3.
 Som nævnt i pkt. 6.1. ovenfor, må der allerede efter udleveringsloven  

 antages at gælde et forbud mod udlevering i tilfælde af benådning (amnesti).  

 Konventionens artikel 9 nødvendiggør således ikke ændringer på dette område.
7. Strafforfølgning og straffuldbyrdelse for forhold, der ikke er  

 omfattet af udleveringsbegæringen (specialitetsreglen) 7.1. Gældende ret Efter udleveringslovens § 10 kan udlevering som udgangspunkt kun  

 ske på vilkår, at den udleverede ikke drages til ansvar eller udleveres  

 videre til en tredje stat for nogen anden strafbar handling begået før  

 udleveringen end den, der sker udlevering for (specialitetsreglen). Efter §  

 20, jf. § 10, nr. 1, litra a, kan justitsministeren dog efter anmodning  

 meddele tilladelse hertil, såfremt udlevering for den pågældende handling  

 kunne have fundet sted efter udleveringslovens bestemmelser.
Immuniteten kan  

 i visse tilfælde også ophæves ved den udleveredes egne handlinger, jf. § 10,  

 nr. 1, litra b og c.
Efter den gældende ordning kan den udleverede som udgangspunkt ikke selv  

 give afkald på anvendelse af specialitetsreglen.
Efter udleveringslovens § 18  

 c, stk. 1, 3. pkt., kan den pågældende dog i forbindelse med et indenretligt  

 samtykke til udlevering fra Danmark til en medlemsstat i Den Europæiske Union  

 meddele samtykke til at blive draget til ansvar og blive udleveret videre til  

 en tredje medlemsstat for andre strafbare handlinger begået før udleveringen  

 end den, der sker udlevering for.
I så fald kræves justitsministerens  

 tilladelse hverken i forhold til den begærende stat eller ved  

 videreudlevering til en tredje medlemsstat.
 Efter den nordiske udleveringslov gælder, at det land, der har  

 begæret udlevering, som hovedregel kan medinddrage andre forhold, der er  

 begået før udleveringen, uden at indhente samtykke fra den udleverede eller  

 tilladelse fra det land, hvorfra udleveringen er sket.
Baggrunden for den gældende ordning er, at den nordiske udleveringslov kun  

 i begrænset omfang afskærer udlevering.
Også efter den nordiske ordning  

 gælder imidlertid, at den udleverede ikke uden justitsministerens tilladelse  

 må udleveres videre til et tredjeland for nogen strafbar handling, der er  

 begået før udleveringen.
Endvidere kan tilladelse kun meddeles, hvis  

 udlevering for den pågældende handling kunne have fundet sted til vedkommende  

 land, jf. §§ 6 og 17.
7.2. EU-udleveringskonventionen Efter artikel 10, stk. 1, kan den medlemsstat, hvortil udlevering  

 er sket, som udgangspunkt drage den udleverede til ansvar for andre  

 strafbare handlinger begået før udleveringen uden samtykke fra den  

 pågældende eller tilladelse fra den anmodede medlemsstat.
I de tilfælde, hvor  

 strafforfølgningen eller straffuldbyrdelsen indebærer, at den udleverede skal  

 frihedsberøves, kan den udleverede dog kun drages til ansvar, hvis den  

 pågældende samtykker, eller den anmodede medlemsstat tillader det.  

 Bestemmelsen supplerer reglerne i Konventionen om forenklet  

 udleveringsprocedure mellem medlemsstaterne i Den Europæiske Union, der er  

 gennemført i Danmark ved § 1 i lov nr. 291 af 24. april 1996 om ændring af  

 lov om udlevering af lovovertrædere, lov om international fuldbyrdelse af  

 straf m.v., lov om samarbejde med Finland, Island, Norge og Sverige angående  

 fuldbyrdelse af straf m.v. og retsplejeloven (International strafferet).  

 Efter disse regler kan den pågældende således allerede i forbindelse med et  

 indenretligt samtykke til udlevering fra Danmark til en EU-medlemsstat  

 meddele samtykke til at blive draget til ansvar og blive udleveret videre til  

 en tredje medlemsstat for andre strafbare handlinger begået før udleveringen  

 end den, der sker udlevering for, jf. pkt. 1 og 7.1. ovenfor.
Efter artikel 10, stk. 1, litra a , kan den udleverede  

 retsforfølges eller idømmes straf, hvis forbrydelserne ikke straffes med  

 frihedsstraf eller sikkerhedsforanstaltning.
Det indebærer, at den begærende  

 medlemsstat uden samtykke fra den pågældende eller tilladelse fra den  

 anmodede medlemsstat kan indlede eller fortsætte retsforfølgning eller idømme  

 straf, når forbrydelsen ikke kan straffes med begrænsning af den personlige  

 frihed.
Efter artikel 10, stk. 1, litra b , kan den udleverede endvidere  

 retsforfølges eller idømmes straf, i det omfang retsforfølgningen ikke  

 medfører anvendelse af en foranstaltning, der begrænser den personlige  

 frihed.
Det indebærer, at den begærende medlemsstat kan indlede eller  

 fortsætte retsforfølgning eller idømme straf, selv om forbrydelsen kan  

 straffes med begrænsning af den personlige frihed, hvis afgørelsen i sagen  

 ikke begrænser den personlige frihed.
Hvis retsforfølgningen medfører straf  

 eller foranstaltning, der indebærer frihedsberøvelse, kan afgørelsen ikke  

 fuldbyrdes, medmindre den udleverede samtykker, eller den anmodede  

 medlemsstat tillader det.
Efter artikel 10, stk. 1, litra c , kan den udleverede pålægges at  

 efterkomme en straffedom eller foranstaltning, der ikke indebærer  

 frihedsberøvelse, f.eks. bødestraf, eller anden foranstaltning, der måtte  

 træde i stedet, også selv om den begrænser den personlige frihed.
Det  

 indebærer, at den begærende medlemsstat kan fuldbyrde en endelig dom, der går  

 ud på straf eller foranstaltning, som ikke begrænser den personlige frihed,  

 f.eks. en bødestraf.
Bestemmelsen omfatter dog også foranstaltninger, der  

 begrænser den personlige frihed, når foranstaltningen iværksættes som følge  

 af, at en bøde ikke betales.
Bestemmelsen vil derfor f.eks. kunne anvendes i  

 tilfælde, hvor der opstår spørgsmål om bødeforvandlingsstraf, jf.  

 straffelovens § 53. Bestemmelsen kan derimod ikke antages at give adgang til  

 uden videre at fuldbyrde en ubetinget frihedsstraf, der er fastsat som følge  

 af, at den udleverede har overtrådt et eller flere vilkår i en betinget dom.
 Artikel 10, stk. 1, litra a-c, suppleres i litra d og stk. 2-3 af  

 bestemmelser, hvorefter den udleverede også kan retsforfølges, idømmes straf,  

 tilbageholdes med henblik på fuldbyrdelse af en straffedom eller  

 sikkerhedsforanstaltning eller underkastes andre former for begrænsning af  

 sin personlige frihed, hvis den pågældende efter udleveringen udtrykkeligt  

 giver afkald på anvendelse af specialitetsreglen for specifikke forbrydelser  

 begået forud for udleveringen.
Artikel 11 giver mulighed for at gå ind på en særlig ordning i de  

 tilfælde, hvor der efter konventionens regler skal indhentes samtykke fra den  

 anmodede medlemsstat til at drage den udleverede til ansvar i videre omfang i  

 den begærende medlemsstat.
Efter artikel 11 kan medlemsstaterne således  

 afgive erklæring om, at artikel 10 ikke skal finde anvendelse, idet  

 medlemsstaternes samtykke anses for givet på forhånd, medmindre andet  

 tilkendegives i forbindelse med udlevering i det enkelte tilfælde.
Såfremt en medlemsstat i en konkret udleveringssag tilkendegiver, at  

 samtykke ikke må anses for givet, finder artikel 10, stk. 1, stadig  

 anvendelse.
Det indebærer, at den begærende medlemsstat fortsat kan drage den  

 udleverede til ansvar i det omfang, hvori dette efter artikel 10, stk. 1, kan  

 ske uden tilladelse fra den anmodede medlemsstat.
Om videreudlevering fra den begærende medlemsstat til en anden  

 medlemsstat er det i artikel 12 fastsat, at videreudlevering som  

 udgangspunkt kan ske uden tilladelse fra den anmodede medlemsstat.
Der kan  

 dog tages forbehold over for denne bestemmelse, således at videreudlevering  

 kræver tilladelse fra den anmodede medlemsstat.
Det gælder dog ikke, hvis  

 andet er bestemt i artikel 13 i Konventionen om forenklet  

 udleveringsprocedure mellem medlemsstaterne i Den Europæiske Union, eller den  

 udleverede i den begærende medlemsstat giver samtykke til videreudlevering  

 til en anden medlemsstat.
Ved konventionen er det forudsat, at dette samtykke  

 gives under de samme former som omhandlet i artikel 10, stk. 2 og 3.
 Henvisningen til artikel 13 i Konventionen om en forenklet  

 udleveringsprocedure indebærer for Danmarks vedkommende, at videreudlevering  

 kan ske uden justitsministerens tilladelse, hvis den pågældende i forbindelse  

 med samtykke til udlevering fra Danmark til den begærende medlemsstat tillige  

 har meddelt samtykke til at blive draget til ansvar og til at blive udleveret  

 videre til en tredje medlemsstat for andre strafbare handlinger begået før  

 udleveringen end den, der er sket udlevering for, jf. udleveringslovens § 18  

 c, stk. 1, 3. pkt.
7.3. Justitsministeriets overvejelser Som det fremgår af det ovenfor anførte, indebærer udleveringskonventionens  

 artikel 10, at det begærende land i visse tilfælde kan drage den udleverede  

 til ansvar for andre handlinger begået før udleveringen, uden at det kræver  

 tilladelse fra den anmodede stat.
Det drejer sig navnlig om tilfælde, hvor  

 strafforfølgningen ikke indebærer frihedsberøvelse, og tilfælde, hvor den  

 udleverede har givet afkald på specialitetsreglen i det begærende land.
Bestemmelserne i §§ 10 og 20 i den gældende udleveringslov bygger på, at  

 fravigelse af specialitetsreglen som hovedregel kræver tilladelse fra den  

 anmodede stat.
Dog kan den pågældende i forbindelse med samtykke til  

 udlevering fra Danmark efter § 18 c, stk. 1, 3. pkt., give afkald på  

 specialitetsreglen.
En opfyldelse af bestemmelsen i EU-udleveringskonventionens artikel 10  

 forudsætter derfor en ændring af udleveringsloven.
Det foreslås på den  

 baggrund, at der i udleveringsloven som § 10 a, stk. 1, optages en  

 bestemmelse, hvorefter den udleverede ved udlevering til en medlemsstat  

 tillige kan drages til ansvar for andre strafbare handlinger begået før  

 udleveringen end den, der er sket udlevering for, uden justitsministerens  

 tilladelse, hvis strafforfølgningen eller straffuldbyrdelsen ikke indebærer,  

 at den pågældende skal frihedsberøves for disse andre lovovertrædelser.
Det  

 medfører, at der i den begærende medlemsstat kan ske strafforfølgning af  

 lovovertrædelser, der kan straffes med f.eks. kun bøde, og iværksættes  

 fuldbyrdelse af tidligere idømte bødestraffe, uden at der indhentes  

 tilladelse fra justitsministeren.
Endvidere foreslås det, at justitsministerens tilladelse heller ikke er  

 nødvendig, hvis den udleverede selv giver afkald på specialitetsreglen i et  

 retsmøde i den medlemsstat, den pågældende er blevet udleveret til.
Denne  

 bestemmelse supplerer den gældende bestemmelse i udleveringslovens § 18 c,  

 stk. 1, 3. pkt., hvor afkaldet meddeles i et retsmøde i Danmark, dvs. i den  

 medlemsstat, som den pågældende udleveres fra.
 Ordningen med formodet samtykke ifølge artikel 11 vil kunne lette  

 samarbejdet om bekæmpelse af international kriminalitet, idet den begærende  

 medlemsstat får mulighed for at drage den udleverede til ansvar - også med  

 hensyn til frihedsstraf - uden at indhente tilladelse fra den anmodede  

 medlemsstat.
 Efter Justitsministeriets opfattelse kan det imidlertid være vanskeligt på  

 forhånd at overskue de tilfælde, hvor der kan være grund til at tage  

 forbehold om, at Danmark skal meddele udtrykkeligt samtykke til forfølgning  

 for andre strafbare handlinger end den, der er sket udlevering for.
 Kravet om, at justitsministeren skal give tilladelse, indebærer i øvrigt  

 også den retsgaranti for den udleverede, at den pågældende kan forlange  

 spørgsmålet prøvet ved domstolene, jf. udleveringslovens § 20, stk. 5.
 Justitsministeriet finder på den baggrund ikke, at der er tilstrækkeligt  

 grundlag for at afgive erklæring med henblik på at udnytte reglerne om  

 formodet samtykke i artikel 11.
For så vidt angår spørgsmålet om videreudlevering til en anden medlemsstat  

 uden tilladelse fra det anmodede land, følger det bl.a. af den gældende  

 bestemmelse i udleveringslovens § 18 c, stk. 1, 3. pkt., at videreudlevering  

 til en tredje medlemsstat kan ske uden justitsministerens tilladelse, hvis  

 den udleverede i forbindelse med samtykke til udlevering fra Danmark til den  

 begærende medlemsstat har meddelt samtykke til at blive udleveret videre til  

 en tredje medlemsstat for andre strafbare handlinger begået før udleveringen  

 end den, der er sket udlevering for.
Efter EU-udleveringskonventionens  

 artikel 12 skal videreudlevering uden tilladelse fra det anmodede land  

 endvidere kunne ske, hvis den udleverede i det begærende land giver samtykke  

 til videreudleveringen.
Det foreslås på den baggrund, at der heller ikke  

 kræves tilladelse fra justitsministeren til videreudlevering til en tredje  

 medlemsstat, hvis den pågældende har meddelt samtykke til videreudlevering i  

 et retsmøde i den medlemsstat, hvortil udlevering er sket.
Ved tiltrædelsen  

 vil Danmark i overensstemmelse hermed afgive erklæring efter bestemmelsen i  

 EU-udleveringskonventionens artikel 12, stk. 2.
 Om indholdet af de foreslåede bestemmelser henvises i øvrigt til  

 bemærkningerne til § 10 a i lovforslagets § 1, nr. 5.
8. Øvrige bestemmelser i EU-udleveringskonventionen Af artikel 4 i EU-udleveringskonventionen fremgår, at udlevering  

 ikke kan afslås med henvisning til, at udleveringsbegæringen bygger på en  

 beslutning om frihedsberøvelse, der indebærer, at den udleverede i den  

 begærende medlemsstat skal frihedsberøves et andet sted end i et fængsel.  

 Udleveringsloven indeholder ikke bestemmelser vedrørende det sted, hvor den  

 udleverede skal frihedsberøves, og gennemførelse af artikel 4 kræver derfor  

 ikke lovændring.
 I artikel 13-16 er fastsat forskellige bestemmelser om  

 fremgangsmåden ved medlemsstaternes behandling af sager om udlevering.
Artikel 13 indeholder bestemmelser om angivelse af den centrale  

 myndighed, der skal forestå behandlingen af begæringer om udlevering efter  

 EU-udleveringskonventionen, og om anvendelse af telefax m.v. ved fremsendelse  

 af dokumenter.
I artikel 14 er fastsat bestemmelser, der giver  

 mulighed for at anvende en forenklet fremgangsmåde, når der opstår behov for  

 at indhente supplerende oplysninger, idet anmodninger herom kan fremsættes  

 direkte over for den kompetente myndighed i den pågældende medlemsstat.  

Artikel 15 indeholder bestemmelser, der indebærer en forenkling af  

 kravene vedrørende konstatering af ægtheden af de dokumenter, der indgår i en  

 begæring om udlevering.
Artikel 16 indeholder bestemmelser om transit, dvs. spørgsmålet om  

 tilladelse fra en medlemsstat til at lade en person rejse gennem  

 medlemsstatens territorium i forbindelse med udlevering fra en medlemsstat  

 til en anden, og indebærer en forenkling af fremgangsmåden ved indhentelse af  

 tilladelse til transit.
Bestemmelsen skal også ses i sammenhæng med de  

 bestemmelser, der lemper betingelserne for udlevering, idet tilladelse til  

 transit ikke kan nægtes i videre omfang end tilladelse til udlevering kunne  

 være nægtet efter konventionens bestemmelser, jf. artikel 16, litra d.
Bestemmelserne i EU-udleveringskonventionens artikel 13-16 retter sig  

 hovedsageligt mod den praktiske fremgangsmåde ved behandlingen af begæringer  

 om udlevering.
Gennemførelsen af de pågældende bestemmelser kræver derfor  

 ikke lovgivning.
Efter Justitsministeriets opfattelse bør den praktiske fremgangsmåde ved  

 behandlingen af begæringer om udlevering fra Danmark til en anden  

 EU-medlemsstat forenkles mest muligt.
Justitsministeriet finder derfor, at  

 der i forbindelse med tiltrædelsen af konventionen bør afgives erklæring i  

 medfør af artikel 14, således at der skabes mulighed for, at de kompetente  

 myndigheder i andre medlemsstater kan rette henvendelse direkte til de  

 relevante myndigheder i Danmark, når der opstår behov for at indhente  

 supplerende oplysninger.
For så vidt angår transit bemærkes, at det allerede i udleveringslovens §  

 21, stk. 1, er fastsat, at justitsministeren eller den, der bemyndiges  

 dertil, kan tillade, at en person, der udleveres fra en fremmed stat til en  

 anden, føres gennem riget, hvis bestemmelserne i § 2 (om forbud mod  

 udlevering af danske statsborgere) eller §§ 4-6 (om forbud mod udlevering for  

 militære og politiske lovovertrædelser og ved fare for forfølgelse) ikke  

 ville være til hinder for, at der skete udlevering her fra landet for den  

 pågældende handling.
Sker udleveringen til Finland, Island, Norge eller  

 Sverige, kan tilladelse meddeles, såfremt bestemmelserne i § 2 (om udlevering  

 af danske statsborgere) eller § 4 (om udlevering for politiske  

 lovovertrædelser) i loven om udlevering til disse lande ikke ville være til  

 hinder for udlevering af den pågældende her fra landet, jf. § 21, stk. 2.
Baggrunden for disse regler er, at det efter 1957-konventionen som  

 udgangspunkt skal tillades, at en person, der udleveres fra en fremmed stat  

 til en anden, transporteres gennem Danmark, medmindre den forbrydelse, den  

 pågældende udleveres for, af danske myndigheder betragtes som en politisk  

 eller militær lovovertrædelse.
Det følger af den erklæring om begrebet  

 »statsborger«, der er afgivet i forbindelse med Danmarks  

 ratifikation af 1957-konventionen, jf. pkt. 5.1. ovenfor, at Danmark har en  

 folkeretlig adgang til at nægte transit, hvis den, der udleveres, har  

 statsborgerret eller fast bopæl i et af de nordiske lande.
Efter  

 udleveringslovens § 2 gælder forbudet mod udlevering alene danske  

 statsborgere, og forbudet mod gennemtransport omfatter derfor også kun danske  

 statsborgere.
 Den foreslåede ændring af udleveringslovens § 5 i lovforslagets § 1, nr.  

 2, sammenholdt med udleveringslovens § 21, stk. 1, indebærer, at tilladelse  

 til transit i forbindelse med udlevering fra en EU-medlemsstat til en anden  

 kan nægtes med henvisning til, at der er tale om en politisk lovovertrædelse,  

 i samme omfang, som der efter § 5, stk. 3, i lovforslagets § 1, nr. 2, kunne  

 nægtes udlevering for den pågældende handling fra Danmark til en  

 EU-medlemsstat med denne begrundelse, jf. pkt. 3 ovenfor.
Som nævnt i pkt. 5.2. ovenfor, har Danmark, Finland og Sverige ved  

 undertegnelsen af EU-udleveringskonventionen afgivet en erklæring vedrørende  

 udlevering af ikke-nordiske statsborgere, der er bosat i disse lande.
Det  

 indebærer, at Danmark ikke længere kan opretholde den folkeretlige adgang at  

 nægte transit af sådanne personer, som består efter 1957-konventionen, i  

 forbindelse med udlevering fra en EU-medlemsstat til en anden.
Tilladelse til  

 transit kan således i disse tilfælde ikke nægtes med henvisning til, at de  

 pågældende personer har bopæl i Danmark, Finland eller Sverige.
9. Forholdet til den nordiske udleveringslov Som nævnt i pkt. 1 ovenfor er det i EU-udleveringskonventionens artikel 1,  

 stk. 2, fastsat, at konventionen ikke berører anvendelsen af bl.a.  

 arrangementer om udlevering på grundlag af en ensartet lovgivning, jf.  

 1957-konventionens artikel 28, stk. 3. I 1957-konventionens artikel 28, stk.  

 3, er det fastsat, at hvis udlevering mellem to eller flere kontraherende  

 parter finder sted på grundlag af en ensartet lovgivning, står det parterne  

 frit for at regulere deres gensidige forhold vedrørende udlevering  

udelukkende i overensstemmelse med en sådan ordning og uden  

 hensyntagen til denne konventions bestemmelser.
Danmark har i tilknytning til  

 artikel 28, stk. 3, afgivet erklæring om, at konventionen ikke finder  

 anvendelse i Danmarks forhold til Norge og Sverige, idet udlevering mellem de  

 skandinaviske lande finder sted på grundlag af en ensartet lovgivning.
Denne  

 erklæring antages også at gælde bl.a.
Finland, der har ratificeret  

 1957-konventionen med virkning fra den 10. august 1971.
At EU-udleveringskonventionen ikke berører anvendelsen af den nordiske  

 udleveringslov indebærer, at der ikke er behov for at ændre § 1, stk. 2, i  

 den nugældende udleveringslov, hvorefter loven ikke omfatter udlevering fra  

 Danmark til Finland, Island, Norge og Sverige.
Udlevering fra Danmark til  

 et nordisk land sker derfor fortsat på grundlag af reglerne i den  

 nordiske udleveringslov.
Det indebærer bl.a., at det ved udlevering fra Danmark til f.eks.
Sverige  

 som udgangspunkt ikke kræves, at det forhold, der begæres udlevering for, er  

 strafbart efter dansk ret, jf. pkt. 2.1. ovenfor.
Der kan efter  

 omstændighederne også fortsat ske udlevering for politiske forbrydelser og af  

 danske statsborgere, jf. pkt. 3.1. og 5.1. ovenfor.
Endvidere gælder ingen  

 begrænsning med hensyn til udlevering på grund af forældelse, jf. pkt. 6.1.  

 ovenfor.
Et nordisk land, der har begæret udlevering, kan også fortsat som  

 hovedregel medinddrage andre forhold begået før udleveringen uden at indhente  

 samtykke fra den udleverede eller tilladelse fra justitsministeren, jf. pkt.  

 7.1. ovenfor.
At den nordiske udleveringslov ikke berøres af EU-udleveringskonventionen  

 indebærer tillige, at videreudlevering til et tredje land ikke kan ske uden  

 justitsministerens tilladelse, jf. pkt. 7.1. ovenfor.
Som det fremgår af pkt.  

 7.2. ovenfor, kan EU-udleveringskonventionen på dette område medføre videre  

 adgang til videreudlevering end den nordiske udleveringslov, idet den  

 udleverede efter konventionens artikel 12 kan meddele samtykke i den  

 begærende medlemsstat til at blive videreudleveret til en tredje medlemsstat.
I de tilfælde, hvor der er spørgsmål om at udlevere fra Danmark til en  

 EU-medlemsstat bortset fra Finland og Sverige, gælder som nævnt ovenfor  

 under pkt. 5.2. og 8, at Danmark, Finland og Sverige ved undertegnelsen af  

 EU-udleveringskonventionen har afgivet en erklæring vedrørende udlevering af  

 ikke-nordiske statsborgere, der er bosat i disse lande.
Det indebærer, at  

 Danmark ved udlevering og meddelelse af tilladelse til transit ikke længere  

 kan opretholde den folkeretlige adgang til at nægte udlevering og transit af  

 personer fra ikke-nordiske stater med henvisning til, at de pågældende har  

 bopæl i Danmark, Finland eller Sverige.
 Danmark kan fortsat benytte den folkeretlige adgang efter den erklæring,  

 der blev afgivet ved ratifikationen af 1957- konventionen, til efter en  

 konkret vurdering at nægte udlevering af nordiske statsborgere til en  

 EU-medlemsstat.
 10. Hørte myndigheder m.v.
 Lovforslaget er samtidig med fremsættelsen sendt til høring hos følgende:  

 Præsidenterne for Østre og Vestre Landsret, præsidenterne for Københavns  

 Byret og for retterne i Århus, Odense, Ålborg og Roskilde, Den Danske  

 Dommerforening, Dommerfuldmægtigforeningen, rigsadvokaten, rigspolitichefen,  

 politidirektøren i København, Foreningen af Politimestre i Danmark,  

 Politifuldmægtigforeningen, Dansk Kriminalpolitiforening, Dansk  

 Politiforbund, Advokatrådet, Det Danske Center for Menneskerettigheder samt  

 Nævnet for Etnisk Ligestilling.
 11. Forslagets økonomiske og administrative konsekvenser m.v.
 Lovforslaget skønnes ikke at have økonomiske eller administrative  

 konsekvenser for det offentlige af betydning.
 Lovforslaget har ikke erhvervsøkonomiske eller miljømæssige konsekvenser.
 Om de EU-retlige aspekter henvises til pkt. 1 i lovforslagets almindelige  

 bemærkninger samt beskrivelsen af reglerne i EU-udleveringskonventionen under  

 de øvrige punkter.
 Bemærkninger til lovforslagets enkelte bestemmelser I bilag  

 3 til lovforslaget er de foreslåede regler sammenholdt med de gældende  

 regler.
Til § 1 Til nr. 1 Ved lovforslagets § 1, nr. 1, foreslås en ændret affattelse af  

 udleveringslovens § 3, stk. 1. Forslaget indebærer, at der kan ske udlevering  

 til en medlemsstat i Den Europæiske Union, hvis en handling (eller  

 undladelse), der svarer til den lovovertrædelse, for hvilken der søges  

 udlevering, efter dansk ret kan medføre frihedsstraf i mindst 6 måneder.  

 Udtrykket »frihedsstraf« omfatter bl.a. hæfte, jf. straffelovens §  

 44, stk. 1, 1. pkt., hvorefter hæfte kan idømmes fra 7 dage til 6 måneder.
Kravet om frihedsstraf i mindst 6 måneder gælder kun ved udlevering til en  

 medlemsstat i den Europæiske Union.
For så vidt angår udlevering fra Danmark  

 til et nordisk land, herunder Finland og Sverige, gælder fortsat den nordiske  

 udleveringslov, jf. udleveringslovens § 1, stk. 2, og pkt. 1 og 9 ovenfor i  

 de almindelige bemærkninger til lovforslaget.
Ved udlevering til andre  

 ikke-nordiske stater uden for Den Europæiske Union, gælder fortsat, at  

 lovovertrædelsen normalt skal svare til en handling, der efter dansk ret kan  

 medføre højere straf end fængsel i 1 år, jf. § 3, stk. 1, 2. pkt., i  

 lovforslagets § 1, nr. 1.
 Ved § 3, stk. 1, i lovforslagets § 1, nr. 1, tilsigtes ingen ændring i de  

 gældende regler i udleveringslovens § 3, stk. 2-5. Det indebærer bl.a., at  

 udlevering til straffuldbyrdelse i en medlemsstat som udgangspunkt kun kan  

 ske, hvis dommen lyder på frihedsstraf i mindst 4 måneder, eller den dømte i  

 henhold til dommen eller en beslutning truffet med hjemmel i dommen skal  

 anbringes i anstalt, og opholdet kan blive af 4 måneders varighed.
Til nr. 2 Ved lovforslagets § 1, nr. 2 , indsættes som stk. 3 i  

 udleveringslovens § 5 en bestemmelse, hvorefter stk. 1-2 ikke finder  

 anvendelse ved udlevering til en medlemsstat i Den Europæiske Union, når  

 handlingen er omfattet af artikel 1 eller 2 i terrorismekonventionen, jf.  

 lovforslagets bilag 2 og pkt. 3 ovenfor i de almindelige bemærkninger til  

 lovforslaget.
Bestemmelsen indebærer, at udlevering til en medlemsstat ikke  

 kan nægtes med henvisning til, at den handling, der begæres udlevering for,  

 anses for en politisk lovovertrædelse, hvis handlingen er omfattet af  

 terrorismekonventionens artikel 1 eller 2, dvs. grove forbrydelser, der  

 retter sig mod personers liv, fysiske integritet eller frihed, f.eks. kapring  

 af og sabotage mod luftfartøjer, grove forbrydelser mod diplomater m.v.,  

 bortførelse, gidseltagning m.v. og anvendelse af bomber, granater, raketter  

 m.v., der rummer fare for personer.
Om en lovovertrædelse er omfattet af terrorismekonventionens artikel 1  

 eller 2, afhænger af en konkret vurdering.
Den berørte person kan efter  

 omstændighederne kræve en beslutning om udlevering for en handling, som anses  

 for omfattet af terrorismekonventionens artikel 1 eller 2, indbragt for  

 domstolene, således at udlevering først kan finde sted, når beslutningen er  

 fundet lovlig ved endelig retskendelse, jf. udleveringslovens §§ 16 og 17.
Til nr. 3 Ved lovforslagets § 1, nr. 3, indsættes som stk. 2 i  

 udleveringslovens § 9 en bestemmelse, hvorefter stk. 1 ikke finder anvendelse  

 ved udlevering til en medlemsstat i Den Europæiske Union.
Bestemmelsen  

 indebærer en fravigelse af § 9 i den gældende udleveringslov, hvorefter  

 udlevering ikke kan ske, hvis strafansvaret eller adgangen til at fuldbyrde  

 straf for den pågældende handling er forældet efter dansk ret, jf. pkt. 6  

 ovenfor i de almindelige bemærkninger til lovforslaget.
Den foreslåede bestemmelse i udleveringslovens § 9, stk. 2, i  

 lovforslagets § 1, nr. 3, forhindrer ikke, at udlevering til en  

 EU-medlemsstat nægtes efter en konkret vurdering i tilfælde, hvor der efter  

 EU-udleveringskonventionens artikel 8, stk. 2, består en folkeretlig adgang  

 til at nægte udlevering på grund af forældelse, dvs. hvor den handling, der  

 begæres udlevering for, ville have hørt under dansk straffemyndighed, hvis  

 forældelse ikke var indtrådt.
Udlevering kan derfor efter omstændighederne  

 nægtes på grund af forældelse f.eks. i tilfælde, hvor den person, der begæres  

 udleveret, har haft bopæl i Danmark gennem længere tid.
Til nr. 4 Efter udleveringslovens § 10, nr. 1, litra a, må den udleverede ikke  

 drages til ansvar eller eller udleveres videre til tredjeland for handlinger,  

 der ikke er omfattet af udleveringsbegæringen, medmindre justitsministeren  

 tillader det efter § 20. Som det fremgår af bemærkningerne til § 10 a i  

 lovforslagets § 1, nr. 5, kan den udleverede i visse tilfælde drages til  

 ansvar for andre handlinger og udleveres videre til en tredje medlemsstat  

 uden justitsministerens tilladelse, når den pågældende er udleveret til en  

 medlemsstat.
Den foreslåede ændring af udleveringslovens § 10, nr. 1, litra  

 a, i lovforslagets § 1, nr. 4, er en konsekvens af den nye ordning i §  

 10 a.
Til nr. 5 Ved lovforslagets § 1, nr. 5, indsættes som § 10 a en ny  

 bestemmelse om adgangen for en begærende medlemsstat til at foretage  

 strafforfølgning og straffuldbyrdelse med hensyn til andre strafbare  

 handlinger begået før udleveringen end den, der er sket udlevering for, og om  

 videreudlevering til en tredje medlemsstat (specialitetsreglen), jf. pkt. 7  

 ovenfor i de almindelige bemærkninger til lovforslaget.
Bestemmelsen tager  

 sigte på udlevering og videreudlevering til en EU-medlemsstat bortset fra  

 Finland og Sverige, jf. pkt. 1 og 9 ovenfor i de almindelige bemærkninger til  

 lovforslaget.
For så vidt angår de nordiske lande henvises til den nordiske  

 udleveringslovs § 6 som affattet ved § 1, nr. 1, i lov nr. 251 af 12. juni  

 1975. På andre ikke-nordiske lande gælder fortsat udleveringslovens § 10,  

 således at fravigelse af specialitetsreglen som udgangspunkt kræver  

 justitsministerens tilladelse.
Den foreslåede § 10 a, stk. 1, indebærer, at den begærende  

 medlemsstat kan drage den udleverede til ansvar uden at indhente tilladelse  

 fra justitsministeren, hvis strafforfølgningen eller straffuldbyrdelsen ikke  

 indebærer, at den udleverede skal frihedsberøves, f.eks. fordi der alene er  

 spørgsmål om at forfølge handlinger, der alene kan medføre eller har medført  

 bødestraf i den begærende medlemsstat.
I de tilfælde, hvor strafforfølgningen  

 eller straffuldbyrdelsen indebærer frihedsberøvelse, kan den udleverede kun  

 drages til ansvar for vedkommende handling, hvis den pågældende meddeler  

 samtykke til det i et retsmøde i den begærende medlemsstat.
Hvis den  

 udleverede ikke meddeler et sådant samtykke, kan den pågældende kun drages  

 til ansvar med justitsministerens tilladelse, jf. udleveringslovens § 10, nr.  

 1, litra a, og § 20.
Ordet »frihedsberøves« omfatter bl.a. tilfælde, hvor den  

 udleverede skal varetægtsfængsles som led i strafforfølgningen eller  

 straffuldbyrdelsen.
Frihedsberøvelse i lovforslagets forstand foreligger  

 også, hvor der er spørgsmål om at fuldbyrde afgørelser, hvorved den  

 udleverede er idømt betinget eller ubetinget frihedsstraf.
§ 10 a, stk. 1, skal for så vidt angår adgangen for den udleverede til at  

 meddele samtykke i et retsmøde i den medlemsstat, hvortil udlevering er sket,  

 sammenholdes med udleveringslovens § 18 c, stk. 1, 3. pkt., hvorefter den  

 udleverede også kan meddele indenretligt samtykke til fravigelse af  

 specialitetsreglen i forbindelse med samtykke til udlevering fra Danmark.
Har  

 den pågældende meddelt samtykke til fravigelse af specialitetsreglen som led  

 i et samtykke til udlevering fra Danmark, kræves justitsministerens  

 tilladelse hverken i forhold til den begærende medlemsstat eller ved  

 videreudlevering til en tredje medlemsstat, jf. pkt. 7.1. ovenfor i de  

 almindelige bemærkninger til lovforslaget.
 Den foreslåede § 10 a, stk. 2, tager sigte på videreudlevering fra  

 en begærende medlemsstat til en tredje medlemsstat og indebærer, at  

 videreudlevering kan ske uden justitsministerens tilladelse, hvis den  

 udleverede har meddelt samtykke til det enten i forbindelse med samtykke til  

 udlevering fra Danmark til den begærende medlemsstat, jf. udleveringslovens §  

 18 c, stk. 1, 3. pkt., eller i et retsmøde i den begærende medlemsstat.  

 Spørgsmål om videreudlevering til et ikke-nordisk land uden for Den  

 Europæiske Union afgøres efter udleveringslovens § 10, jf. § 20, stk. 1-2 og  

 4-5. Spørgsmål om videreudlevering fra en medlemsstat til et nordisk land,  

 herunder Finland og Sverige, afgøres efter udleveringslovens § 10, jf. § 20,  

 stk. 3. For så vidt angår videreudlevering mellem de nordiske lande henvises  

 til den nordiske udleveringslovs § 6 i § 1, nr. 1, i lov nr. 251 af 12. juni  

 1975. Endvidere henvises til pkt. 1 og 9 ovenfor i de almindelige  

 bemærkninger til lovforslaget.
I de tilfælde, hvor der er spørgsmål om at drage en person, der er  

 udleveret fra en medlemsstat til Danmark, til ansvar for handlinger, der ikke  

 er omfattet af udleveringsbegæringen, må den pågældende principielt antages  

 at kunne meddele samtykke efter samme fremgangsmåde som i udleveringslovens §  

 18 c, stk. 1, 3. pkt.
I praksis vil det dog formentlig være mest naturligt at  

 indhente tilladelse fra myndighederne i den anmodede medlemsstat.
Til § 2 § 2 indeholder ikrafttrædelses- og overgangsbestemmelser.
Det foreslås, at  

 loven træder i kraft den 1. juli 1997, jf. § 2, 1. pkt.
Efter § 2, 2. pkt., finder udleveringslovens § 9, stk. 2, i  

 lovforslagets § 1, nr. 3, anvendelse i sager, hvor der er fremsat begæring om  

 udlevering efter lovens ikrafttræden.
Det indebærer, at der i sådanne sager  

 kan ske udlevering til en EU-medlemsstat, selv om der er indtrådt forældelse  

 efter dansk ret, jf. pkt. 6.3. ovenfor i de almindelige bemærkninger til  

 lovforslaget og bemærkningerne til § 9, stk. 2, i lovforslagets § 1, nr. 3.
Bestemmelsen i § 2, 2. pkt., skal ses i sammenhæng med, at der i  

 Schengen-konventionens artikel 62 er en bestemmelse, hvorefter det alene er  

 lovgivningen i det medlemsland, der begærer udlevering, som gælder med hensyn  

 til afbrydelse af forældelsesfristen.
Ved den foreslåede bestemmelse sikres  

 det, at Danmark fra tidspunktet for Schengen-konventionens ikrafttræden for  

 Danmarks vedkommende kan opfylde pligten efter artikel 62, uanset hvornår  

 EU-udleveringskonventionen finder anvendelse mellem Danmark og de øvrige  

 EU-medlemsstater, jf. § 2, 3. pkt., og bemærkningerne nedenfor.
Efter § 2, 3. pkt., finder § 1, nr. 1-2 og 4-5, anvendelse på  

 begæringer om udlevering, der fremsættes efter, at EU-udleveringskonventionen  

 er trådt i kraft mellem Danmark og vedkommende medlemsstat i Den Europæiske  

 Union.
Det indebærer, at de nye bestemmelser om udlevering på grundlag af  

 EU-udleveringskonventionen bortset fra reglerne om forældelse, jf. § 2, 2.  

 pkt., og bemærkningerne ovenfor, finder anvendelse ved behandlingen af  

 begæringer om udlevering, der fremsættes efter, at EU-udleveringskonventionen  

 er trådt i kraft mellem Danmark og vedkommende EU-medlemsstat.
De nye bestemmelser finder således først anvendelse, når Danmark og  

 vedkommende EU-medlemsstat gensidigt har forpligtet sig til at udlevere på  

 grundlag af reglerne i EU-udleveringskonventionen.
Det indebærer, at Danmark  

 ikke bliver forpligtet til at udlevere på grundlag af de nye bestemmelser,  

 før vedkommende EU-medlemsstat også har forpligtet sig til at behandle  

 begæringer om udlevering til Danmark på grundlag EU-udleveringskonventionen.
 Baggrunden for bestemmelsen i § 2, 3. pkt., er, at det er hensigten ved  

 Danmarks tiltrædelse af EU-udleveringskonventionen at afgive erklæring om, at  

 Danmark vil anvende konventionen i forbindelserne med medlemsstater, der har  

 afgivet samme erklæring, jf. konventionens artikel 18, stk. 4.
Til § 3 § 3 indeholder bestemmelser om lovens territoriale gyldighedsområde.
Bilag 1 RÅDETS RETSAKT af 27. september 1996 om udarbejdelse af konventionen om  

 udlevering mellem Den Europæiske Unions medlemsstater Bilag 2 Uddrag af bekendtgørelse nr. 91 af 2. november 1978 af europæisk  

 konvention af 27. januar 1977 om bekæmpelse af terrorisme Artikel 1 For så vidt angår udlevering mellem kontraherende stater, skal ingen af de  

 nedennævnte forbrydelser anses for en politisk forbrydelse eller for en  

 forbrydelse, der har forbindelse med en politisk forbrydelse, eller for en  

 forbrydelse, der udspringer af politiske motiver:
a. forbrydelser, der omfattes af konventionen om bekæmpelse af  

 ulovlig bemægtigelse af luftfartøjer, undertegnet i Haag den 16. december  

 1970, b. forbrydelser, der omfattes af konventionen om bekæmpelse af  

 ulovlige handlinger mod den civile luftfarts sikkerhed, undertegnet i  

 Montreal den 23. september 1971, c. grove forbrydelser, der indebærer angreb mod internationalt  

 beskyttede personers, herunder diplomatiske repræsentanters, liv, fysiske  

 integritet eller frihed, d. forbrydelser, der indebærer bortførelse, gidseltagning eller  

 grov, ulovlig frihedsberøvelse, e. forbrydelser, der indebærer anvendelse af bomber, granater,  

 raketter, automatiske skydevåben eller brev- eller pakkebomber, såfremt  

 anvendelsen heraf rummer fare for personer, f. forsøg på at begå nogen af de ovennævnte forbrydelser eller  

 medvirken til sådanne forbrydelser eller til forsøg herpå.
Artikel 2 1. For så vidt angår udlevering mellem kontraherende stater kan en  

 kontraherende stat bestemme, at andre grove voldshandlinger - end de, der er  

 omfattet af artikel 1 - mod en persons liv, fysiske integritet eller frihed  

 ikke skal anses for en politisk forbrydelse eller for en forbrydelse, der har  

 forbindelse med en politisk forbrydelse, eller for en forbrydelse, der  

 udspringer af politiske motiver.
 2. Det samme skal gælde grove forbrydelser mod formuegoder, der ikke er  

 omfattet af artikel 1, hvis handlingen har medført kollektiv fare for  

 personer.
 3. Det samme skal gælde forsøg på at begå nogen af de ovennævnte  

 forbrydelser eller medvirken til sådanne forbrydelser eller til forsøg herpå.
Bilag 3 I dette bilag er (med mindre skrift) indsat den gældende formulering  

 af de bestemmelser, der berøres af lovforslaget § 1 I lov nr. 249 af 9. juni 1967 om udlevering af lovovertrædere, som ændret  

 ved § 1 i lov nr. 291 af 24. april 1996, foretages følgende ændringer:
 1. § 3, stk. 1, affattes således:
»Udlevering til en medlemsstat i Den Europæiske Union kan ske, hvis  

 en handling, der svarer til den lovovertrædelse, for hvilken der søges  

 udlevering, efter dansk ret kan medfør frihedsstraf i mindst 6 måneder.  

 Udlevering til andre stater kan kun ske, hvis handlingen efter dansk ret kan  

 medføre højere straf end fængsel i 1 år.
Kan handlingen efter dansk ret  

 medføre kortere frihedsstraf, kan udlevering dog ske, hvis der er  

 overenskomst herom med den pågældende stat.« § 3. Udlevering kan kun ske, såfremt en handling, der svarer til  

 den lovovertrædelse, for hvilken der søges udlevering, efter dansk ret kan  

 medføre højere straf end fængsel i 1 år.
Kan handlingen efter dansk ret  

 medføre kortere frihedsstraf, kan udlevering dog ske, hvis der er  

 overenskomst herom med den pågældende stat.
Stk. 2-5. - - - 2. I § 5 indsættes som stk. 3:
» Stk. 3. Stk. 1-2 finder ikke anvendelse ved udlevering til  

 en medlemsstat i den Europæiske Union, når handlingen er omfattet af artikel  

 1 eller 2 i Den europæiske konvention om bekæmpelse af terrorisme.« § 5. Udlevering for en politisk lovovertrædelse kan ikke finde  

 sted.
 Stk. 2. Omfatter handlingen tillige en lovovertrædelse, som ikke  

 er af politisk karakter, kan udlevering ske for denne lovovertrædelse,  

 såfremt handlingen overvejende er af ikke-politisk karakter.
 3. I § 9 indsættes som stk. 2:
» Stk. 2. Stk. 1 finder ikke anvendelse ved udlevering til en  

 medlemsstat i Den Europæiske Union.« § 9. Udlevering kan ikke ske, hvis strafansvaret eller adgangen  

 til at fuldbyrde straf for den pågældende handling ville være forældet efter  

 dansk ret.
 4. I § 10, nr. 1, litra a, indsættes efter »§  

 20«: », jf. dog § 10 a«.
 5. Efter § 10 indsættes i kapitel 2:
» § 10 a.
Ved udlevering til en medlemsstat i Den Europæiske  

 Union kan den udleverede uden justitsministerens tilladelse drages til ansvar  

 for andre strafbare handlinger begået før udleveringen end den, der er sket  

 udlevering for, hvis strafforfølgningen eller straffuldbyrdelsen ikke  

 indebærer, at den udleverede skal frihedsberøves.
Den udleverede kan  

 endvidere drages til ansvar uden justitsministerens tilladelse, hvis den  

 pågældende har meddelt samtykke hertil i et retsmøde i den medlemsstat,  

 hvortil udlevering er sket.
Stk. 2. Den udleverede kan uden justitsministerens tilladelse  

 videreudleveres til en tredje medlemsstat, hvis den pågældende i forbindelse  

 med samtykke til udlevering til den medlemsstat, hvortil udlevering er sket,  

 har meddelt samtykke til at blive draget til ansvar og blive udleveret videre  

 til en tredje medlemsstat for andre strafbare handlinger begået før  

 udleveringen end den, der er sket udlevering for, jf. § 18 c, stk. 1, 3. pkt.  

 Videreudlevering kan også ske uden justitsministerens tilladelse, hvis den  

 udleverede har meddelt samtykke til videreudlevering i et retsmøde i den  

 medlemsstat, hvortil udlevering er sket.« § 10. Udlevering kan kun ske på følgende vilkår:
1) Den udleverede må ikke drages til ansvar eller udleveres videre til  

 tredjeland for nogen anden strafbar handling begået før udleveringen end den,  

 han er udleveret for, medmindre a) justitsministeren tillader det efter § 20, b) han, uanset at han i 45 dage uhindret har kunnet forlade det land,  

 hvortil han er udleveret, har undladt dette, eller c) han efter at have forladt landet frivilligt er vendt tilbage.
 2) Den udleverede må ikke uden justitsministerens tilladelse underkastes  

 strafforfølgning ved en særdomstol.
 3) Dødsstraf må ikke fuldbyrdes for den pågældende handling.
Skriftlig fremsættelse Justitsministeren (Frank Jensen):
 Herved tillader jeg mig for det høje Ting at fremsætte:
 Forslag til lov om ændring af lov om udlevering af lovovertrædere.  

 (Gennemførelse af EU-udleveringskonventionen).
(Lovforslag nr.
L 215).
 Formålet med lovforslaget er at gennemføre de ændringer i loven om  

 udlevering af lovovertrædere, der er nødvendige for, at Danmark kan tiltræde  

 Konventionen om udlevering mellem Den Europæ iske Unions medlemsstater.
 EU-udleveringskonventionen medfører en lempelse af betingelserne for at  

 udlevere fra Danmark til en medlemsstat i Den Europæiske Union.
Konventionen supplerer Konventionen om forenklet udleveringsprocedure  

 mellem medlemsstaterne i Den Europæiske Union, som giver mulighed for at  

 benytte en forenklet fremgangsmåde ved udlevering, når den berørte person  

 samtykker i udleveringen.
Denne konvention blev gennemført i dansk ret i  

 1996.
De nugældende regler om udlevering kræver som udgangspunkt, at den  

 handling, der begæres udlevering for, efter dansk ret kan medføre højere  

 straf end fængsel i 1 år.
Lovforslaget indebærer, at der kan ske udlevering  

 fra Danmark til en EU-medlemsstat, hvis handlingen efter dansk ret kan  

 medføre frihedsstraf i mindst 6 måneder.
 Som eksempel på en lovovertrædelse, der kan medføre udlevering efter de  

 foreslåede nye regler - men ikke efter de nugældende regler - kan nævnes  

 udbredelse af børnepornografisk materiale.
Et andet hovedpunkt i lovforslaget er, at udlevering fra Danmark til en  

 anden EU-medlemsstat ikke kan afslås alene med den begrundelse, at der er  

 tale om en politisk forbrydelse.
Dette forudsætter dog, at den pågældende  

 forbrydelse er af så grov karakter, at den er omfattet af  

 terrorismekonventionens art. 1 eller 2.
 Udlevering til en EU-medlemsstat skal heller ikke kunne afslås under  

 henvisning til, at der er indtrådt forældelse efter dansk ret.
Lovforslaget medfører også en udvidet adgang til at forfølge strafbare  

 forhold, der ikke er omfattet af udleveringsbegæringen, i den medlemsstat,  

 hvortil udlevering er sket, og til at videreudlevere til en tredje  

 medlemsstat.
Udvidelsen består navnlig i, at der gives mulighed for, at den  

 udleverede kan give samtykke med den virkning, at der herefter ikke kræves  

 tilladelse fra det land, som den pågældende er blevet udleveret fra.
Lovforslaget berører ikke reglerne om udlevering mellem de nordiske lande.  

 Udlevering til bl.a.
Finland og Sverige sker derfor fortsat på grundlag af  

 den nordiske udleveringslov.
 Lovforslaget berører heller ikke udleveringslovens §§ 6 og 7. Udlevering  

 må således f.eks. ikke finde sted, hvis der er fare for, at den pågældende  

 efter udleveringen vil blive forfulgt på grund af race, religion,  

 nationalitet eller politiske overbevisning, eller hvis udlevering af særlige  

 grunde vil være udforenelig med humanitære hensyn.
Baggrunden for, at lovforslaget fremsættes efter udgangen af februar, er,  

 at det findes rigtigst, at lovforslaget ikke udskydes til næste  

 folketingssamling.
Det har på den anden side ikke været muligt at fremsætte  

 lovforslaget tidligere, idet EU-udleveringskonventionen først blev  

 undertegnet i september 1996, og da der efterfølgende bl.a. er arbejdet med  

 den forklarende rapport til konventionen.
 Idet jeg henviser til lovforslaget og de ledsagende bemærkninger, skal jeg  

 herved anbefale forslaget til det høje Tings velvillige behandling.
