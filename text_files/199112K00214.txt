Nr LSF 214 Forslag til Lov om ændring af lov om social bistand og lov om styrelse af  

 sociale og visse sundhedsmæssige anliggender samt lov om påligningen af  

 indkomst- og formueskat til staten (ligningsloven) m.m. (Ændring af reglerne  

 om foranstaltninger for børn og unge, herunder reglerne om tvangsmæssig  

 gennemførelse af foranstaltninger) Fremsat af socialministeren (Else Winther Andersen) den 29. januar 1992 Vedtaget ved tredjebehandling den 19. juni 1992 Lov nr. 501 af 24/06/1992 § 1 I lov om social bistand, jf. lovbekendtgørelse nr. 817 af 6. december  

 1990, som ændret bl.a. ved § 4 i lov nr. 279 af 29. april 1992 og senest ved  

 lov nr. 391 af 20. maj 1992, foretages følgende ændringer:
 1. I § 12, stk. 1, ændres »de særlige udvalg efter den  

 sociale styrelseslovs § 3« til: »børn og unge-udvalgene efter §  

 126«.
 2. I § 14 indsættes efter stk. 6 som nyt stykke:
» Stk. 7. Under ophold i institutioner beregnet til døgnophold  

 for børn og unge kan børn og unge-udvalget, jf. § 127, såfremt det er  

 nødvendigt af hensyn til barnets eller den unges sundhed eller udvikling,  

 uden retskendelse træffe beslutning om kontrol med barnets eller den unges  

 brevveksling, telefonsamtaler og anden kommunikation med nærmere angivne  

 personer uden for institutionen.
Kontrol af breve og andre henvendelser til  

 og fra offentlige myndigheder og til og fra en eventuel advokat, jf. § 124,  

 stk. 3, må ikke finde sted.
En beslutning efter 1. pkt. kan træffes  

 foreløbigt efter reglerne i § 35 c, når betingelserne herfor er opfyldt.  

 Socialministeren fastsætter nærmere regler om kontrol med brevveksling,  

 telefonsamtaler og anden kommunikation.« Stk. 7 bliver herefter stk. 8.
 3. I § 14, stk. 7, som bliver stk. 8, ændres »stk.  

 3« til: »stk. 6«.
 4. I § 14 indsættes efter stk. 7, som nu bliver stk. 8, som  

 nyt stykke:
» Stk. 9. Over for unge, der efter reglerne i retsplejeloven  

 er anbragt i sikrede afdelinger i stedet for varetægtsfængsling, kan  

 politiet, hvor hensyn til efterforskningen gør det påkrævet, modsætte sig, at  

 den unge modtager besøg, eller forlange, at besøg finder sted under kontrol.  

 Den unge har altid ret til ukontrolleret besøg af sin forsvarer.
Hvor hensyn  

 til efterforskningen gør det påkrævet, kan politiet endvidere forlange at  

 gennemse og, hvis det findes påkrævet, standse den unges breve inden  

 modtagelsen eller afsendelsen samt forbyde den unge at foretage  

 telefonsamtaler eller anden kommunikation med personer uden for institutionen  

 eller betinge telefonsamtaler og anden kommunikation af, at samtalen  

 overhøres.
Den unge har ret til ukontrolleret brevveksling med retten,  

 forsvareren, justitsministeren og Folketingets Ombudsmand.
Den unge skal  

 underrettes om politiets beslutning og kan forlange den forelagt for retten  

 til afgørelse.
Socialministeren fastsætter efter forhandling med  

 justitsministeren nærmere regler om besøg, brevveksling, telefonsamtaler og  

 anden kommunikation.« 5. I § 15, stk. 1, ændres »det i den sociale  

 styrelseslovs § 3 nævnte særlige udvalgs« til: »det i § 126 nævnte  

 børn og unge-udvalgs«.
 6. I § 28 indsættes efter 3. pkt. som nyt punktum:
»Rådgivning og vejledning skal kunne ydes anonymt og som et åbent  

 tilbud til enhver, herunder børn og unge, som alene søger rådgivning og  

 vejledning.« 7. Kapitel 8 affattes således:
»Kapitel 8 Særlige regler om børn og unge Kommunalbestyrelsens opgaver § 32. Kommunalbestyrelsen fører tilsyn med de forhold, hvorunder  

 børn og unge under 18 år i kommunen lever.
 Stk. 2. Kommunalbestyrelsen skal yde forældremyndighedsindehaveren  

 eller andre, der faktisk sørger for et barn eller en ung, rådgivning og  

 støtte, når barnet eller den unge har vanskeligheder i forhold til sine  

 omgivelser eller i øvrigt lever under utilfredsstillende forhold.
 Stk. 3. Kommunalbestyrelsen træffer, medmindre andet er fastsat i  

 loven, beslutning om undersøgelse og foranstaltninger m.v.
§ 32 a.
Hvis ingen har forældremyndigheden over et barn eller en  

 ung, skal kommunalbestyrelsen i fornødent omfang medvirke til, at der udpeges  

 en egnet indehaver af forældremyndigheden.
Amtsrådets opgaver § 32 b.
Amtsrådet yder kommunalbestyrelsen vejledning og  

 konsulentstøtte vedrørende såvel planlægning som udførelse af  

 kommunalbestyrelsens forebyggende og støttende virksomhed for børn og unge.
 Stk. 2. Det påhviler såvel amtsrådet som kommunalbestyrelsen at  

 samarbejde om den forebyggende og støttende virksomhed for børn og unge.
Undersøgelser § 32 c.
Må det antages, at et barn eller en ung trænger til  

 særlig støtte, skal kommunalbestyrelsen sørge for, at barnets eller den unges  

 forhold undersøges.
Beslutning herom træffes i forståelse med  

 forældremyndighedsindehaveren og den unge, der er fyldt 15 år, jf. dog § 32  

 d.
Hvis det er påkrævet, skal kommunalbestyrelsen lade barnet eller den unge  

 undersøge af en læge eller en psykolog, eventuelt ved henvisning til det i  

 kapitel 17 nævnte rådgivningscenter.
Stk. 2. En undersøgelse skal resultere i en begrundet  

 stillingtagen til, om der er grundlag for at iværksætte foranstaltninger, og  

 i bekræftende fald af hvilken art disse bør være.
Der skal være oplysning om,  

 hvordan forældremyndighedens indehaver og barnet eller den unge stiller sig  

 til foranstaltninger, og om de forhold i familien eller i dennes omgivelser,  

 som kan bidrage til at klare vanskelighederne.
 Stk. 3. Undersøgelsen må ikke være mere omfattende, end formålet  

 tilsiger, og skal i øvrigt gennemføres så skånsomt, som forholdene tillader.
§ 32 d.
Når det må anses for nødvendigt for at afgøre, om der er  

 åbenbar risiko for alvorlig skade på et barns eller en ungs sundhed eller  

 udvikling, kan børn og unge-udvalget uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen ved anbringelse på en institution eller indlæggelse  

 på sygehus, herunder psykiatrisk afdeling.
En sådan undersøgelse skal være  

 afsluttet inden 2 måneder efter børn og unge-udvalgets afgørelse.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foranstaltninger § 33. Kommunalbestyrelsen kan træffe beslutning om  

 foranstaltninger efter stk. 2, når det må anses for at være af væsentlig  

 betydning af hensyn til et barns eller en ungs særlige behov for støtte.
Det  

 bør tilstræbes, at barnet eller den unge kan blive i hjemmet.
Beslutningen  

 træffes med samtykke fra forældremyndighedens indehaver, jf. dog § 34. En  

 beslutning efter stk. 2, nr. 10, kræver tillige samtykke fra den unge, der er  

 fyldt 15 år.
Stk. 2. Kommunalbestyrelsen kan beslutte 1) at yde konsulentbistand med hensyn til barnets eller den unges forhold  

 og kan herunder bestemme, at barnet eller den unge skal søge et dagtilbud, en  

 ungdomsklub, et uddannelsessted eller lignende, 2) at yde praktisk, pædagogisk eller anden støtte i hjemmet, 3) at yde familiebehandling eller lignende støtte, 4) at etablere døgnophold for både forældremyndighedens indehaver, barnet  

 eller den unge og andre medlemmer af familien, 5) at etablere en aflastningsordning, 6) at udpege en personlig rådgiver for barnet eller den unge, 7) at yde økonomisk støtte til udgifter, der følger af foranstaltninger  

 nævnt i nr. 1-5, når forældremyndighedsindehaveren ikke selv har midler  

 dertil, 8) at yde økonomisk støtte til udgifter, der bevirker, at en anbringelse  

 uden for hjemmet kan undgås, at en hjemgivelse kan fremskyndes, eller at  

 støtten i væsentlig grad kan bidrage til en stabil kontakt mellem forældre og  

 børn under et eller flere børns anbringelse uden for hjemmet, 9) at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler dertil, og 10) at anbringe barnet eller den unge uden for hjemmet, på en  

 døgninstitution, i en plejefamilie eller på andet godkendt opholdssted, som  

 må anses for egnet til at imødekomme barnets eller den unges særlige behov,  

 jf. §§ 66 og 96.
§ 34. Beslutning efter § 33, stk. 2, nr. 1 og nr. 6, jf. § 33,  

 stk. 1, kan træffes, selv om forældremyndighedens indehaver ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets særlige behov for støtte, og når formålet med  

 foranstaltningen skønnes at kunne opnås uanset det manglende samtykke.  

 Beslutning herom skal træffes i et møde i det udvalg, der efter § 2, stk. 2,  

 i den sociale styrelseslov varetager det pågældende sagsområde.
I kommuner  

 med magistratsordning træffes beslutningen af vedkommende magistratsmedlem.
Anbringelse uden for hjemmet uden samtykke § 35. Når der på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge eller 4) andre adfærds- eller tilpasningsproblemer hos barnet eller den unge er åbenbar risiko for, at barnets eller den unges sundhed eller udvikling  

 lider alvorlig skade, kan børn og unge-udvalget uden samtykke fra  

 forældremyndighedens indehaver og den unge, der er fyldt 15 år, træffe  

 beslutning om, at barnet eller den unge anbringes uden for hjemmet, jf. § 33,  

 stk. 2, nr. 10. Der kan kun træffes en beslutning efter 1. pkt., når det må  

 anses for godtgjort, at problemerne ikke kan løses under barnets eller den  

 unges fortsatte ophold i hjemmet.
 Stk. 2. Når hensynet til barnet eller den unge på afgørende måde  

 taler for det, kan børn og unge-udvalget bestemme, at barnet eller den unge  

 skal anbringes uden for hjemmet efter stk. 1, selv om forældremyndighedens  

 indehaver og den unge giver samtykke til anbringelse efter § 33, stk. 2, nr.  

 10.
 Stk. 3. Såfremt en ung, der er fyldt 15 år, erklærer sig enig i  

 anbringelsen, kan børn og unge-udvalget uanset betingelserne i stk. 1 træffe  

 beslutning om at anbringe den unge uden for hjemmet, jf. § 33, stk. 2, nr.  

 10, når anbringelsen må anses for at være af væsentlig betydning af hensyn  

 til den unges særlige behov og problemerne ikke kan løses under den unges  

 fortsatte ophold i hjemmet.
 Stk. 4. Beslutninger efter stk. 1-3 kan træffes foreløbigt efter  

 reglerne i § 35 c, når betingelserne herfor er opfyldt.
§ 35 a.
Opretholdelse af en foranstaltning efter § 35 ud over 1 år  

 fra børn og unge-udvalgets afgørelse forudsætter fornyet beslutning i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
Uanset  

 bestemmelsen i 1. og 2. pkt. kan børn og unge-udvalget, Ankestyrelsen eller  

 retten fastsætte en kortere frist for fornyet behandling i udvalget.
Stk. 2. Børn og unge-udvalget kan undtagelsesvis fastsætte en  

 længere frist end nævnt i stk. 1, 1. og 2. pkt., når de forhold, der ligger  

 til grund for afgørelsen, med stor sikkerhed må antages at vedvare ud over  

 fristen og hensynet til barnet eller den unge afgørende tilsiger, at fristen  

 forlænges.
Samme beføjelse har Ankestyrelsen og retten.
Lægelig undersøgelse og behandling uden samtykke § 35 b.
Hvis forældremyndighedsindehaveren undlader at lade et  

 barn eller en ung undersøge eller behandle for en livstruende sygdom eller en  

 sygdom, der udsætter barnet eller den unge for varig og betydelig  

 invaliditet, kan børn og unge-udvalget træffe beslutning om at gennemføre  

 undersøgelsen eller behandlingen.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foreløbige foranstaltninger § 35 c.
Beslutning efter §§ 14, stk. 7, 32 d, 35, 35 b, 65, stk.  

 4, og 67, stk. 3, 2. pkt., som af hensyn til barnets eller den unges  

 øjeblikkelige behov ikke kan afvente, at sagen behandles i børn og  

 unge-udvalget, kan træffes foreløbigt af formanden eller i dennes forfald  

 næstformanden for børn og unge-udvalget.
Stk. 2. Forældremyndighedens indehaver skal inden 24 timer efter  

 iværksættelsen af en foreløbig beslutning have skriftlig meddelelse om  

 afgørelsen samt en begrundelse for afgørelsen.
Meddelelsen skal tillige  

 indeholde oplysning om retten til efter forvaltningsloven at se sagens akter  

 og til at udtale sig om sagen samt om retten til vederlagsfri advokatbistand.
 Stk. 3. En foreløbig beslutning efter stk. 1 skal snarest muligt  

 og senest inden 7 dage efter iværksættelsen af beslutningen forelægges børn  

 og unge-udvalget til godkendelse, uanset om foranstaltningen er ophørt.
Stk. 4. En beslutning, der er godkendt efter stk. 3, har gyldighed  

 i 1 måned, for så vidt angår § 32 d dog indtil undersøgelsen er afsluttet.
En  

 beslutning vedrørende § 65, stk. 4, har gyldighed, indtil der træffes en ny  

 beslutning om flytning eller hjemtagelse.
 Stk. 5. Chefen for Den Sociale Ankestyrelse eller den af  

 ankecheferne, som styrelseschefen bemyndiger hertil, kan give pålæg om  

 iværksættelse af en foreløbig foranstaltning efter stk. 1. Det kan  

 undtagelsesvis bestemmes, at beslutningen skal godkendes af Ankestyrelsen  

 inden for den i stk. 3 nævnte frist.
Ophør af foranstaltninger § 36. Foranstaltninger efter §§ 33, 34 og 35 skal ophøre, når  

 formålet er nået, når de ikke længere opfylder deres formål under hensyn til  

 barnets eller den unges særlige behov, eller når den unge fylder 18 år.  

 Kommunalbestyrelsen træffer beslutning om hjemgivelse, uanset at barnet eller  

 den unge er anbragt uden for hjemmet efter § 35. Såfremt kommunalbestyrelsen  

 ikke kan imødekomme en begæring om hjemgivelse, forelægges sagen til  

 afgørelse i børn og unge-udvalget efter § 35.
 Stk. 2. Foranstaltninger i form af en personlig rådgiver eller  

 døgnophold i institution, plejefamilie eller andet egnet opholdssted kan dog  

 opretholdes, indtil den unge fylder 20 år, hvis den unge er indforstået  

 hermed.
Det sociale ankenævns og Den Sociale Ankestyrelses beføjelser uden  

 klage § 36 a.
Såfremt kommunalbestyrelsen ikke foretager fornødne  

 undersøgelser, kan det sociale ankenævn træffe beslutning om, at der skal  

 iværksættes undersøgelse, og pålægge kommunalbestyrelsen at gennemføre  

 beslutningen.
 Stk. 2. Hvis der er behov for foranstaltninger efter § 33 og  

 kommunalbestyrelsen undlader at iværksætte disse, kan det sociale ankenævn  

 pålægge kommunalbestyrelsen at træffe en afgørelse eller træffe en foreløbig  

 afgørelse om foranstaltninger og pålægge kommunalbestyrelsen at gennemføre  

 beslutningen.
 Stk. 3. Den Sociale Ankestyrelse har samme beføjelser som det  

 sociale ankenævn og kan træffe beslutning efter §§ 32 d, 35 og 35 b og  

 pålægge kommunalbestyrelsen at gennemføre beslutningen.
Fuldbyrdelse § 36 b.
Kommunalbestyrelsen kan om fornødent forlange bistand af  

 politiet til at gennemføre afgørelser efter §§ 32 d, 35 og 35 b.« 8. § 46 b, stk. 1, affattes således:
»Der kan ydes økonomisk hjælp til dækning af udgifter til at  

 opretholde en samværsret med et eller flere børn under 18 år, når ansøgeren  

 ikke selv har midler dertil.
Der kan under samme økonomiske betingelser ydes  

 hjælp til dækning af udgifter til opretholdelse af kontakt mellem barnet og  

 den af forældrene, der har del i forældremyndigheden, når barnet bor hos den  

 anden af forældrene.« 9. § 46 c affattes således:
» § 46 c.
Der kan ydes hjælp til dækning af udgifterne ved et  

 barns forsørgelse, når forældremyndigheden ved forældremyndighedsindehaverens  

 død er tillagt en anden eller andre, der ikke har forsørgelsespligt over for  

 barnet, og når barnets indtægter, herunder det særlige børnetilskud, jf. § 4,  

 stk. 2, i lov om børnetilskud og forskudsvis udbetaling af børnebidrag, ikke  

 er tilstrækkelige til at dække udgifterne ved forsørgelsen.« 10. Kapitel 15 affattes således:
»Kapitel 15 Privat døgnpleje Privat familiepleje § 65. Ingen må modtage et barn under 14 år til døgnophold i  

 privat familiepleje i en sammenhængende periode ud over 3 måneder uden at  

 have tilladelse dertil fra den stedlige kommunalbestyrelse.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunalbestyrelsen gøre  

 forældremyndighedens indehaver opmærksom på bestemmelserne i stk. 4.
 Stk. 3. Det påhviler forældremyndighedens indehaver at sikre sig,  

 at plejehjemmet har fornøden plejetilladelse.
 Stk. 4. Børn og unge-udvalget i forældremyndighedsindehaverens  

 opholdskommune kan efter begæring af plejeforældrene eller barnet eller den  

 unge beslutte, at et barn eller en ung ikke må flyttes eller hjemtages fra en  

 privat familiepleje, såfremt det må antages at skade barnet eller den unge.  

 Forud for afgørelsen indhentes en udtalelse fra den stedlige kommune.
 Stk. 5. En beslutning efter stk. 4 kan træffes foreløbigt efter  

 reglerne i § 35 c, når betingelserne herfor er opfyldt.
 Stk. 6. Reglerne i stk. 1-5 gælder ikke i tilfælde, hvor kun den  

 ene af forældrene har forældremyndigheden, men barnet eller den unge får  

 døgnophold hos den anden af forældrene.
Private døgnplejehjem § 65 a.
Hjem, der modtager flere end 4 børn under 18 år i pleje,  

 og som drives af private uden offentlige midler, må kun oprettes og drives  

 med tilladelse af kommunalbestyrelsen.
Stk. 2. Kommunalbestyrelsen fører tilsyn med forholdene i  

 hjemmene.« 11. Efter kapitel 15 indsættes 2 nye kapitler:
»Kapitel 15 a Formidlet døgnophold Godkendelse af opholdssteder § 66. Opholdssteder for børn og unge, herunder plejefamilier,  

 skal være godkendt som egnede af den stedlige kommunalbestyrelse eller af  

 anden offentlig myndighed efter reglerne herom.
For anbringelse i  

 døgninstitution for børn og unge gælder reglerne i §§ 96-100.
 Stk. 2. Afgørelser efter stk. 1 kan ikke indbringes for anden  

 administrativ myndighed.
Betaling § 66 a.
Kommunalbestyrelsen betaler for barnets eller den unges  

 ophold.
Socialministeren kan fastsætte satser for godtgørelse for udgifter  

 til kost og logi i forbindelse med opholdet.
 Stk. 2. Forældrene og barnet eller den unge betaler for  

 døgnopholdet efter samme regler som ved anbringelse i døgninstitution efter §  

 96.
 Udarbejdelse af planer og valg af opholdssted m.v.
§ 66 b.
Forinden der træffes beslutning om at anbringe et barn  

 eller en ung uden for hjemmet, jf. § 33, stk. 2, nr. 10, og § 35, skal  

 kommunalbestyrelsen udarbejde en plan for barnets eller den unges ophold uden  

 for hjemmet.
Stk. 2. Planen skal angive formålet med anbringelsen.
Planen skal  

 under hensyn til dette formål tillige angive anbringelsens forventede  

 varighed, særlige forhold vedrørende barnets eller den unges pleje,  

 behandling, uddannelse m.v. samt foranstaltninger til støtte for familien  

 under barnets eller den unges ophold uden for hjemmet og i tiden derefter.
Stk. 3. Kan anbringelsen ikke afvente udarbejdelsen af en plan som  

 nævnt i stk. 2, er en kortfattet angivelse af formålet med anbringelsen  

 tilstrækkelig.
Det påhviler da kommunalbestyrelsen snarest muligt at opstille  

 en plan.
§ 66 c.
Samtykke fra forældremyndighedens indehaver og den unge,  

 der er fyldt 15 år, til en beslutning efter § 33, stk. 2, nr. 10, skal  

 omfatte formålet med anbringelsen, jf. § 66 b, stk. 2, 1. pkt.
§ 66 d.
Kommunalbestyrelsen træffer beslutning om valg af  

 opholdssted i overensstemmelse med den i § 66 b eller § 123 nævnte plan.  

 Kommunalbestyrelsen fører løbende tilsyn med barnets eller den unges forhold  

 under opholdet uden for hjemmet og træffer bestemmelse om ændret opholdssted,  

 behandling, uddannelse m.v. under opholdet, i det omfang det må anses for  

 nødvendigt under hensyn til formålet med anbringelsen.
 Stk. 2. Såfremt der ikke foreligger samtykke fra  

 forældremyndighedens indehaver og den unge, der er fyldt 15 år, til en  

 ændring af opholdsstedet, jf. stk. 1, forelægges sagen til afgørelse i børn  

 og unge-udvalget efter § 35.
§ 66 e.
Amtsrådet yder, jf. § 32 b, kommunalbestyrelsen vejledning  

 og konsulentstøtte under udøvelsen af de i § 66 d, stk. 1, nævnte beføjelser.
§ 66 f.
Kommunalbestyrelsen skal senest 3 måneder efter, at barnet  

 eller den unge har fået ophold uden for hjemmet, vurdere, om den i § 66 b  

 eller § 123 nævnte plan skal revideres, og skal herefter med højst 6 måneders  

 mellemrum foretage en sådan vurdering.
Beslutning om revision af planen  

 træffes så vidt muligt i forståelse med forældremyndighedens indehaver og  

 barnet eller den unge.
 Stk. 2. Er opholdsstedet beliggende i en anden kommune end barnets  

 opholdskommune, underrettes den stedlige kommune forud for anbringelsen.
Samvær og kontakt § 67. Forældrene og barnet eller den unge har ret til samvær og  

 kontakt under barnets eller den unges anbringelse uden for hjemmet.  

 Kommunalbestyrelsen skal sørge for, at forbindelsen mellem forældrene og  

 barnet eller den unge holdes ved lige.
En samværsret, der er aftalt mellem  

 forældrene eller er fastsat i medfør af §§ 24 og 25 i myndighedsloven,  

 opretholdes under barnets eller den unges anbringelse uden for hjemmet, men  

 kan reguleres eller midlertidigt ophæves efter reglerne i stk. 2-4.
Stk. 2. Kommunalbestyrelsen træffer om fornødent beslutning om  

 omfanget og udøvelsen af samværet og kontakten og kan fastsætte nærmere  

 vilkår for samværet og kontakten.
Ved beslutningen lægges særlig vægt på  

 hensynet til barnet eller den unge og formålet med anbringelsen.
Stk. 3. Når det er nødvendigt af hensyn til barnets eller den  

 unges sundhed eller udvikling, kan kommunalbestyrelsen for en bestemt periode  

 beslutte, at samvær kun må foregå under tilstedeværelse af en repræsentant  

 for kommunen.
Under de samme betingelser og ligeledes for en bestemt periode  

 kan det besluttes at afbryde forbindelsen mellem forældrene og barnet eller  

 den unge, ligesom det kan besluttes, at barnets eller den unges opholdssted  

 ikke må oplyses over for forældrene.
Stk. 4. En beslutning efter stk. 3, 1. pkt., der vedrører en  

 periode ud over 3 måneder, og en beslutning efter stk. 3, 2. pkt., skal  

 træffes af børn og unge-udvalget efter reglerne i § 127. En beslutning efter  

 stk. 3, 2. pkt., kan træffes foreløbigt efter reglerne i § 35 c, når  

 betingelserne herfor er opfyldt.
Med beslutninger efter stk. 3, 2. pkt.,  

 sidestilles enhver beslutning, som medfører, at samvær kun må finde sted  

 mindre end en gang om måneden.
 Stk. 5. En beslutning om kontrol med barnets eller den unges  

 brevveksling, telefonsamtaler eller anden kommunikation med forældrene  

 træffes efter § 14, stk. 7.
Klage § 67 a.
Beslutninger efter § 66 d, stk. 1, jf. dog stk. 2, og §  

 67, stk. 2, samt beslutninger efter § 67, stk. 3, 1. pkt., der vedrører en  

 periode indtil 3 måneder, kan af forældremyndighedens indehaver eller den  

 unge, der er fyldt 15 år, indbringes for det sociale ankenævn, jf. § 15.
 Stk. 2. Beslutninger efter § 67, stk. 2, samt beslutninger efter §  

 67, stk. 3, 1. pkt., der vedrører en periode indtil 3 måneder, kan, i det  

 omfang de angår den af forældrene, som ikke har del i forældremyndigheden, af  

 denne indbringes for det sociale ankenævn, jf. § 15.
Kapitel 15 b Formidlet døgnophold m.v. for voksne § 68. Personer med et vidtgående fysisk eller psykisk handicap  

 kan anbringes i pleje i private hjem eller tilbydes ophold i et bofællesskab.
 Stk. 2. Kommunalbestyrelsen fastsætter en økonomisk ydelse for  

 plejeforholdet eller den nødvendige medhjælp i bofællesskabet og træffer  

 herunder beslutning om, hvilket beløb pågældende skal have til rådighed til  

 personlige fornødenheder.
 Stk. 3. Socialministeren fastsætter retningslinier for bistand  

 efter stk. 1 og 2.
§ 68 a.
Kommunalbestyrelsen kan i en periode tilbyde støtte i form  

 af dag- eller døgnophold, jf. §§ 66 og 96, til unge, der er fyldt 18 år, med  

 svære psykiske eller sociale vanskeligheder.
Bestemmelsen i § 66 a, stk. 1,  

 finder tilsvarende anvendelse.
Stk. 2. Den unge betaler for døgnopholdet.
Socialministeren kan  

 fastsætte retningslinier for betalingen.« 12. Kapitel 18 affattes således:
»Kapitel 18 Sagsbehandling, klageregler og domstolsprøvelse ved foranstaltninger  

 for børn og unge Indstilling vedrørende anbringelse uden samtykke § 123. En indstilling om anbringelse uden for hjemmet efter § 35  

 skal indeholde en redegørelse for 1) grundlaget for, at betingelserne i § 35 anses for opfyldt, 2) de foranstaltninger efter § 33, stk. 2, der har været iværksat eller  

 har været tilbudt familien, og grundene til, at foranstaltninger af denne  

 karakter nu må anses for utilstrækkelige, 3) de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4) den plan for anbringelsen, jf. § 66 b, stk. 2, herunder den støtte og  

 de initiativer, som er påtænkt for barnet eller den unge og dennes familie  

 under anbringelsen uden for hjemmet og i tiden derefter, og 5) barnets eller den unges holdning til den påtænkte foranstaltning.
 Advokatbistand, aktindsigt m.v.
 § 124. Kommunalbestyrelsen skal tilbyde forældremyndighedens  

 indehaver vederlagsfri advokatbistand i følgende tilfælde:
1) under en sag om brev- og telefonkontrol, jf. § 14, stk. 7, 2) under en sag om gennemførelse af en undersøgelse som nævnt i § 32 d,  

 stk. 1, 3) under en sag om anbringelse uden for hjemmet efter § 35, 4) under en sag om opretholdelse af en anbringelse efter § 35 a, 5) under en sag om gennemførelse af lægelig undersøgelse eller behandling  

 efter § 35 b, 6) under en sag om godkendelse af en foreløbig afgørelse efter § 35 c,  

 stk. 3, 7) under en sag om ændring af opholdssted efter § 66 d, stk. 2, jf. § 35, 8) under en sag om afbrydelse af forbindelsen m.v. efter § 67, stk. 3, jf.  

 stk. 4.
 Stk. 2. Såvel forældremyndighedens indehaver som plejeforældrene  

 skal have tilbud om vederlagsfri advokatbistand under en sag om flytning  

 eller hjemtagelse af et barn eller en ung i privat familiepleje efter § 65,  

 stk. 4.
 Stk. 3. En ung, der er fyldt 15 år, og som nægter at give samtykke  

 i en sag som nævnt i stk. 1, nr. 2-7, skal have tilbud om vederlagsfri  

 advokatbistand.
 Stk. 4. Under en sag om brev- og telefonkontrol efter § 14, stk.  

 7, og en sag om afbrydelse af forbindelsen m.v. efter § 67, stk. 3, jf. stk.  

 4, med den af forældrene, der ikke har del i forældremyndigheden, skal denne  

 have tilbud om vederlagsfri advokatbistand.
 Stk. 5. Om salær og godtgørelse for udlæg til advokater gælder  

 samme regler som i tilfælde, hvor der er meddelt fri proces, jf.  

 retsplejelovens kapitel 31.
§ 124 a.
Er et barn fyldt 12 år, skal der, forinden der træffes  

 afgørelse i en sag om foranstaltninger efter denne lov, finde en samtale sted  

 med barnet herom.
 Stk. 2. For børn under 12 år skal der foreligge oplysning om  

 barnets holdning til den påtænkte foranstaltning, i det omfang barnets  

 modenhed og sagens art tilsiger det.
 § 125. Forinden der træffes beslutning i en sag som nævnt i § 124,  

 påhviler det kommunalbestyrelsen at gøre indehaveren af forældremyndigheden  

 bekendt med retten til efter forvaltningsloven at se sagens akter og retten  

 til at udtale sig om sagen, forinden der træffes afgørelse.
 Stk. 2. Tilsvarende forpligtelse har kommunalbestyrelsen over for  

 de i § 124, stk. 2-4, nævnte personer for så vidt angår de heri nævnte  

 beslutninger.
Børn og unge-udvalget § 126. Kommunalbestyrelsen nedsætter et udvalg, der benævnes børn  

 og unge-udvalget.
Stk. 2. Udvalget består af 3 medlemmer, der vælges af  

 kommunalbestyrelsen blandt dens medlemmer.
Som medlem udpeges endvidere  

 byretsdommeren i retskredsen samt en pædagogisk-psykologisk sagkyndig.
Er der  

 flere dommere i retskredsen, bestemmer justitsministeren, hvem af disse der  

 skal modtage hvervet.
Den pædagogisk-psykologisk sagkyndige udpeges af  

 amtsrådet for den kommunale valgperiode.
Efter samme regler vælges og udpeges  

 tillige for hvert medlem en stedfortræder, der indkaldes til at give møde ved  

 medlemmets forfald.
 Stk. 3. Medlemmer af det udvalg, der efter § 2, stk. 2, i den  

 sociale styrelseslov behandler sager om børns og unges sociale forhold, i  

 kommuner med magistratsordning vedkommende magistratsmedlem, kan ikke vælges  

 som medlemmer af eller stedfortrædere til børn og unge-udvalget.
 Stk. 4. Udvalget vælger selv sin formand og næstformand blandt de  

 af kommunalbestyrelsen valgte medlemmer.
 Stk. 5. Dommeren leder forhandlingen og påser, at der er foretaget  

 fornødne undersøgelser, og kan træffe beslutning om indhentelse af yderligere  

 oplysninger, herunder forlange optaget et retsligt forhør i overensstemmelse  

 med retsplejelovens § 1018. Dommeren yder i øvrigt vejledning med hensyn til  

 lovens forståelse og anvendelse samt vurdering af foreliggende oplysninger.
 Stk. 6. Socialministeren fastsætter forretningsorden for børn og  

 unge-udvalg og kan herunder fravige kravet med hensyn til sammensætningen af  

 udvalget, hvis kommunalbestyrelsen på grund af sin størrelse ikke kan opfylde  

 kravet i stk. 3.
§ 127. Børn og unge-udvalget træffer i et møde afgørelse om 1) brev- og telefonkontrol efter § 14, stk. 7, 2) gennemførelse af undersøgelse efter § 32 d, 3) anbringelse uden for hjemmet efter § 35, 4) opretholdelse af anbringelse efter § 35 a, 5) gennemførelse af lægelig undersøgelse eller behandling efter § 35 b, 6) godkendelse af foreløbig beslutning efter § 35 c, stk. 3, 7) flytning eller hjemtagelse efter § 65, stk. 4, 8) ændring af opholdssted efter § 66 d, stk. 2, jf. § 35, og 9) afbrydelse af forbindelsen m.v. efter § 67, stk. 3, jf. stk. 4.
Stk. 2. Inden der træffes beslutning, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge have  

 lejlighed til at udtale sig over for børn og unge-udvalget.
Tilbud efter 1.  

 pkt. til barnet eller den unge kan undlades, hvis barnet er under 12 år,  

 eller hvis det må antages at være til skade for barnet eller den unge.
Stk. 3. Inden der træffes beslutning efter § 14, stk. 7, og § 67,  

 stk. 3, jf. stk. 4, der angår den af forældrene, der ikke har del i  

 forældremyndigheden, finder stk. 2 tilsvarende anvendelse.
Stk. 2 finder  

 ligeledes anvendelse for plejeforældre inden en beslutning efter § 65, stk.  

 4.
Stk. 4. Til vedtagelse af en beslutning efter § 14, stk. 7, § 32  

 d, § 35, § 35 a, § 35 b, § 35 c, stk. 3, § 66 d, stk. 2, og § 67, stk. 3, jf.  

 stk. 4, kræves, at mindst 4 af børn og unge-udvalgets 5 medlemmer stemmer for  

 beslutningen.
Beslutninger efter § 65, stk. 4, træffes ved almindelig  

 stemmeflerhed.
 Stk. 5. Såfremt dommeren ikke er enig i den trufne beslutning,  

 skal dette tilføres udvalgets protokol, og meddelelsen om udvalgets afgørelse  

 skal indeholde oplysning om dommerens afvigende opfattelse.
Klage til Den Sociale Ankestyrelse § 128. Beslutninger truffet af børn og unge-udvalget, jf. § 127,  

 kan indbringes for Den Sociale Ankestyrelse inden 4 uger efter, at klageren  

 har fået meddelelse om afgørelsen.
En klage over en afgørelse efter § 35 c,  

 stk. 3, kan dog ikke behandles af Ankestyrelsen, så længe der verserer en sag  

 om anbringelse efter § 35 for børn og unge-udvalget.
Stk. 2. Berettiget til at indbringe en sag for Ankestyrelsen er  

 forældremyndighedens indehaver og den unge, der er fyldt 15 år.
Beslutninger  

 efter § 14, stk. 7, og § 67, stk. 3, jf. stk. 4, der angår den af forældrene,  

 der ikke har del i forældremyndigheden, kan tillige af denne indbringes for  

 Ankestyrelsen.
Endvidere kan plejeforældrene indbringe beslutninger efter §  

 65, stk. 4.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger.
Dog kan styrelseschefen  

 eller den af ankecheferne, som styrelseschefen bemyndiger hertil, under  

 ganske særlige omstændigheder bestemme, at en beslutning ikke må iværksættes,  

 før Ankestyrelsen har truffet afgørelse i sagen.
 Stk. 4. Ved behandlingen i Ankestyrelsen finder §§ 124, 125 og  

 127, stk. 2 og 3, tilsvarende anvendelse.
Domstolsprøvelse § 129. Ankestyrelsens beslutninger efter § 128 kan ved  

 henvendelse til Ankestyrelsen inden 4 uger efter, at klageren har fået  

 meddelelse om afgørelsen, kræves forelagt for landsretten.
 Stk. 2. Er Ankestyrelsens beslutning stadfæstet ved dom, kan  

 fornyet prøvelse for retten kun kræves, hvis sagen på ny har været forelagt  

 Ankestyrelsen til afgørelse.
 § 130. Landsretten tiltrædes af en børneforsorgskyndig dommer og  

 en dommer, der er kyndig i børne- eller ungdomspsykiatri eller i psykologi.
 Stk. 2. Sagerne behandles efter retsplejelovens regler om  

 borgerlige sager, herunder kapitel 43 a om prøvelse af administrativt bestemt  

 frihedsberøvelse med de i dette kapitel angivne ændringer.
 Stk. 3. Som parter anses forældremyndighedens indehaver og den  

 unge, der er fyldt 15 år, uanset om den pågældende har krævet afgørelsen  

 forelagt for landsretten.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse ske offentliggørelse af navn,  

 stilling eller bopæl for nogen af de under sagen nævnte personer eller på  

 anden måde offentliggørelse af de pågældendes identitet.
Overtrædelse af  

 forbudet straffes med bøde.
 Stk. 6. Ved afgivelse af dissens angives dommernes navne ikke.
§ 131. Landsrettens afgørelse kan kun indbringes for Højesteret,  

 når justitsministeren undtagelsesvis tillader det.
Ansøgning om tilladelse  

 til anke eller kære må fremsættes inden henholdsvis 6 og 3 måneder efter  

 afgørelsen.
§ 132. De i § 130 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, uberygtede og vederhæftige.
Stk. 2. Beskikkelse gælder for 4 år.
En dommer afgår ved udgangen  

 af den måned, i hvilken pågældende fylder 70 år.
 Stk. 3. Ingen, der fyldestgør betingelserne i stk. 1, kan afslå at  

 modtage beskikkelse, medmindre pågældende er over 65 år eller har anden  

 rimelig fritagelsesgrund.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 61 i retsplejeloven ville være udelukket fra at handle  

 som dommer i sagen.« 13. I § 135 indsættes i stk. 6 før »§ 66«:  

 »§ 68 a, jf.«, og der indsættes som nyt stykke:
»Stk. 7. Kommunen og amtskommunen afholder hver 50 pct. af  

 udgifterne vedrørende foranstaltninger efter § 33, stk. 2. Dette gælder dog  

 ikke udgifterne vedrørende døgnophold efter § 96, der afholdes efter reglerne  

 i stk. 3, og udgifterne vedrørende dagtilbud efter §§ 64, 69 og 70, der  

 afholdes endeligt af kommunen.« Stk. 7 bliver herefter stk. 8.
§ 2 I lov om styrelse af sociale og visse sundhedsmæssige anliggender, jf.  

 lovbekendtgørelse nr. 552 af 10. juli 1991, ophæves § 3.
§ 3 I lov om Den Sociale Ankestyrelse, jf. lovbekendtgørelse nr. 530 af 13.  

 august 1986, som senest ændret ved lov nr. 946 af 27. december 1991,  

 foretages følgende ændringer:
 1. I § 5 indsættes efter stk. 2 som nyt stykke:
» Stk. 3. Styrelseschefens beføjelser efter § 35 c, stk. 5, og  

 § 128, stk. 3, i lov om social bistand og ankechefens beføjelser efter § 6,  

 stk. 3, nr. 1 og 2, kan dog ikke overlades til  

 sekretariatsmedarbejdere.« Stk. 3 bliver herefter stk. 4.
 2. I § 6, stk. 3, nr. 1, udgår »,og § 65, stk. 5, jf.  

 § 124«.
§ 4 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 735 af 5. november 1991, som  

 senest ændret ved § 1 i lov nr. 347 af 14. maj 1992, ændres i § 9, stk.  

 10, 1. pkt., »døgnpleje omfattet af §§ 65 og 66« til:  

 »formidlet døgnophold omfattet af §§ 66 og 68 a«, i 2. pkt.  

 ændres »§ 66, stk. 5« til: »§ 66 a, stk. 1«, og i 4.  

 pkt. ændres »døgnplejen« til: »formidlet døgnophold«.
§ 5 I lov om kommunernes styrelse, jf. lovbekendtgørelse nr. 483 af 21. juni  

 1991, som ændret ved § 38 i lov nr. 337 af 14. maj 1992, ophæves § 61,  

 stk. 6, nr. 4.
 Nr. 5 bliver herefter nr. 4.
§ 6 I lov om Københavns Kommunes styrelse, jf. lovbekendtgørelse nr. 484 af  

 21. juni 1991, som ændret ved § 39 i lov nr. 337 af 14. maj 1992, affattes  

§ 48, stk. 6, således:
» Stk. 6. Bestemmelserne i stk. 1-5 gælder tilsvarende for  

 magistraten og dens medlemmer.« § 7 Stk. 1. Loven træder i kraft den 1. januar 1993 og har fra denne  

 dato virkning for beslutninger, der træffes af kommunalbestyrelsen eller af  

 børn og unge-udvalget i medfør af bestemmelserne i denne lov.
 Stk. 2. De i § 3 i den sociale styrelseslov nævnte udvalg ophører  

 pr. 1. januar 1993, og de sager, der ikke er afgjort senest den 31. december  

 1992, overgår til afgørelse i børn og unge-udvalget i overensstemmelse med  

 reglerne i denne lov.
 Stk. 3. Sager, der vedrører anke af beslutninger, der er truffet  

 inden den 1. januar 1993, færdigbehandles efter de dagældende regler.
 Stk. 4. Ved lovens ikrafttræden overtager kommunalbestyrelsen  

 forpligtelsen til at føre tilsyn med de i kommunen beliggende private  

 døgnplejehjem og opholdssteder for børn og unge, der er godkendt af amtsrådet  

 efter de hidtidige regler.
Oprindeligt fremsat forslag § 1 I lov om social bistand, jf. lovbekendtgørelse nr. 817 af 6. december  

 1990, som senest ændret ved lov nr. 947 af 27. december 1991, foretages  

 følgende ændringer:
1. I § 12, stk. 1, ændres »de særlige udvalg efter den  

 sociale styrelseslovs § 3« til: »børne- og ungeudvalgene efter §  

 126« 2. I § 14 indsættes efter stk. 3 som nyt stykke:
» Stk. 4. Under ophold i institutioner beregnet til døgnophold  

 for børn og unge kan børne- og ungeudvalget, jf. § 127, såfremt det er  

 nødvendigt af hensyn til barnets eller den unges sundhed eller udvikling,  

 uden retskendelse træffe beslutning om kontrol med barnets eller den unges  

 brevveksling, telefonsamtaler og anden kommunikation med personer uden for  

 institutionen.
Kontrol af breve og andre henvendelser til og fra offentlige  

 myndigheder og til og fra en eventuel advokat, jf. § 124, stk. 3, må ikke  

 finde sted.
En beslutning efter 1. pkt. kan træffes foreløbigt efter reglerne  

 i § 35 c, når betingelserne herfor er opfyldt.
Socialministeren fastsætter  

 nærmere regler om kontrol med brevveksling, telefonsamtaler og anden  

 kommunikation.« Stk. 4 bliver herefter stk. 5.
 3. I § 14 indsættes efter stk. 4, som nu bliver stk.  

 5, som nyt stykke:
» Stk. 6. Over for unge, der efter reglerne i retsplejeloven  

 er anbragt i sikrede afdelinger i stedet for varetægtsfængsling, kan  

 politiet, hvor hensyn til efterforskningen gør det påkrævet, modsætte sig, at  

 den unge modtager besøg, eller forlange, at besøg finder sted under kontrol.  

 Den unge har altid ret til ukontrolleret besøg af sin forsvarer.
Hvor hensyn  

 til efterforskningen gør det påkrævet, kan politiet endvidere forlange at  

 gennemse og, hvis det findes påkrævet, standse den unges breve inden  

 modtagelsen eller afsendelsen samt forbyde den unge at foretage  

 telefonsamtaler eller anden kommunikation med personer uden for institutionen  

 eller betinge telefonsamtaler og anden kommunikation af, at samtalen  

 overhøres.
Den unge har ret til ukontrolleret brevveksling med retten,  

 forsvareren, justitsministeren og Folketingets Ombudsmand.
Den unge skal  

 underrettes om politiets beslutning og kan forlange den forelagt for retten  

 til afgørelse.
Socialministeren fastsætter efter forhandling med  

 justitsministeren nærmere regler om besøg, brevveksling, telefonsamtaler og  

 anden kommunikation.« 4. I § 15, stk. 1, ændres »det i den sociale  

 styrelseslovs § 3 nævnte særlige udvalgs« til: »det i § 126 nævnte  

 børne- og ungeudvalgs«.
 5. Kapitel 8 affattes således:
»Kapitel 8 Særlige regler om børn og unge Kommunalbestyrelsens opgaver § 32. Kommunalbestyrelsen fører tilsyn med de forhold, hvorunder  

 børn og unge under 18 år i kommunen lever.
 Stk. 2. Kommunalbestyrelsen skal yde forældremyndighedsindehaveren  

 eller andre, der faktisk sørger for et barn eller en ung, rådgivning og  

 støtte, når barnet eller den unge har vanskeligheder i forhold til sine  

 omgivelser eller i øvrigt lever under utilfredsstillende forhold.
 Stk. 3. Kommunalbestyrelsen træffer, medmindre andet er fastsat i  

 loven, beslutning om undersøgelse og foranstaltninger m.v.
§ 32 a.
Hvis ingen har forældremyndigheden over et barn eller en  

 ung, skal kommunalbestyrelsen i fornødent omfang medvirke til, at der udpeges  

 en egnet indehaver af forældremyndigheden.
Amtsrådets opgaver § 32 b.
Amtsrådet yder kommunalbestyrelsen vejledning og  

 konsulentstøtte vedrørende såvel planlægning som udførelse af  

 kommunalbestyrelsens forebyggende og støttende virksomhed for børn og unge.
 Stk. 2. Det påhviler såvel amtsrådet som kommunalbestyrelsen at  

 samarbejde om den forebyggende og støttende virksomhed for børn og unge.
Undersøgelser § 32 c.
Må det antages, at et barn eller en ung trænger til  

 særlig støtte, skal kommunalbestyrelsen sørge for, at barnets eller den unges  

 forhold undersøges.
Beslutning herom træffes i forståelse med  

 forældremyndighedsindehaveren og den unge, der er fyldt 15 år, jf. dog § 32  

 d.
Hvis det er påkrævet, skal kommunalbestyrelsen lade barnet eller den unge  

 undersøge af en læge eller en psykolog, eventuelt ved henvisning til det i  

 kapitel 17 nævnte rådgivningscenter.
Stk. 2. En undersøgelse skal resultere i en begrundet  

 stillingtagen til, om der er grundlag for at iværksætte foranstaltninger, og  

 i bekræftende fald af hvilken art disse bør være.
Der skal være oplysning om,  

 hvordan forældremyndighedens indehaver og barnet eller den unge stiller sig  

 til foranstaltninger, og om de forhold i familien eller i dennes omgivelser,  

 som kan bidrage til at klare vanskelighederne.
 Stk. 3. Undersøgelsen må ikke være mere omfattende, end formålet  

 tilsiger og skal i øvrigt gennemføres så skånsomt, som forholdene tillader.
§ 32 d.
Når det må anses for nødvendigt for at afgøre, om der er  

 åbenbar risiko for alvorlig skade på et barns eller en ungs sundhed eller  

 udvikling, kan børne- og ungeudvalget uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen ved anbringelse på en institution eller indlæggelse  

 på sygehus, herunder psykiatrisk afdeling, selv om betingelserne i lov om  

 tvang i psykiatrien ikke er opfyldt.
En sådan undersøgelse skal være  

 afsluttet inden 2 måneder efter børne- og ungeudvalgets afgørelse.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foranstaltninger § 33. Kommunalbestyrelsen kan træffe beslutning om  

 foranstaltninger efter stk. 2, når det må anses for at være af væsentlig  

 betydning af hensyn til et barns eller en ungs særlige behov for støtte.
Det  

 bør tilstræbes, at barnet eller den unge kan blive i hjemmet.
Beslutningen  

 træffes med samtykke fra forældremyndighedens indehaver, jf. dog § 34. En  

 beslutning efter stk. 2, nr. 10, kræver tillige samtykke fra den unge, der er  

 fyldt 15 år.
Stk. 2. Kommunalbestyrelsen kan beslutte 1) at yde konsulentbistand med hensyn til barnets eller den unges forhold  

 og kan herunder bestemme, at barnet eller den unge skal søge et dagtilbud, en  

 ungdomsklub, et uddannelsessted, eller lignende, 2) at yde praktisk, pædagogisk eller anden støtte i hjemmet, 3) at yde familiebehandling eller lignende støtte, 4) at etablere døgnophold for både forældremyndighedens indehaver, barnet  

 eller den unge og andre medlemmer af familien, 5) at etablere en aflastningsordning, 6) at udpege en personlig rådgiver for barnet eller den unge, 7) at yde økonomisk støtte til udgifter, der følger af foranstaltninger  

 nævnt i nr. 1-5, når forældremyndighedsindehaveren ikke selv har midler  

 dertil, 8) at yde økonomisk støtte til udgifter, der bevirker, at en anbringelse  

 uden for hjemmet kan undgås, at en hjemgivelse kan fremskyndes, eller at  

 støtten i væsentlig grad kan bidrage til en stabil kontakt mellem forældre og  

 børn under et eller flere børns anbringelse uden for hjemmet, 9) at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler dertil, og 10) at anbringe barnet eller den unge uden for hjemmet, på en  

 døgninstitution, i en plejefamilie eller andet godkendt opholdssted, som må  

 anses for egnet til at imødekomme barnets eller den unges særlige behov, jf.  

 §§ 66 og 96.
§ 34. Beslutning efter § 33, stk. 2, nr. 1, og nr. 6, jf. § 33,  

 stk. 1, kan træffes, selv om forældremyndighedens indehaver ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets særlige behov for støtte, og når formålet med  

 foranstaltningen skønnes at kunne opnås uanset det manglende samtykke.  

 Beslutning herom skal træffes i et møde i det udvalg, der efter § 2, stk. 2,  

 i den sociale styrelseslov varetager det pågældende sagsområde.
I kommuner  

 med magistratsordning træffes beslutningen af vedkommende magistratsmedlem.
Anbringelse uden for hjemmet uden samtykke § 35. Når der på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge eller 4) andre adfærds- eller tilpasningsproblemer hos barnet eller den unge er åbenbar risiko for, at barnets eller den unges sundhed eller udvikling  

 lider alvorlig skade, kan børne- og ungeudvalget uden samtykke fra  

 forældremyndighedens indehaver og den unge, der er fyldt 15 år, træffe  

 beslutning om, at barnet eller den unge anbringes uden for hjemmet, jf. § 33,  

 stk. 2, nr. 10. Der kan kun træffes en beslutning efter 1. pkt., når det må  

 anses for godtgjort, at problemerne ikke kan løses under barnets eller den  

 unges fortsatte ophold i hjemmet.
 Stk. 2. Når hensynet til barnet eller den unge på afgørende måde  

 taler for det, kan børne- og ungeudvalget bestemme, at barnet eller den unge  

 skal anbringes uden for hjemmet efter stk. 1, selv om forældremyndighedens  

 indehaver og den unge giver samtykke til anbringelse efter § 33, stk. 2, nr.  

 10.
 Stk. 3. Såfremt en ung, der er fyldt 15 år, erklærer sig enig i  

 anbringelsen, kan børne- og ungeudvalget, uanset betingelserne i stk. 1,  

 træffe beslutning om at anbringe den unge uden for hjemmet, jf. § 33, stk. 2,  

 nr. 10, når anbringelsen må anses for at være af væsentlig betydning af  

 hensyn til den unges særlige behov, og problemerne ikke kan løses under den  

 unges fortsatte ophold i hjemmet.
 Stk. 4. Beslutninger efter stk. 1 - 3 kan træffes foreløbigt efter  

 reglerne i § 35 c, når betingelserne herfor er opfyldt.
§ 35 a.
Opretholdelse af en foranstaltning efter § 35 ud over 1 år  

 fra børne- og ungeudvalgets afgørelse forudsætter fornyet beslutning i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
Uanset  

 bestemmelsen i 1. og 2. pkt., kan børne- og ungeudvalget, Ankestyrelsen eller  

 retten fastsætte en kortere frist for fornyet behandling i udvalget.
Stk. 2. Børne- og ungeudvalget kan undtagelsesvis fastsætte en  

 længere frist end nævnt i stk. 1, 1. og 2. pkt., når de forhold, der ligger  

 til grund for afgørelsen, med stor sikkerhed må antages at vedvare ud over  

 fristen, og hensynet til barnet eller den unge afgørende tilsiger, at fristen  

 forlænges.
Samme beføjelse har Ankestyrelsen og retten.
Lægelig undersøgelse og behandling uden samtykke § 35 b.
Hvis forældremyndighedsindehaveren undlader at lade et  

 barn eller en ung undersøge eller behandle for en livstruende sygdom eller en  

 sygdom, der udsætter barnet eller den unge for varig og betydelig  

 invaliditet, kan børne- og ungeudvalget træffe beslutning om at gennemføre  

 undersøgelsen eller behandlingen.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foreløbige foranstaltninger § 35 c.
Beslutning efter §§ 14, stk. 4, 32 d, 35, 35 b, 65, stk.  

 4, og 67, stk. 3, 2. pkt., som af hensyn til barnets eller den unges  

 øjeblikkelige behov ikke kan afvente, at sagen behandles i børne- og  

 ungeudvalget, kan træffes foreløbigt af formanden eller i dennes forfald  

 næstformanden for børne- og ungeudvalget.
Stk. 2. Forældremyndighedens indehaver skal inden 24 timer efter  

 iværksættelsen af en foreløbig beslutning have skriftlig meddelelse om  

 afgørelsen samt en begrundelse for afgørelsen.
Meddelelsen skal tillige  

 indeholde oplysning om retten til efter forvaltningsloven at se sagens akter  

 og til at udtale sig om sagen samt om retten til vederlagsfri advokatbistand.
 Stk. 3. En foreløbig beslutning efter stk. 1, skal snarest muligt  

 og senest inden 7 dage efter iværksættelsen af beslutningen forelægges børne-  

 og ungeudvalget til godkendelse, uanset om foranstaltningen er ophørt.
Stk. 4. En beslutning, der er godkendt efter stk. 3, har gyldighed  

 i 1 måned, for så vidt angår § 32 d dog indtil undersøgelsen er afsluttet.
En  

 beslutning vedrørende § 65, stk. 4, har gyldighed, indtil der træffes en ny  

 beslutning om flytning eller hjemtagelse.
 Stk. 5. Chefen for Den Sociale Ankestyrelse eller den af  

 ankecheferne, som styrelseschefen bemyndiger hertil, kan give pålæg om  

 iværksættelse af en foreløbig foranstaltning efter stk. 1. Det kan  

 undtagelsesvis bestemmes, at beslutningen skal godkendes af Ankestyrelsen  

 inden for den i stk. 3 nævnte frist.
Ophør af foranstaltninger § 36. Foranstaltninger efter §§ 33, 34 og 35 skal ophøre, når  

 formålet er nået, når de ikke længere opfylder deres formål under hensyn til  

 barnets eller den unges særlige behov, eller når den unge fylder 18 år.  

 Kommunalbestyrelsen træffer beslutning om hjemgivelse, uanset at barnet eller  

 den unge er anbragt uden for hjemmet efter § 35. Såfremt kommunalbestyrelsen  

 ikke kan imødekomme en begæring om hjemgivelse, forelægges sagen til  

 afgørelse i børne- og ungeudvalget efter § 35.
 Stk. 2. Foranstaltninger i form af en personlig rådgiver eller  

 døgnophold i institution, plejefamilie eller andet egnet opholdssted kan dog  

 opretholdes, indtil den unge fylder 20 år, hvis den unge er indforstået  

 hermed.
Det sociale ankenævns og Den Sociale Ankestyrelses beføjelser uden  

 klage § 36 a.
Såfremt kommunalbestyrelsen ikke foretager fornødne  

 undersøgelser, kan det sociale ankenævn træffe beslutning om, at der skal  

 iværksættes undersøgelse og pålægge kommunalbestyrelsen at gennemføre  

 beslutningen.
 Stk. 2. Hvis der er behov for foranstaltninger efter § 33, og  

 kommunalbestyrelsen undlader at iværksætte disse, kan det sociale ankenævn  

 pålægge kommunalbestyrelsen at træffe en afgørelse eller træffe en foreløbig  

 afgørelse om foranstaltninger og pålægge kommunalbestyrelsen at gennemføre  

 beslutningen.
 Stk. 3. Den Sociale Ankestyrelse har samme beføjelser som det  

 sociale ankenævn og kan træffe beslutning efter §§ 32 d, 35 og 35 b og  

 pålægge kommunalbestyrelsen at gennemføre beslutningen.
Fuldbyrdelse § 36 b.
Kommunalbestyrelsen kan om fornødent forlange bistand af  

 politiet til at gennemføre afgørelser efter §§ 32 d, 35 og 35 b.« 6. § 46 b, stk. 1, affattes således:
» § 46 b.
Der kan ydes økonomisk hjælp til dækning af udgifter  

 til at opretholde en samværsret med et eller flere børn under 18 år, når  

 ansøgeren ikke selv har midler dertil.
Der kan under samme økonomiske  

 betingelser ydes hjælp til dækning af udgifter til opretholdelse af kontakt  

 mellem barnet og den af forældrene, der har del i forældremyndigheden, når  

 barnet bor hos den anden af forældrene.« 7. § 46 c affattes således:
» § 46 c.
Der kan ydes hjælp til dækning af udgifterne ved et  

 barns forsørgelse, når forældremyndigheden ved forældremyndighedsindehaverens  

 død er tillagt en anden eller andre, der ikke har forsørgelsespligt over for  

 barnet, og når barnets indtægter, herunder det særlige børnetilskud, jf. § 4,  

 stk. 2, i lov om børnetilskud og forskudsvis udbetaling af børnebidrag, ikke  

 er tilstrækkelige til at dække udgifterne ved forsørgelsen.« 8. Kapitel 15 affattes således:
»Kapitel 15 Privat døgnpleje Privat familiepleje § 65. Ingen må modtage et barn under 14 år til døgnophold i  

 privat familiepleje i en sammenhængende periode udover 3 måneder uden at have  

 tilladelse dertil fra den stedlige kommunalbestyrelse.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunalbestyrelsen gøre  

 forældremyndighedens indehaver opmærksom på bestemmelserne i stk. 4.
 Stk. 3. Det påhviler forældremyndighedens indehaver at sikre sig,  

 at plejehjemmet har fornøden plejetilladelse.
 Stk. 4. Børne- og ungeudvalget i forældremyndighedsindehaverens  

 opholdskommune kan efter begæring af plejeforældrene eller barnet eller den  

 unge beslutte, at et barn eller en ung ikke må flyttes eller hjemtages fra en  

 privat familiepleje, såfremt det må antages at skade barnet eller den unge.  

 Forud for afgørelsen indhentes en udtalelse fra den stedlige kommune.
 Stk. 5. En beslutning efter stk. 4 kan træffes foreløbigt efter  

 reglerne i § 35 c, når betingelserne herfor er opfyldt.
 Stk. 6. Reglerne i stk. 1-5 gælder ikke i tilfælde, hvor kun den  

 ene af forældrene har forældremyndigheden, men barnet eller den unge får  

 døgnophold hos den anden af forældrene.
Private døgnplejehjem § 65 a.
Hjem, der modtager flere end 4 børn under 18 år i pleje,  

 og som drives af private uden offentlige midler, må kun oprettes og drives  

 med tilladelse af kommunalbestyrelsen.
Stk. 2. Kommunalbestyrelsen fører tilsyn med forholdene i  

 hjemmene.« 9. Efter kapitel 15 indsættes 2 nye kapitler:
»Kapitel 15 a Formidlet døgnophold Godkendelse af opholdssteder § 66. Opholdssteder for børn og unge, herunder plejefamilier,  

 skal være godkendt som egnede af den stedlige kommunalbestyrelse eller af  

 anden offentlig myndighed efter reglerne herom.
For anbringelse i  

 døgninstitution for børn og unge gælder reglerne i §§ 96-100.
 Stk. 2. Afgørelser efter stk. 1 kan ikke indbringes for anden  

 administrativ myndighed.
Betaling § 66 a.
Kommunalbestyrelsen betaler for barnets eller den unges  

 ophold.
Socialministeren kan fastsætte satser for godtgørelse for udgifter  

 til kost og logi i forbindelse med opholdet.
 Stk. 2. Forældrene og barnet eller den unge betaler for  

 døgnopholdet efter samme regler som ved anbringelse i døgninstitution efter §  

 96.
 Udarbejdelse af planer og valg af opholdssted m.v.
§ 66 b.
Forinden der træffes beslutning om at anbringe et barn  

 eller en ung uden for hjemmet, jf. § 33, stk. 2, nr. 10 og § 35, skal  

 kommunalbestyrelsen udarbejde en plan for barnets eller den unges ophold uden  

 for hjemmet.
Stk. 2. Planen skal angive formålet med anbringelsen.
Planen skal  

 under hensyn til dette formål tillige angive anbringelsens forventede  

 varighed, særlige forhold vedrørende barnets eller den unges pleje,  

 behandling, uddannelse m.v. samt foranstaltninger til støtte for familien  

 under barnets eller den unges ophold uden for hjemmet og i tiden derefter.
Stk. 3. Kan anbringelsen ikke afvente udarbejdelsen af en plan som  

 nævnt i stk. 2, er en kortfattet angivelse af formålet med anbringelsen  

 tilstrækkelig.
Det påhviler da kommunalbestyrelsen snarest muligt at opstille  

 en plan.
§ 66 c.
Samtykke fra forældremyndighedens indehaver og den unge,  

 der er fyldt 15 år, til en beslutning efter § 33, stk. 2, nr. 10, skal  

 omfatte formålet med anbringelsen, jf. § 66 b, stk. 2, 1. pkt.
§ 66 d.
Kommunalbestyrelsen træffer beslutning om valg af  

 opholdssted i overensstemmelse med den i § 66 b eller § 123 nævnte plan.  

 Kommunalbestyrelsen fører løbende tilsyn med barnets eller den unges forhold  

 under opholdet uden for hjemmet og træffer bestemmelse om ændret opholdssted,  

 behandling, uddannelse m.v. under opholdet i det omfang, det må anses for  

 nødvendigt under hensyn til formålet med anbringelsen.
 Stk. 2. Såfremt der ikke foreligger samtykke fra  

 forældremyndighedens indehaver og den unge, der er fyldt 15 år, til en  

 ændring af opholdsstedet, jf. stk. 1, forelægges sagen til afgørelse i børne-  

 og ungeudvalget efter § 35.
§ 66 e.
Amtsrådet yder, jf. § 32 b, kommunalbestyrelsen vejledning  

 og konsulentstøtte under udøvelsen af de i § 66 d, stk. 1, nævnte beføjelser.
§ 66 f.
Kommunalbestyrelsen skal senest 3 måneder efter, at barnet  

 eller den unge har fået ophold uden for hjemmet, vurdere, om den i § 66 b  

 eller § 123 nævnte plan skal revideres, og skal herefter med højst 6 måneders  

 mellemrum foretage en sådan vurdering.
Beslutning om revision af planen  

 træffes så vidt muligt i forståelse med forældremyndighedens indehaver og  

 barnet eller den unge.
 Stk. 2. Er opholdsstedet beliggende i en anden kommune end barnets  

 opholdskommune, underrettes den stedlige kommune forud for anbringelsen.
Samvær og kontakt § 67. Forældrene og barnet eller den unge har ret til samvær og  

 kontakt under barnets eller den unges anbringelse uden for hjemmet.  

 Kommunalbestyrelsen skal sørge for, at forbindelsen mellem forældrene og  

 barnet eller den unge holdes vedlige.
En samværsret, der er aftalt mellem  

 forældrene eller er fastsat i medfør af §§ 24 og 25 i myndighedsloven,  

 opretholdes under barnets eller den unges anbringelse uden for hjemmet, men  

 kan reguleres eller midlertidigt ophæves efter reglerne i stk. 2-4.
Stk. 2. Kommunalbestyrelsen træffer om fornødent beslutning om  

 omfanget og udøvelsen af samværet og kontakten og kan fastsætte nærmere  

 vilkår for samværet og kontakten.
Ved beslutningen lægges særlig vægt på  

 hensynet til barnet eller den unge og formålet med anbringelsen.
Stk. 3. Når det er nødvendigt af hensyn til barnets eller den  

 unges sundhed eller udvikling, kan kommunalbestyrelsen for en bestemt periode  

 beslutte, at samvær kun må foregå under tilstedeværelse af en repræsentant  

 for kommunen.
Under de samme betingelser og ligeledes for en bestemt periode  

 kan det besluttes at afbryde forbindelsen mellem forældrene og barnet eller  

 den unge, ligesom det kan besluttes, at barnets eller den unges opholdssted  

 ikke må oplyses over for forældrene.
Stk. 4. En beslutning efter stk. 3, 1. pkt., der vedrører en  

 periode ud over 3 måneder, og en beslutning efter stk. 3, 2. pkt., skal  

 træffes af børne- og ungeudvalget efter reglerne i § 127. En beslutning efter  

 stk. 3, 2. pkt., kan træffes foreløbigt efter reglerne i § 35 c, når  

 betingelserne herfor er opfyldt.
Med beslutninger efter stk. 3, 2. pkt.,  

 sidestilles enhver beslutning, som medfører, at samvær kun må finde sted  

 mindre end een gang om måneden.
 Stk. 5. En beslutning om kontrol med barnets eller den unges  

 brevveksling, telefonsamtaler eller anden kommunikation med forældrene  

 træffes efter § 14, stk. 4.
Klage § 67 a.
Beslutninger efter § 66 d, stk. 1, jf. dog stk. 2, og §  

 67, stk. 2, samt beslutninger efter § 67, stk. 3, 1. pkt., der vedrører en  

 periode indtil 3 måneder, kan af forældremyndighedens indehaver eller den  

 unge, der er fyldt 15 år, indbringes for det sociale ankenævn, jf. § 15.
 Stk. 2. Beslutninger efter § 67, stk. 2, samt beslutninger efter §  

 67, stk. 3, 1. pkt., der vedrører en periode indtil 3 måneder, kan i det  

 omfang, de angår den af forældrene, som ikke har del i forældremyndigheden,  

 af denne indbringes for det sociale ankenævn, jf. § 15.
Kapitel 15 b Formidlet døgnophold m.v. for voksne § 68. Personer med et vidtgående fysisk eller psykisk handicap  

 kan anbringes i pleje i private hjem eller tilbydes ophold i et bofællesskab.
 Stk. 2. Kommunalbestyrelsen fastsætter en økonomisk ydelse for  

 plejeforholdet eller den nødvendige medhjælp i bofællesskabet og træffer  

 herunder beslutning om, hvilket beløb pågældende skal have til rådighed til  

 personlige fornødenheder.
 Stk. 3. Socialministeren fastsætter retningslinier for bistand  

 efter stk. 1 og 2.
§ 68 a.
Kommunalbestyrelsen kan i en periode tilbyde støtte i form  

 af dag- eller døgnophold, jf. §§ 66 og 96, til unge, der er fyldt 18 år, med  

 svære psykiske eller sociale vanskeligheder.
Bestemmelsen i § 66 a, stk. 1,  

 finder tilsvarende anvendelse.
Stk. 2. Den unge betaler for døgnopholdet.
Socialministeren kan  

 fastsætte retningslinier for betalingen.« 10. Kapitel 18 affattes således:
»Kapitel 18 Sagsbehandling, klageregler og domstolsprøvelse ved foranstaltninger  

 for børn og unge Indstilling vedrørende anbringelse uden samtykke § 123. En indstilling om anbringelse uden for hjemmet efter § 35  

 skal indeholde en redegørelse for 1) grundlaget for, at betingelserne i § 35 anses for opfyldt, 2) de foranstaltninger efter § 33, stk. 2, der har været iværksat, eller  

 har været tilbudt familien og grundene til, at foranstaltninger af denne  

 karakter nu må anses for utilstrækkelige, 3) de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4) den plan for anbringelsen, jf. § 66 b, stk. 2, herunder den støtte og  

 de initiativer, som er påtænkt for barnet eller den unge og dennes familie  

 under anbringelsen uden for hjemmet og i tiden derefter og 5) barnets eller den unges holdning til den påtænkte foranstaltning.
 Advokatbistand, aktindsigt m.v.
 § 124. Kommunalbestyrelsen skal tilbyde forældremyndighedens  

 indehaver vederlagsfri advokatbistand i følgende tilfælde:
1) under en sag om brev- og telefonkontrol, jf. § 14, stk. 4, 2) under en sag om gennemførelse af en undersøgelse som nævnt i § 32 d,  

 stk. 1, 3) under en sag om anbringelse uden for hjemmet efter § 35, 4) under en sag om opretholdelse af en anbringelse efter § 35 a, 5) under en sag om gennemførelse af lægelig undersøgelse eller behandling  

 efter § 35 b, 6) under en sag om godkendelse af en foreløbig afgørelse efter § 35 c,  

 stk. 3, 7) under en sag om ændring af opholdssted efter § 66 d, stk. 2, jf. § 35, 8) under en sag om afbrydelse af forbindelsen m.v. efter § 67, stk. 3, jf.  

 stk. 4.
 Stk. 2. Såvel forældremyndighedens indehaver som plejeforældrene  

 skal have tilbud om vederlagsfri advokatbistand under en sag om flytning  

 eller hjemtagelse af et barn eller en ung i privat familiepleje efter § 65,  

 stk. 4.
 Stk. 3. En ung, der er fyldt 15 år, og som nægter at give samtykke  

 i en sag som nævnt i stk. 1, nr. 2-7, skal have tilbud om vederlagsfri  

 advokatbistand.
 Stk. 4. Under en sag om brev- og telefonkontrol efter § 14, stk.  

 4, og en sag om afbrydelse af forbindelsen m.v. efter § 67, stk. 3, jf. stk.  

 4, med den af forældrene, der ikke har del i forældremyndigheden, skal denne  

 have tilbud om vederlagsfri advokatbistand.
 Stk. 5. Om salær og godtgørelse for udlæg til advokater gælder  

 samme regler som i tilfælde, hvor der er meddelt fri proces, jf.  

 retsplejelovens kap. 31.
§ 124 a.
Er et barn fyldt 12 år, skal der, forinden der træffes  

 afgørelse i en sag om foranstaltninger efter denne lov, finde en samtale sted  

 med barnet herom.
 § 125. Forinden der træffes beslutning i en sag som nævnt i § 124,  

 påhviler det kommunalbestyrelsen at gøre indehaveren af forældremyndigheden  

 bekendt med retten til efter forvaltningsloven at se sagens akter og retten  

 til at udtale sig om sagen, forinden der træffes afgørelse.
 Stk. 2. Tilsvarende forpligtelse har kommunalbestyrelsen over for  

 de i § 124, stk. 2-4, nævnte personer for så vidt angår de heri nævnte  

 beslutninger.
Børne- og ungeudvalget § 126. Kommunalbestyrelsen nedsætter et udvalg, der benævnes  

 børne- og ungeudvalget.
Stk. 2. Udvalget består af 3 medlemmer, der vælges af  

 kommunalbestyrelsen blandt dens medlemmer.
Som medlem udpeges endvidere  

 byretsdommeren i retskredsen samt en pædagogisk-psykologisk sagkyndig.
Er der  

 flere dommere i retskredsen, bestemmer justitsministeren, hvem af disse der  

 skal modtage hvervet.
Den pædagogisk-psykologisk sagkyndige udpeges af  

 amtsrådet for den kommunale valgperiode.
Efter samme regler vælges og udpeges  

 tillige for hvert medlem en stedfortræder, der indkaldes til at give møde ved  

 medlemmets forfald.
 Stk. 3. Medlemmer af det udvalg, der efter § 2, stk. 2, i den  

 sociale styrelseslov behandler sager om børns og unges sociale forhold, i  

 kommuner med magistratsordning vedkommende magistratsmedlem, kan ikke vælges  

 som medlemmer af eller stedfortrædere til børne- og ungeudvalget.
 Stk. 4. Udvalget vælger selv sin formand og næstformand blandt de  

 af kommunalbestyrelsen valgte medlemmer.
 Stk. 5. Dommeren leder forhandlingen og påser, at der er foretaget  

 fornødne undersøgelser og kan træffe beslutning om indhentelse af yderligere  

 oplysninger, herunder forlange optaget et retsligt forhør i overensstemmelse  

 med retsplejelovens § 1018. Dommeren yder i øvrigt vejledning med hensyn til  

 lovens forståelse og anvendelse samt vurdering af foreliggende oplysninger.
 Stk. 6. Socialministeren fastsætter forretningsorden for børne- og  

 ungeudvalg, og kan herunder fravige kravet med hensyn til sammensætningen af  

 udvalget, hvis kommunalbestyrelsen på grund af sin størrelse ikke kan opfylde  

 kravet i stk. 3.
§ 127. Børne- og ungeudvalget træffer i et møde afgørelse om 1) brev- og telefonkontrol efter § 14, stk. 4, 2) gennemførelse af undersøgelse efter § 32 d, 3) anbringelse uden for hjemmet efter § 35, 4) opretholdelse af anbringelse efter § 35 a, 5) gennemførelse af lægelig undersøgelse eller behandling efter § 35 b, 6) godkendelse af foreløbig beslutning efter § 35 c, stk. 3, 7) flytning eller hjemtagelse efter § 65, stk. 4, 8) ændring af opholdssted efter § 66 d, stk. 2, jf. § 35 og 9) afbrydelse af forbindelsen m.v. efter § 67, stk. 3, jf. stk. 4.
Stk. 2. Inden der træffes beslutning, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge have  

 lejlighed til at udtale sig over for børne- og ungeudvalget.
Tilbud efter 1.  

 pkt. til barnet eller den unge kan undlades, hvis barnet er under 12 år,  

 eller det må antages at være til skade for barnet eller den unge.
Stk. 3. Inden der træffes beslutning efter § 14, stk. 4, og § 67,  

 stk. 3, jf. stk. 4, der angår den af forældrene, der ikke har del i  

 forældremyndigheden, finder stk. 2 tilsvarende anvendelse.
Stk. 2 finder  

 ligeledes anvendelse for plejeforældre inden en beslutning efter § 65, stk.  

 4.
Stk. 4. Til vedtagelse af en beslutning efter § 14, stk. 4, § 32  

 d, § 35, § 35 a, § 35 b, § 35 c, stk. 3, § 66 d, stk. 2, og § 67, stk. 3, jf.  

 stk. 4, kræves, at mindst 4 af børne- og ungeudvalgets 5 medlemmer stemmer  

 for beslutningen.
Beslutninger efter § 65, stk. 4, træffes ved almindelig  

 stemmeflerhed.
 Stk. 5. Såfremt dommeren ikke er enig i den trufne beslutning,  

 skal dette tilføres udvalgets protokol, og meddelelsen om udvalgets afgørelse  

 skal indeholde oplysning om dommerens afvigende opfattelse.
Klage til Den Sociale Ankestyrelse § 128. Beslutninger truffet af børne- og ungeudvalget, jf. § 127,  

 kan indbringes for Den Sociale Ankestyrelse inden 4 uger efter, at klageren  

 har fået meddelelse om afgørelsen.
En klage over en afgørelse efter § 35 c,  

 stk. 3, kan dog ikke behandles af Ankestyrelsen, så længe der verserer en sag  

 om anbringelse efter § 35 for børne- og ungeudvalget.
Stk. 2. Berettiget til at indbringe en sag for Ankestyrelsen er  

 forældremyndighedens indehaver og den unge, der er fyldt 15 år.
Beslutninger  

 efter § 14, stk. 4, og § 67, stk. 3, jf. stk. 4, der angår den af forældrene,  

 der ikke har del i forældremyndigheden, kan tillige af denne indbringes for  

 Ankestyrelsen.
Endvidere kan plejeforældrene indbringe beslutninger efter §  

 65, stk. 4.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger.
Dog kan styrelseschefen  

 eller den af ankecheferne, som styrelseschefen bemyndiger hertil, under  

 ganske særlige omstændigheder bestemme, at en beslutning ikke må iværksættes,  

 før Ankestyrelsen har truffet afgørelse i sagen.
 Stk. 4. Ved behandlingen i Ankestyrelsen finder §§ 124, 125 og  

 127, stk. 2 og 3, tilsvarende anvendelse.
Domstolsprøvelse § 129. Ankestyrelsens beslutninger efter § 128 kan ved  

 henvendelse til Ankestyrelsen inden 4 uger efter, at klageren har fået  

 meddelelse om afgørelsen, kræves forelagt for landsretten.
 Stk. 2. Er Ankestyrelsens beslutning stadfæstet ved dom, kan  

 fornyet prøvelse for retten kun kræves, hvis sagen på ny har været forelagt  

 Ankestyrelsen til afgørelse.
 § 130. Landsretten tiltrædes af en børneforsorgskyndig dommer og  

 en dommer, der er kyndig i børne- eller ungdomspsykiatri eller i psykologi.
 Stk. 2. Sagerne behandles efter retsplejelovens regler om  

 borgerlige sager, herunder kapitel 43 a om prøvelse af administrativt bestemt  

 frihedsberøvelse, med de i dette kapitel angivne ændringer.
 Stk. 3. Som parter anses forældremyndighedens indehaver og den  

 unge, der er fyldt 15 år, uanset om den pågældende har krævet afgørelsen  

 forelagt for landsretten.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse ske offentliggørelse af navn,  

 stilling eller bopæl for nogen af de under sagen nævnte personer eller på  

 anden måde offentliggørelse af de pågældendes identitet.
Overtrædelse af  

 forbudet straffes med bøde.
 Stk. 6. Ved afgivelse af dissens angives dommernes navne ikke.
§ 131. Landsrettens afgørelse kan kun indbringes for Højesteret,  

 når justitsministeren undtagelsesvis tillader det.
Ansøgning om tilladelse  

 til anke eller kære må fremsættes henholdsvis inden 6 og 3 måneder efter  

 afgørelsen.
§ 132. De i § 130 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, uberygtede og vederhæftige.
Stk. 2. Beskikkelse gælder for 4 år.
En dommer afgår ved udgangen  

 af den måned, i hvilken pågældende fylder 70 år.
 Stk. 3. Ingen, der fyldestgør betingelserne i stk. 1, kan afslå at  

 modtage beskikkelse, medmindre pågældende er over 65 år eller har anden  

 rimelig fritagelsesgrund.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 61 i retsplejeloven ville være udelukket fra at handle  

 som dommer i sagen.« 11. I § 135 indsættes i stk. 6 før »§ 66«:  

 »§ 68 a, jf.«, og der indsættes som nyt stykke:
»Stk. 7. Kommunen og amtskommunen afholder hver 50 pct. af  

 udgifterne vedrørende foranstaltninger efter § 33, stk. 2. Dette gælder dog  

 ikke udgifterne vedrørende døgnophold efter § 96, der afholdes efter reglerne  

 i stk. 3, og udgifterne vedrørende dagtilbud efter §§ 64, 69 og 70, der  

 afholdes endeligt af kommunen.« Stk. 7 bliver herefter stk. 8.
§ 2 I lov om styrelse af sociale og visse sundhedsmæssige anliggender, jf.  

 lovbekendtgørelse nr. 552 af 10. juli 1991, ophæves § 3.
§ 3 I lov om Den Sociale Ankestyrelse, jf. lovbekendtgørelse nr. 530 af 13.  

 august 1986, som ændret ved lov nr. 946 af 27. december 1991, foretages  

 følgende ændringer:
 1. I § 5 indsættes efter stk. 2, som nyt stykke:
» Stk. 3. Styrelseschefens beføjelser efter § 35 c, stk. 5, og  

 § 128, stk. 3, i lov om social bistand og ankechefens beføjelser efter § 6,  

 stk. 3, nr. 1 og 2, kan dog ikke overlades til  

 sekretariatsmedarbejdere.« Stk. 3 bliver herefter stk. 4.
2. I § 6, stk. 3, nr. 1, udgår: »,og § 65, stk. 5,  

 jfr. § 124« § 4 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 735 af 5. november 1991, som  

 senest ændret ved lov nr. 894 af 21. december 1991, ændres i § 9, stk.  

 10, i 1. pkt. »døgnpleje omfattet af §§ 65 og 66« til:  

 »formidlet døgnophold omfattet af §§ 66 og 68 a«, og i 2.  

 pkt. ændres »§ 66, stk. 5« til: »§ 66 a, stk. 1«, og  

 i 4. pkt. ændres »døgnplejen« til: »formidlet  

 døgnophold« § 5 I lov om kommunernes styrelse, jf. lovbekendtgørelse nr. 483 af 21. juni  

 1991, ophæves § 61, stk. 6, nr. 4.
 Nr. 5 bliver herefter nr. 4.
§ 6 I lov om Københavns Kommunes styrelse, jf. lovbekendtgørelse nr. 484 af  

 21. juni 1991, affattes § 48, stk. 6, således:
» Stk. 6. Bestemmelserne i stk. 1-5 gælder tilsvarende for  

 magistraten og dens medlemmer.« § 7 Stk. 1. Loven træder i kraft den 1. januar 1993 og har fra denne  

 dato virkning for beslutninger, der træffes af kommunalbestyrelsen eller af  

 børne- og ungeudvalget i medfør af bestemmelserne i denne lov.
 Stk. 2. De i § 3 i den sociale styrelseslov nævnte udvalg ophører  

 pr. 1. januar 1993, og de sager, der ikke er afgjort senest den 31. december  

 1992, overgår til afgørelse i børne- og ungeudvalget i overensstemmelse med  

 reglerne i denne lov.
 Stk. 3. Sager, der vedrører anke over beslutninger, der er truffet  

 inden den 1. januar 1993, færdigbehandles efter de dagældende regler.
 Stk. 4. Ved lovens ikrafttræden overtager kommunalbestyrelsen  

 forpligtelsen til at føre tilsyn med de i kommunen beliggende private  

 døgnplejehjem og opholdssteder for børn og unge, der er godkendt af amtsrådet  

 efter de hidtidige regler.
Bemærkninger til lovforslaget Almindelige bemærkninger Det er et grundlæggende familiepolitisk mål at skabe de bedst mulige  

 betingelser for forældres og børns tilværelse, herunder leve op til  

 intentionerne om at bevare familien samlet.
Børn og forældre er en sammenhængende helhed.
Dette må respekteres som det  

 fælles udgangspunkt og mål for alle initiativer, der retter sig mod børn,  

 unge og deres familier.
Hvis der bliver brug for støtte, er det vigtigt, at hjælpen ydes med  

 respekt for familiens integritet.
Denne grundlæggende familiepolitiske  

 målsætning om familiens enhed har særlig vægt, hvis et barn eller en ung har  

 vanskeligheder.
Det bærende synspunkt skal være, at alle former for hjælp til  

 børn og unge skal tage sit udgangspunkt i, at børn og deres forældre er en  

 helhed, og at bevarelsen af denne helhed indgår som et overordnet mål for  

 alle former for hjælp.
Dette mål skal også afspejle sig i de retsregler, der  

 skal være rammen om indsatsen over for barnet, den unge og familien.
 Det nu foreliggende lovforslag er udarbejdet på grundlag af den betænkning  

 (nr. 1212/1990), som blev afgivet af Udvalget om de retlige rammer for  

 indsatsen over for børn og unge (Graversen-udvalget) i oktober 1990.
Udvalgets nedsættelse Udvalget blev nedsat i august 1988 og fik til opgave at gennemgå de  

 gældende regler i bistandslovens kapitel 8, 15 og 18 om foranstaltninger over  

 for børnefamilier med særlige behov og fremsætte de forslag til ændringer,  

 som måtte forekomme nødvendige eller ønskværdige.
I kommissoriet blev der  

 bl.a. henvist til, at bistandslovens regler om børn og unge ofte bringes i  

 anvendelse i tilspidsede situationer, hvorfor det er af særlig vigtighed, at  

 retssikkerheden er så stor som mulig på dette område.
Udvalgets forslag Som ledetråd for udvalgets forslag angives følgende tværgående  

 problemstillinger:
 - krav til retssikkerhed , hvor forældrene og børnene vil have  

 sammenfaldende interesser, når retssikkerheden skal være et værn mod  

 vilkårlighed, magtfuldkommenhed og magtfordrejning fra det offentliges side.
- krav om retsbeskyttelse af børn, forstået som et retligt værn  

 imod overgreb mod børn og imod opvækstvilkår, der skader barnets sundhed  

 eller udvikling.
Dette i erkendelse af, at udbyggende retssikkerhedsgarantier  

 undertiden kan være ensbetydende med en ensidig varetagelse af forældrenes  

 interesser.
 - større målrettethed i indsatsen for børn og unge ved formulering  

 af en række retlige krav til sagsbehandlingen og krav af indholdsmæssig  

 karakter på forskellige stadier af en børnesags udvikling.
 - behov for at få sondret mellem »rigtige anbringelser« uden for  

 hjemmet og anbringelser, der nok i det ydre fremtræder som en placering af  

 barnet eller den unge uden for hjemmet, men hvor det er både uhensigtsmæssigt  

 og upåkrævet at lade foranstaltningen være omfattet af de særlige regler, der  

 gælder for anbringelser.
Hovedtrækkene i udvalgets lovudkast er - en tydeligere sproglig udformning af de materielle kriterier for såvel  

 frivillige som tvangsmæssige foranstaltninger - understregning af undersøgelsens betydning for vurderingen af om, og i  

 bekræftende fald, hvilke tilbud familien har behov for - en udbygget beskrivelse af de enkelte foranstaltninger og dermed større  

 gennemskuelighed med hensyn til den hjælp, der kan tilbydes forældre og børn - større målrettethed i indsatsen i form af indførelse af et krav om, at  

 der skal foreligge en plan forud for en anbringelse, og at et samtykke til en  

 anbringelse skal omfatte formålet med anbringelsen - indførelse af selvstændige partsbeføjelser til den unge, der er fyldt 15  

 år - børn, der er fyldt 12 år, får en lovfæstet ret til at udtale sig - ændrede regler for det organ, der træffer afgørelse om tvangsmæssig  

 gennemførelse af foranstaltninger, hvor udvalget opstillede 2  

 ikke-prioriterede modeller, jf. nærmere nedenfor - øgede krav til sagsbehandlingen i form af lovfæstede krav til  

 indstillingen om en tvangsmæssig anbringelse - en tydeliggørelse af, at kommunalbestyrelsen har ansvaret for at yde  

 hjælpen, hvadenten den ydes i hjemmet eller i form af en anbringelse, og en  

 bevarelse af amtsrådets rådgivende funktioner i forhold til  

 kommunalbestyrelsens opgaver.
- en præcisering og udbygning af retsstillingen under barnets eller den  

 unges anbringelse unden for hjemmet for både forældremyndighedsindehaveren og  

 den af forældrene, der ikke har del i forældremyndigheden - forenkling af reglerne om privat familiepleje.
 Særligt om udvalgets overvejelser med hensyn til det organ, der  

 træffer beslutning om tvangsmæssig gennemførelse af foranstaltninger.
Udvalget har særlig drøftet spørgsmålet om, hvilket offentligt organ der  

 skal have kompetence til at træffe beslutning om tvangsmæssig iværksættelse  

 af foranstaltninger.
Dette skyldes, at disse beslutninger vil være af  

 særdeles indgribende karakter, hvorfor kravene til retssikkerheden må være  

 tilsvarende store.
Udvalgets overvejelser er gengivet i betænkningens kap. 6,  

 afsnit 3.4 (side 112 ff). Udvalget opstillede 2 - ikke prioriterede -  

 modeller, der kan begrundes ud fra hver sin synsvinkel.
I model 1 foreslås oprettelse af et selvstændigt børne- og  

 ungdomsnævn på amtsplan med den primære opgave efter indstilling fra kommunen  

 at træffe beslutning om iværksættelse af tvangsmæssige foranstaltninger.  

 Børne- og ungdomsnævnet foreslås sammensat af en byretsdommer, en  

 pædagogisk-psykologisk konsulent og en person udpeget af amtsrådet.
Børne- og  

 ungdomsnævnet er som et administrativt organ omfattet af forvaltningsloven,  

 men er sammensat og placeret på en sådan måde, at det er uafhængigt af de  

 almindelige administrative systemer.
For model 1 anføres, at et væsentligt element i retssikkerheden er  

 uafhængighed, d.v.s. at beslutningen træffes af personer, der er  

 (organisatorisk) uafhængige af den myndighed (kommunen), der har ansvaret for  

 den frivillige indsats og for de undersøgelser, der er foretaget.
Det nævnes  

 således i betænkningen (s. 115-18), at afsnit VIII-udvalget (§ 3-udvalget)  

 har en sådan opbygning og tilknytning til kommunen, at der hos forældre og  

 børn kan opstå tvivl om, hvorvidt udvalget kan træffe en uvildig afgørelse.  

 Blandt andet nævnes, at der kan opstå usikkerhed med hensyn til, om medlemmer  

 af § 3-udvalget lader indgå oplysninger, som det enkelte medlem har fået i  

 andre egenskaber, og som ikke indgår i sagen.
Det centrale er, at man ved  

 opbygningen af det kompetente organ i videst muligt omfang sikrer, at der er  

 fuld klarhed om medlemmernes funktion.
I tilslutning til forslaget om at klargøre kriterierne for tvangsfjernelse  

 anføres, at der også i 1. instans bør ske en retlig efterprøvelse af  

 beslutningsgrundlaget.
Denne prøvelse bør ikke henlægges til kommunen, som  

 har tilvejebragt grundlaget.
Der er tale om en art  

 »linievogterfunktion«, som - hvis den skal opfattes som neutral i  

 forhold til den kommunale forvaltning - bør være uafhængig af kommunen.
Model  

 1 indebærer, at der etableres en partsproces med ligestillede parter, der  

 fremlægger sagen for en neutral instans.
Også hensynet til forvaltningens  

 arbejde med den enkelte familie taler for at lægge selve beslutningen til et  

 uafhængigt organ.
Forvaltningen og udvalget kommer så at sige »på samme  

 side« . I det gældende system kan sagsbehandleren føle at stå alene i  

 forhold til både forældrene og de kommunale beslutningstagere i deres  

 dobbeltfunktion som ansvarlige for sagsbehandlerens arbejde og retlig  

 kontrolinstans.
Model 1 ændrer i øvrigt ikke ved det forhold, at kommunen har ansvaret for  

 indsatsen i alle faser af sagen.
Det er endvidere kommunen, der afgør, om  

 sagen skal forelægges for det regionale nævn, der ikke har adgang til at tage  

 sager op af egen drift.
I model 2 foreslås et børne- og ungeudvalg, der består af 5 (evt.7)  

 kommunalbestyrelsesmedlemmer samt 1 dommer og en pædagogisk-psykologisk  

 konsulent.
Alle med stemmeret.
I model 2 (s. 119-21) videreføres den nuværende ordning med § 3-udvalget,  

 men det foreslås, at dommeren og den pædagogisk-psykologiske konsulent får  

 stemmeret.
Efter de gældende regler deltager disse i mødet uden stemmeret.
Det bærende synspunkt bag model 2 er, at alle foranstaltninger - også  

 tvangsmæssige - tager udgangspunkt i, at børn og forældre er en helhed  

 , og at bevarelsen af denne helhed indgår som et overordnet mål for alle  

 former for foranstaltninger.
En tvangsmæssig anbringelse indgår stort set  

 aldrig som en isoleret foranstaltning.
Det må derfor være en forudsætning for  

 kontinuiteten, at beslutningen om alle former for foranstaltninger træffes  

 inden for samme organ.
Disse grundlæggende principper om familien som en helhed indebærer, at man  

 må undgå en for kraftig retsliggørelse af beslutningsprocessen, hvad  

 henlæggelsen til et selvstændigt organ på amtsplan, alene begrundet i  

 retssikkerhedsmæssige betragtninger, kan rumme en risiko for.
Der gives bl.a.  

 udtryk for frygt for, at forslaget om en partsproces kan lægge op til, at  

 forældre og barn opfattes - og opfatter hinanden - som modstående parter, og  

 hvor udfaldet af sagen vil afhænge af, om det lykkes at fastslå dette  

 modsætningsforhold.
Model 2 er udtryk for, at en tvangsmæssig foranstaltning alene er  

 begrundet i behovet for støtte.
Enhver proces, der indebærer risiko for, at  

 indsatsen opfattes som et sanktionssystem, vil vanskeliggøre det videre  

 samarbejde med forældrene, som er en forudsætning for den fortsatte indsats.
 Model 2 lægger op til en fortsættelse af den udvikling, der har været  

 karakteriseret ved, at det offentliges indsats består i en række  

tilbud om hjælp.
Med hensyn til ønsket om øget retssikkerhed foreslås i model 2, at dommer  

 og psykolog får stemmeret.
Der henvises endvidere til, at forslaget skal ses  

 i sammenhæng med de øvrige forslag til ændringer (større krav til  

 sagsbehandlingen, handleplan m.v.), hvorved der skabes en rimelig balance  

 mellem hensynet til retssikkerhed og hensynet til, at der sikres mulighed for  

 at iværksætte påkrævede hjælpeforanstaltninger.
 Den retlige kontrol med kommunerne (»linievogterfunktionen«)  

 varetages gennem muligheden for anke til Ankestyrelsen (og landsret).
Model 2 fastholder samtidig lægmandselementet som modvægt mod en høj grad  

 af ekspertindflydelse.
Selvom denne lægmandsindflydelse kan medføre forskelle  

 i praksis, vil dette ikke i sig selv være en negativ konsekvens, hvis disse  

 forskelle er begrundet i lokale kulturer, normer og menneskesyn.
Lovforslagets opbygning Det nu foreliggende lovforslag er udformet med udgangspunkt i  

 ovenstående forslag i betænkningen.
I lovforslaget stilles forslag om  

 ændringer i kapitel 8, 15 og 18 på baggrund af forslagene i betænkningen.  

 Udover realitetsændringer er der - ligeledes efter anbefaling fra udvalgets  

 betænkning - sket en række ændringer af sproglig og redaktionel karakter,  

 uden at der hermed tilsigtes realitetsændringer eller lægges op til ændret  

 praksis.
Desuden er der i lovforslaget foretaget visse ændringer af  

 overvejende redaktionel karakter, og enkelte bestemmelser er af systematiske  

 grunde placeret andre steder i lovforslaget end foreslået i betænkningen.  

 Herom henvises til bemærkningerne til lovforslagets enkelte bestemmelser.
 Familiens stilling i sager om bistand til børn og unge.
I lovforslaget er det et gennemgående formål at højne kvaliteten af den  

 hjælp, der tilbydes, hvis familien har vanskeligheder.
Det er desuden et  

 gennemgående formål at gøre reglerne så klare og gennemskuelige som muligt.  

 Endelig indeholder forslaget en række regler til sikring af familiens  

 retssikkerhed.
Lovgrundlaget skal være så klart som muligt.
Det er en styrkelse af  

 familiens position i forhold til myndighederne, at det klart fremgår af  

 loven, hvilken hjælp der kan tilbydes familien, hvis der bliver behov for  

 særlig støtte til et barn eller en ung.
Der skal laves en grundig og helhedsorienteret undersøgelse.
Her skal det  

 bl.a. afklares, om familien selv har ressourcer, der kan bidrage til løsning  

 af vanskelighederne.
 Bliver der behov for hjælp, bør det tilstræbes, at barnet eller den unge  

 kan blive i hjemmet.
 Er forældrene enige i, at en anbringelse uden for hjemmet er den bedste  

 løsning, skal forældrene have klar besked om, hvad de giver deres samtykke  

 til.
Ved anbringelse uden for hjemmet skal der altid laves en plan.
I denne  

 plan skal der bl.a. stå, hvad der er formålet med anbringelsen, og hvor lang  

 tid anbringelsen forventes at vare.
I planen skal der også stå noget om  

 støtten til familien under og efter barnets anbringelse.
Kan en tvangsmæssig anbringelse ikke undgås, skal det være helt klart for  

 forældrene, hvorfor anvendelse af tvang er nødvendig.
Derfor skal det  

 tydeligt fremgå af loven, hvilke forhold i familien der kan begrunde, at der  

 træffes en beslutning om at gennemføre anbringelsen tvangsmæssigt.
I de tilfælde, hvor det af hensyn til barnet eller den unge er nødvendigt  

 at gennemføre foranstaltningen tvangsmæssigt, videreføres og udbygges  

 reglerne for fremgangsmåden ved sagens behandling.
For at styrke forældrenes  

 mulighed for at fremføre deres syn på sagen, udvides adgangen til at få  

 gratis advokatbistand.
Der sker også en udvidelse af klageadgangen, herunder  

 muligheden for domstolsprøvelse.
Barnets retsstilling I det foreliggende lovforslag stilles der i overensstemmelse med  

 udvalgets anbefaling forslag om, at den unge, der er fyldt 15 år, får  

 partsstatus og mulighed for selv at udøve sine partsbeføjelser.
I konsekvens  

 af denne partsstatus stilles der også forslag om, at den unge får ret til  

 advokatbistand.
Den unges advokat får således til opgave at varetage den  

 unges interesser i overensstemmelse med den unges egne ønsker.
I diskussionen om børns og unges rettigheder nævnes ofte muligheden for -  

 uanset alder - at tildele barnet en repræsentant eller en bisidder.
Det er  

 imidlertid vigtigt at gøre sig klart, at en repræsentant og en bisidder er 2  

 vidt forskellige ting.
En bisidder er en personlig støtte under sagen og kan  

 give råd og vejledning eller blot ved sin tilstedeværelse være til støtte for  

 barnet eller den unge.
En bisidder er således en person som fungerer som  

 personlig støtte under sagen og indebærer ikke at den pågældende bisidder  

 bliver legal repræsentant eller retlig stedfortræder for barnet eller den  

 unge.
Efter de gældende regler er der allerede en adgang til at have en  

 bisidder som støtte under sagsbehandlingen.
Dette gælder både forældrene og  

 barnet eller den unge.
Hvis det er barnet eller den unge, der anmoder om at  

 have en bisidder under sagsbehandlingen, er det barnet eller den unge selv,  

 der afgør, hvem der skal være bisidder.
 Efter de gældende regler er det alene forældrene, der tildeles en egentlig  

 legal repræsentant (advokat).
Spørgsmålet om barnets eller den unges ret til at være repræsenteret ved  

 advokat under en sag om foranstaltninger efter bistandsloven er behandlet af  

 udvalget i betænkningens kap. 5, afsnit 2.2 (side 63 f) og kap. 6, afsnit 10  

 (side 204 f). Det fremgår heraf, at udvalget indgående drøftede, om der  

 skulle tillægges mindre børn (dvs. under 15 år) en egentlig partstatus,  

 således at partsrettighederne skulle udøves af en retlig stedfortræder for  

 barnet.
Udvalget fandt imidlertid, at en sådan stedfortræder for barnet, der  

 ikke blot skulle forfægte barnets egen mening, men som også skulle tage  

 selvstændig stilling til sagens ønskelige udfald ud fra barnets interesser  

 (der altså ikke nødvendigvis ville være sammenfaldende med barnets ønsker),  

 så at sige ville få til opgave at træffe en »foreløbig afgørelse« i  

 sagen forud for det kompetente organs afgørelse ved at give sin støtte enten  

 til kommunens eller forældrenes standpunkt under sagen.
Udvalget fandt, at en  

 sådan »fordobling« af afgørelseskompetencen næppe ville føje noget  

 væsentligt til retsbeskyttelsen af børn.
 I overensstemmelse hermed stilles der som nævnt ovenfor alene forslag om,  

 at den unge, der er fyldt 15 år, skal have et tilbud om advokatbistand.
 Spørgsmålet om barnets eller den unges mulighed for advokatbistand skal i  

 øvrigt ses i sammenhæng med de øvrige forslag, der har til formål at forbedre  

 barnets og den unges stilling under en sag om foranstaltninger efter  

 bistandsloven.
Dette gælder således understregningen af vigtigheden af, at barnet eller  

 den unge inddrages, når det kommer på tale at iværksætte foranstaltninger.
En  

 sådan orientering er vigtig også for mindre børn, men for deres vedkommende  

 må omfanget og arten af orienteringen afpasses efter barnets alder og  

 modenhed.
I overensstemmelse med udvalgets anbefaling er der således ikke  

 fastsat aldersgrænser for, hvornår barnet skal orienteres.
For større børn stilles der forslag om en egentlig høringsret, der  

 indebærer, at der altid skal finde en samtale sted med barnet, når det er  

 fyldt 12 år, inden der træffes en afgørelse.
En obligatorisk høringsregel for  

 barnet indebærer, at der altid skal gives et tilbud om en samtale, men barnet  

 eller den unge afgør selv, om tilbuddet skal udnyttes.
Der er altså ikke tale  

 om at barnet skal udtale sig.
 Den ret barnet eller den unge efter de gældende regler har til at udtale  

 sig overfor udvalget opretholdes, idet det foreslås præciseret i lovteksten,  

 at tilbudet kan undlades, hvis barnet er under 12 år, eller det må anses for  

 at være til skade for barnet eller den unge.
 Det kompetente organ for beslutninger, der kan gennemføres  

 tvangsmæssigt.
Det nu foreliggende lovforslag er udarbejdet med udgangspunkt i  

 betænkningens model 2. Afgørende for dette valg har været, at der  

 fortsat bør være en væsentlig lægmandsindflydelse på beslutningerne.
Som led  

 i en styrkelse af retssikkerheden stilles der - i overensstemmelse med model  

 2 - forslag om at give dommeren og den pædagogisk-psykologiske konsulent  

 stemmeret.
Disse sagkyndige bliver hermed fuldgyldige medlemmer af udvalget.
I forhold til model 2 er der stillet yderligere forslag med henblik på at  

 styrke udvalgets uafhængighed.
Det foreslås, at de medlemmer (og  

 stedfortrædere), der udpeges af kommunalbestyrelsen, ikke samtidig må være  

 medlemmer af det udvalg, der efter § 2, stk. 2, i den sociale styrelseslov  

 behandler sager vedrørende børn og unges forhold efter den sociale  

 lovgivning.
Børne- og ungeudvalget vil således få kommunalbestyrelsesvalgte  

 medlemmer, der ikke tidligere har haft indflydelse på den sociale  

 forvaltnings behandling af sager om børns og unges forhold.
Derved får børne-  

 og ungeudvalget en særlig og uafhængig status.
Udvalget er en selvstændig  

 forvaltningsmyndighed og har ingen overordnede funktioner i forhold til den  

 kommunale forvaltning.
Det foreslås samtidig at ophæve § 3 i den sociale  

 styrelseslov.
 Kompetencen til at træffe foreløbige beslutninger foreslås som hidtil  

 tillagt den kommunalt valgte formand (næstformand) for børne- og  

 ungeudvalget, idet disse beslutningers akutte karakter kræver, at der kan  

 handles hurtigt.
Efter forslaget får dommeren en central placering i børne- og  

 ungeudvalget.
Udover at det foreslås at give dommeren stemmeret, foreslås  

 tillige, at dommeren udtrykkeligt får tillagt en beføjelse til at forlange at  

 der indhentes yderligere oplysninger, herunder forlange afholdt retsligt  

 forhør efter reglerne i retsplejelovens § 1018. Endvidere foreslås indsat en  

 bestemmelse om, at der i de tilfælde hvor dommeren er uenig i den beslutning,  

 udvalgets flertal træffer, skal gøres en udtrykkelig bemærkning herom i  

 udvalgets protokol, og at meddelelsen om afgørelsen skal indeholde en  

 oplysning om dommerens afvigende opfattelse.
I øvrigt opretholdes dommerens  

 nuværende funktion som mødeleder, og dommeren yder fortsat udvalget  

 vejledning om lovens forståelse og vurderingen af de foreliggende  

 oplysninger.
Der foreslås en bemyndigelse til socialministeren til at fastsætte  

 forretningsorden for udvalgene, hvori de nærmere retningslinjer for disses  

 virksomhed kan udformes.
Heri vil det blive fastsat, at kun udvalgets  

 medlemmer må deltage i mødet under voteringen.
I forretningsordenen foreslås  

 også fastsat regler om habilitet, således at det vil blive præciseret, at den  

 pædagogisk-psykologisk sagkyndige ikke må have deltaget i sagens behandling i  

 forvaltningen forud for forelæggelsen for udvalget.
 Af hensyn til de kommuner, hvis kommunalbestyrelser består af så få  

 medlemmer, at det ikke er praktisk muligt at opfylde kravet i forslagets §  

 126, stk. 3, foreslås, at der indsættes en hjemmel til, at socialministeren i  

 disse tilfælde kan bortse fra dette krav.
 Krav til sagsbehandlingen i sager om bistand til børn og unge.
Som fremhævet i kommissoriet for udvalget er der tale om et følsomt  

 område, hvor det er af særlig betydning, at retssikkerheden er så stor som  

 mulig.
Heri ligger, at der også må stilles særlige krav til sagsbehandlingen  

 i denne type sager.
De særlige spørgsmål af sagsbehandlingsmæssig karakter er  

 gengivet i tilslutning til bemærkningerne til de relevante bestemmelser, men  

 som en generel rettesnor for sagsbehandlingen kan særligt nævnes vigtigheden  

 af, at kommunen sørger for en løbende orientering af forældrene (og deres  

 eventuelle repræsentant), barnet og den unge.
Dette gælder i hele  

 sagsforløbet, men er særlig vigtigt, hvis sagen undervejs skifter karakter  

 fra frivillig til tvangsmæssig.
Hvis forældrene skal have tillid til de  

 afgørelser, der træffes, skal der spilles med åbne kort.
Dette indebærer fx,  

 at forældrene løbende skal orienteres om de oplysninger, der indhentes, og  

 hvad der skrives om forældre og barn i journalen.
Efter offentlighedslovens § 6 er der notatpligt vedrørende en sags  

 faktiske oplysninger, der er af betydning for en sags afgørelse, i sager,  

 hvor der vil blive truffet afgørelse af en forvaltningsmyndighed.
Det  

 karakteristiske for notatpligten er, at dens udstrækning beror på, hvilken  

 funktion en oplysning har i forhold til kommunens behandling af sagen.  

 Forvaltningen skal således være opmærksom på notatpligten, der har sammenhæng  

 med pligten til efter forvaltningslovens § 19 at gøre parterne (forældrene)  

 bekendt med oplysningerne og give dem lejlighed til at udtale sig  

 (partshøring), inden der træffes afgørelse.
Om disse bestemmelser henvises i  

 øvrigt til Justitsministeriets vejledninger om henholdsvis forvaltningsloven  

 (1986) og offentlighedsloven (1986). Det følger endvidere af de almindelige  

 regler om god forvaltningsskik, at det skal fremgå, hvem der har udfærdiget  

 noteringer i journalen eller har udstedt erklæringer, udtalelser eller  

 lignende til brug for sagen.
I forbindelse med forberedelsen af en sag om tvangsmæssig gennemførelse af  

 en anbringelse rejses af og til spørgsmål om forældrenes mulighed for at få  

 barnet undersøgt af en læge eller psykolog, som forældrene selv vælger.  

 Problemstillingen er behandlet af udvalget (betænkningen, side 124 ) og  

 efterfølgende af Folketingets Ombudsmand (1990, side 253 ff, sag nr. 15-16).  

 Den fra Ombudsmanden forelagte sag vedrørte en anmodning fra forældrene om,  

 at deres børn blev undersøgt af en sagkyndig, som forældrene selv havde  

 valgt, og hvis honorar de selv var indstillet på at betale.
Ombudsmanden  

 udtalte, at forældrene til et tvangsanbragt barn ikke uden videre har krav  

 på, at forvaltningen indvilliger i, at barnet undersøges af fx en læge valgt  

 af forældrene på eget initiativ.
Ombudsmanden fandt dog, at et afslag måtte  

 kræve ganske tungtvejende modstående hensyn set i forhold til forældrenes  

 interesse i at tilvejebringe erklæringer fra en uafhængig sagkyndig.
Der  

 henvises nærmere om dette spørgsmål til bemærkningerne nedenfor til § 66 d.
 Regler for unge, der er fyldt 18 år.
 I lovforslaget (§ 68 a) foreslås en fortsættelse af muligheden for, at  

 unge, der er fyldt 18 år, også i fremtiden i en periode skal kunne tilbydes  

 støtte i form af ophold i et godkendt opholdssted, jf. § 66 eller plads på en  

 døgninstitution eller mulighed for ambulant behandling på en institution, jf.  

 § 96.
 Baggrunden herfor er, at der i betænkningens kap. 6, afsnit 2.4 (s. 92 ff)  

 stilles forslag om, at foranstaltninger for børn og unge ophører ved det  

 fyldte 18. år, men dog således at foranstaltninger i form af en rådgiver  

 eller døgnophold i institution, plejefamilie eller andet egnet opholdssted  

 kan opretholdes indtil den unge fylder 20 år, hvis den unge er  

 indforstået hermed.
 Udvalget tilkendegav derved, at der bør være en øvre aldersgrænse for  

 retsvirkningerne af anvendelse af reglerne for børn og unge.
 Udvalget tilkendegav samtidigt, at der imidlertid kan være behov for, at  

 der også i forhold til unge over 20 år ydes en særlig socialpædagogisk  

 indsats, og har derfor peget på, at en gennemførelse af udvalgets forslag  

 forudsætter overvejelser over mulighederne for at iværksætte alternative  

 tilbud til voksne, idet der ikke længere i bistandsloven vil være hjemmel til  

 den nødvendige indsats over for denne gruppe.
Ændringer i finansieringen I tilslutning til de foreslåede ændringer vedrørende indsatsen stilles  

 der forslag om at ændre finansieringen af udgifterne til foranstaltningerne  

 for børn og unge.
 Efter de gældende regler bliver de forebyggende foranstaltninger efter  

 bistandslovens §§ 46 b, stk. 1, 1. pkt., og 46 c finansieret med 50 pct. af  

 staten og 50 pct. af kommunerne, mens anbringelserne af børn og unge uden for  

 hjemmet bliver finansieret med 50 pct. af kommunerne og 50 pct. af  

 amtskommunerne.
Forslaget indebærer, at den delte finansiering mellem kommuner og  

 amtskommunerne kommer til at omfatte alle de foranstaltninger for børn og  

 unge, der er nævnt i lovforslagets § 33, stk. 2, nr. 1-10. Det betyder, at  

 den delte finansiering mellem kommuner og amtskommuner også kommer til at  

 omfatte udgifterne til de forebyggende foranstaltninger, der efter de  

 gældende regler kan iværksættes efter bistandslovens § 46 b, stk. 1, 1. pkt.,  

 og § 46 c.
Tilsvarende gælder for udgifterne til personlig rådgiver, som  

 efter de gældende regler afholdes endeligt af kommunerne.
 Det foreslås dog, at udgifterne til hjælp til dagtilbud efter  

 bistandslovens §§ 64, 69 og 70 som led i foranstaltninger over for børn og  

 unge bliver finansieret 100 pct. af kommunerne.
Den foreslåede finansieringsændring betyder først og fremmest, at  

 amtskommunerne overtager statens nuværende andel af finansieringen af  

 udgifterne til de forebyggende foranstaltninger efter bistandslovens §§ 46 b,  

 stk. 1, 1. pkt., og 46 c.
Amtskommunerne deltager i forvejen i finansieringen  

 af størstedelen af de udgifter, der er forbundet med foranstaltningerne for  

 børn og unge.
Amtskommunerne vil have bedre mulighed for i samarbejde med  

 kommunerne at styre og tilrettelægge en hensigtsmæssig udgiftsudvikling  

 vedrørende foranstaltningerne for børn og unge, end staten har efter de  

 gældende regler.
Amtskommunerne vil have en økonomisk interesse i en  

 styrkelse af det forebyggende arbejde i det omfang dette vil medføre  

 besparelser på udgifterne i forbindelse med anbringelser uden for hjemmet.
Formålet med finansieringsændringen er, at forebyggelse og anbringelser  

 uden for hjemmet finansieres på samme måde, således at kommuner og  

 amtskommuner i samarbejde kan tilrettelægge en hensigtsmæssig og fleksibel  

 indsats overfor børn og unge med større vægt på de forebyggende  

 foranstaltninger i forhold til anbringelser uden for hjemmet.
En ensartet  

 finansiering uden statslig refusion vil også øge incitamentet til, at  

 kommuner og amtskommuner samarbejder om de økonomisk og ressourcemæssigt mest  

 hensigtsmæssige foranstaltninger.
Den delte finansiering mellem kommuner og amtskommunerne skal imidlertid  

 efter lovforslaget ikke omfatte udgifterne til hjælp til dagtilbud, som  

 foreslås finansieret 100 pct. af kommunerne.
Dette må ses i sammenhæng med  

 problemerne med den nuværende finansieringsstruktur på dagtilbudsområdet,  

 hvorefter hjælp til dækning af udgifter til dagtilbud både kan ydes med 100  

 pct. kommunal finansiering (socialpædagogiske fripladser efter  

 Socialministeriets bekendtgørelse om betaling for ophold i dagtilbud for børn  

 og unge) og med 50 pct. kommunal og 50 pct. statslig finansiering  

 (bistandslovens §§ 46 b og c). Lovforslaget betyder således, at alle former  

 for hjælp til dækning af udgifter til dagtilbud bliver ensartet finansieret  

 med 100 pct. af kommunerne.
Målet er på længere sigt, at kommunerne overtager den fulde finansiering  

 af udgifterne vedrørende forstaltninger for børn og unge.
Det er derfor  

 hensigten, at der efter en 3-årig periode skal ske vurdering af  

 opgavefordelingen med henblik på 100 pct. kommunal finansiering.
Denne  

 vurdering af opgavefordelingen og finansieringen skal bl.a. ske på baggrund  

 af den endelige beretning fra det landsdækkende udvalg, der skal følge  

 udviklingen i opgavefordelingen mellem amtskommuner og kommuner på det  

 sociale område (Landsudvalget).
Administrative og økonomiske konsekvenser Lovforslaget bevirker i en lang række tilfælde alene en præcisering og  

 tydeliggørelse af de gældende regler og praksis inden for området vedrørende  

 foranstaltninger for børn og unge.
Lovforslaget indeholder dog også på nogle  

 punkter ændringer i forhold til de gældende regler og praksis, som medfører  

 administrative og/eller økonomiske merudgifter.
Administrative konsekvenser 1. Bestemmelsen i lovforslagets § 32 c, stk. 1, om pligten til at  

 foretage en undersøgelse af barnets eller den unges forhold svarer til den  

 nuværende bestemmelse i § 32, stk. 3, dog med den tilføjelse, at en  

 beslutning om at iværksætte en undersøgelse skal træffes i forståelse med  

 forældremyndighedens indehaver og den unge, der er fyldt 15 år.
Desuden  

 fastsættes det i lovforslagets § 32 c, stk. 2, hvilke krav der skal stilles  

 til de sociale myndigheders redegørelse for undersøgelsens resultater.
I de fleste tilfælde vil lovforslaget alene bevirke en præcisering og  

 tydeliggørelse af den gældende praksis vedrørende undersøgelser af børnenes  

 eller de unges forhold.
I nogle tilfælde vil lovforslaget betyde et begrænset  

 personalemæssigt mertidsforbrug i forbindelse med samtaler med  

 forældremyndighedens indehaver og/eller den unge og i forbindelse med de  

 krav, der stilles til undersøgelsen og dens resultater.
Det administrative  

 mertidsforbrug som følge af denne del af lovforslaget skønnes dog at være af  

 ret begrænset omfang.
2. I følge lovforslagets § 65, stk. 1, må ingen modtage et barn under 14  

 år til døgnophold i privat familiepleje i en sammenhængende periode udover 3  

 måneder uden at have tilladelse dertil fra den stedlige kommunalbestyrelse.  

 Efter de gældende regler kræves der plejetilladelse uanset varigheden af  

 opholdet.
Forslaget betyder således, at kravet om plejetilladelse for en  

 række korterevarende ophold bortfalder.
Forslaget medfører dermed en  

 administrativ lettelse for kommunerne, som dog skønnes at være af meget  

 begrænset omfang.
3. I følge lovforslagets § 66 skal opholdssteder for børn og unge være  

 godkendt som egnede af den stedlige kommunalbestyrelse.
Efter forslaget  

 overgår beføjelsen til at godkende opholdssteder, der modtager flere end 4  

 personer, fra amtsrådet til kommunalbestyrelsen.
Med godkendelsesbeføjelsen  

 følger forpligtelse til at føre almindeligt tilsyn med godkendte  

 opholdssteder.
Dette forslag betyder administrative mindreudgifter for amtskommunerne og  

 tilsvarende administrative merudgifter for kommunerne.
Omfanget af de  

 personalemæssige ressourcer, som amtskommunerne efter de gældende regler  

 bruger i forbindelse med godkendelse og tilsyn med opholdssteder for børn og  

 unge, der modtager flere end 4 personer, og som efter forslaget skal  

 overføres til kommunerne, vil efter nærmere drøftelse med de kommunale parter  

 blive opgjort gennem en undersøgelse i amtskommunerne.
4. I lovforslagets § 66 b fastsættes, at der skal udarbejdes en plan for  

 barnets eller den unges ophold uden for hjemmet.
Planens centrale element er  

 angivelsen af formålet med anbringelsen uden for hjemmet, og derudover  

 fastsættes en række krav til udformningen og indholdet af planen.
Endvidere  

 skal der senest 3 måneder efter anbringelsen ske en vurdering af planen med  

 henblik på eventuel revision af denne, og i den efterfølgende periode skal  

 der ske en vurdering af planen med højst 6 måneders mellemrum (lovforslagets  

 § 66 f).
 Udarbejdelse af egentlige handleplaner i forbindelse med anbringelser af  

 børn og unge uden for hjemmet er ikke særlig udbredt i kommunerne i dag.  

 Pligten til at udarbejde handleplaner og vurdering og eventuel revision af  

 disse inden for faste tidsintervaller vil medføre ændrede arbejdsrutiner og  

 et mertidsforbrug i kommunerne og til dels også i institutionerne m.v., hvor  

 børnene og de unge er anbragt.
Udarbejdelse af handleplanerne skal være med til at gøre kommunernes  

 overvejelser mere målrettede og systematiske og til at skabe større  

 kontinuitet i børnesagerne.
Handleplanerne vil være et vigtigt  

 arbejdsredskab, når de enkelte børnesager skal følges op med faste  

 tidsterminer.
På længere sigt vil planlægningen af indsatsen overfor barnet  

 og den unge på et tidligt tidspunkt i forløbet kunne betyde lettelser i det  

 opfølgende arbejde, og således begrænse det samlede mertidsforbrug i  

 forbindelse med udarbejdelsen og revideringen af handleplanerne.
 5. I følge lovforslaget sker der en udvidelse af ankemuligheder i  

 forbindelse med brev- og telefonkontrol efter lovforslagets § 14, stk. 4,  

 gennemførelse af undersøgelser efter lovforslagets §§ 32 d og 35 b,  

 foreløbige beslutninger efter lovforslagets § 35 c, ændringer af opholdssted  

 efter lovforslagets § 66 d og afbrydelse af forbindelsen m.v. efter  

 lovforslagets § 67. Derudover sker der en udvidelse af kredsen af  

 klageberettigede i form af dels unge, der er fyldt 15 år, og dels forældre,  

 som ikke har del i forældremyndigheden, jf. lovforslagets § 128, stk. 2.
I lyset af det relativt høje antal ankesager, der i de senere år er  

 indgivet i forhold til anbringelserne efter § 123, skønnes de udvidede  

 ankemuligheder ikke at føre til en væsentlig stigning i antallet af  

 ankesager.
Lovforslagets intentioner om højnelse af kvaliteten i  

 sagsbehandlingen i forbindelse med foranstaltninger for børn og unge og  

 styrkelse af samarbejdet mellem kommunen, hjemmet og barnet/den unge kan  

 desuden være medvirkende til en begrænsning i antallet af klagesager.
På denne baggrund skønnes lovforslaget at medføre et personalemæssigt  

 mertidsforbrug i Den sociale Ankestyrelse svarende til 1 årsværk og dermed en  

 merudgift på ca. 0,3 mill. kr.
De personalemæssige ressourcer vil blive  

 tilvejebragt ved omprioriteringer inden for lønsumsrammen.
6. Efter lovforslagets § 123 stilles der nogle basale krav til kommunens  

 indstilling om en tvangsmæssig anbringelse.
Allerede efter de gældende regler  

 arbejdes der meget intenst med indstillingen om iværksættelse af ophold uden  

 for hjemmet uden forældrenes samtykke.
Lovforslagets krav til indstillingen  

 skønnes derfor ikke at medføre administrativt mertidsforbrug i kommunerne af  

 nævneværdigt omfang.
Administrative konsekvenser af ændringer i bindende statslige forskrifter  

 er normalt ikke omfattet af regulering af tilskuddene til kommuner og  

 amtskommuner, med mindre der er tale om deciderede opgaveomlægninger.
Som  

 følge heraf skal der ikke ske ændringer af tilskuddene til kommuner og  

 amtskommuner som følge af pkt. 1, 2 og 4-6. Derimod skal amtskommunernes  

 bloktilskud reduceres og kommunernes bloktilskud forhøjes som følge af pkt.  

 3.
Økonomiske konsekvenser 1. Efter lovforslagets § 33, stk. 2, nr. 8, kan kommunalbestyrelsen  

 beslutte at yde økonomisk støtte til udgifter, der bevirker, at en  

 anbringelse uden for hjemmet undgås, at en hjemgivelse kan fremskyndes, eller  

 at støtten i væsentlig grad kan bidrage til en stabil kontakt mellem forældre  

 og børn under et eller flere børns anbringelse uden for hjemmet.
Denne bestemmelse svarer til den gældende bestemmelse i bistandslovens §  

 46 c med den væsentlige ændring, at det foreslås, at bestemmelsen ikke  

 længere skal være trangsbestemt.
På grundlag af oplysninger om konsekvenserne  

 af indførelsen af trangskriteriet i bestemmelsen i 1981 skønnes det, at  

 udgifterne efter denne bestemmelse vil blive forøget med 10 pct. som følge af  

 ophævelsen af trangskriteriet.
Kommunernes udgifter efter § 46 c skønnes i  

 1992 at udgøre ca. 90 mill. kr.
Merudgifterne skønnes således at udgøre ca. 9  

 mill. kr. årligt for det offentlige i PL-1992.
 2. Efter lovforslagets § 33, stk. 2, nr. 9, kan kommunalbestyrelsen  

 beslutte at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler hertil.
Denne bestemmelse er indeholdt i den nuværende bestemmelse i  

 bistandslovens § 33, stk. 1, nr. 3, om anbringelse uden for hjemmet.  

 Lovforslaget betyder, at ophold på kost- og efterskoler efter denne  

 bestemmelse ikke længere er egentlige anbringelser uden for hjemmet.
Dette  

 betyder dog ikke, at ophold på kost- og efterskoler ikke kan finde sted som  

 en egentlig anbringelse efter lovforslagets § 33, stk. 2, nr. 10. Det skønnes  

 imidlertid, at næsten alle børn og unge, som i dag er anbragt på kost- og  

 efterskoler, efter lovforslaget vil være omfattet af bestemmelsen i § 33,  

 stk. 2, nr. 9, hvorefter der ikke er tale om egentlige anbringelser uden for  

 hjemmet.
Når der ikke er tale om egentlige anbringelser uden for hjemmet, vil der i  

 modsætning til i dag på den ene side i en række tilfælde skulle udbetales  

 børnefamilieydelse og eventuelt børnetilskud, børnebidrag og børnetillæg  

 efter kontanthjælpsreglerne til de pågældende familier.
Det betyder  

 merudgifter på disse områder.
Merudgifterne til børnefamilieydelse,  

 børnetilskud, børnebidrag og børnetillæg skønnes med betydelig usikkerhed at  

 udgøre ca. 15 mill. kr. årligt for det offentlige under eet i PL-1992.
På den anden side skal kommunerne, når barnet eller den unge ikke er  

 anbragt uden for hjemmet, kun yde et tilskud til betaling af udgifterne ved  

 kost- og efterskoleopholdet alt efter familiens økonomiske situation.
Efter  

 de gældende regler afholder kommuner fuldt ud udgifterne ved kost- og  

 efterskoleopholdet, når barnet eller den unge er anbragt uden for hjemmet.  

 Desuden ydes der efter de gældende regler lommepenge og støtte til  

 beklædning.
Til gengæld betaler forældrene efter de gældende regler så i  

 forhold til deres indkomst for opholdet efter reglerne i Socialministeriets  

 bekendtgørelse om betaling for ophold i døgninstitution for børn og unge og  

 for formidlet døgnophold i opholdssteder for børn og unge.
Det skønnes, at kommunernes besparelse som følge af, at de efter  

 lovforslaget kun skal yde et tilskud til betaling af udgifterne ved kost- og  

 efterskoleopholdet, modsvares af mindreindtægter for kommunerne som følge af,  

 at forældrene ikke længere skal betale for opholdet efter reglerne i  

 betalingsbekendtgørelsen.
Kommunerne vil imidlertid få en besparelse som  

 følge af, at der ikke skal ydes lommepenge og støtte til beklædning til børn  

 og unge på kost- og efterskoler.
Besparelsen skønnes med betydelig usikkerhed  

 at udgøre ca. 12 mill. kr. i PL-1992.
 Alt i alt skønnes lovforslaget for så vidt angår kost- og  

 efterskoleområdet med betydelig usikkerhed at medføre merudgifter for det  

 offentlige under eet på ca. 3 mill. kr. i PL-1992.
3. Efter lovforslagets § 124 skal kommunalbestyrelsen i en række tilfælde  

 tilbyde vederlagsfri advokatbistand.
Efter lovforslaget udvides adgangen til  

 gratis advokatbistand i følgende tilfælde: A) Beslutninger om brev og  

 telefonkontrol og beslutninger om afbrydelse af samvær m.v.
B) I en sag om  

 forbud mod flytning eller hjemtagelse får plejeforældre ret til  

 advokatbistand.
C) I en sag om afbrydelse af samvær m.v. får forældre, som  

 ikke har del i forældremyndigheden, ret til advokatbistand.
D) Unge, der er  

 fyldt 15 år, får ret til advokatbistand i forbindelse med  

 tvangsforanstaltninger.
Pkt.
A-C skønnes at omfatte et relativt begrænset antal sager, som  

 tilsammen skønnes at medføre en stigning i udgifterne til advokatbistand på  

 ca. 10 pct.
Antallet af nye sager med tvangsforanstaltninger, hvor den unge  

 er 15 år og derover, udgør ca. 10 pct. af samtlige sager.
Derudover vil der  

 som følge af lovforslaget ske en mindre stigning i antallet af sager, der  

 berettiger til advokatbistand, som følge af muligheden for at anbringe unge  

 på 15 år og derover uden for hjemmet uden forældremyndighedsindehaverens  

 samtykke, når den unge selv ønsker det.
På denne baggrund skønnes pkt.
D at  

 medføre en stigning i udgifterne til advokatbistand på ca. 15 pct.
På denne baggrund skønnes udgifterne til advokatbistand i alt at stige med  

 ca. 25 pct.
Udgifterne til advokatbistand skønnes i 1992 at udgøre 3,5 mill.  

 kr. i PL-1992. Merudgifterne skønnes således at udgøre ca. 0,9 mill. kr. i  

 PL-1992 for det offentlige.
4. I følge lovforslagets § 46 b, stk. 1, 2. pkt., sker der en udvidelse af  

 muligheden for at få kontanthjælp, idet der kan ydes hjælp, selv om der ikke  

 foreligger en samværsret.
Forslaget skønnes at medføre helt ubetydelige  

 merudgifter for det offentlige.
5. I følge lovforslagets § 46 c indføres der en ny bestemmelse, hvorefter  

 der kan ydes økonomisk hjælp i de tilfælde, hvor forældremyndigheden ved  

 forældremyndighedsindehaverens død tillægges en anden, der ikke har  

 forsørgelsespligt over for barnet.
Dette forslag skønnes ligeledes at medføre  

 helt ubetydelige merudgifter for det offentlige.
 De samlede økonomiske merudgifter, som er en direkte følge af  

 lovforslaget, skønnes således at udgøre ca. 13 mill. kr. for det offentlige  

 under eet i PL-1992.
Dertil kommer imidlertid merudgifter, som er en mere indirekte følge af  

 lovforslaget i form af en forstærket indsats overfor børn og unge, specielt i  

 forhold til forebyggelse af anbringelser uden for hjemmet.
Det er meget  

 vanskeligt at vurdere omfanget af disse merudgifter.
Omfanget af  

 merudgifterne vil bl.a. afhænge af, i hvilken grad merudgifter til det  

 forebyggende arbejde vil medføre besparelser på udgifterne til anbringelse af  

 børn og unge uden for hjemmet.
De kommunale parter skal i øvrigt ikke have  

 fuld kompensation for denne type merudgifter, da disse ikke er en direkte  

 følge af lovændringer, og da den forstærkede indsats på området, som kan  

 blive en konsekvens af lovforslaget, ikke er obligatorisk for kommunerne og  

 amtskommunerne.
 På denne baggrund skønnes de samlede administrative og økonomiske  

 merudgifter som følge af lovforslaget at udgøre ca. 20 mill. kr. for det  

 offentlige under eet.
 De administrative og økonomiske konsekvenser skal drøftes med de berørte  

 kommunale parter.
Finansieringsændring I følge lovforslaget skal der ske en ændring af finansieringen af  

 udgifterne til foranstaltningerne for børn og unge, jf. lovforslagets § 135,  

 stk. 7. Forslaget indebærer, at kommunerne og amtskommunerne hver afholder 50  

 pct. af udgifterne til alle de foranstaltninger for børn og unge, der er  

 nævnt i lovforslagets § 33, stk. 2, bortset fra udgifter til dagtilbud, der  

 foreslås 100 pct. finansieret af kommunerne.
Finansieringsændringen betyder konkret, at - statens andel af udgifterne til hjælp til dagtilbud efter §§ 46 b, stk.  

 1, 1. pkt., og 46 c skal overføres til kommunerne i form af forhøjelse af  

 bloktilskuddet, - statens andel af udgifterne til hjælp efter §§ 46 b, stk. 1., 1 pkt., og  

 46 c excl. udgifterne til dagtilbud skal overføres til amtskommunerne i form  

 af forhøjelse af bloktilskuddet, - halvdelen af kommunernes udgifter til personlig rådgiver skal overføres  

 til amtskommunerne.
 Beregningen af størrelsen af de beløb, der skal overføres fra henholdsvis  

 staten til kommunerne og amtskommunerne og fra kommunerne til amtskommunerne,  

 vil blive foretaget så snart resultaterne foreligger af en iværksat  

 undersøgelse af dels sammensætningen af udgifterne efter bistandslovens §§ 46  

 b og c og dels af størrelsen af kommunernes udgifter til personlig rådgiver.
 De økonomiske konsekvenser af finansieringsændringen skal ligeledes  

 forhandles med de berørte kommunale parter.
Bemærkninger til lovforslagets enkelte bestemmelser Til nr. 1 Ændringen er en følge af forslaget om at ophæve udvalget efter den sociale  

 styrelseslovs § 3 og erstatte det med børne- og ungeudvalget, jf. forslagets  

 § 126. Amtskommunernes forpligtelse i forhold til børne- og ungeudvalget  

 opretholdes hermed, og dette har sammenhæng med forslaget om at give børne-  

 og ungeudvalget en særlig status i forhold til den kommunale forvaltning.  

 Børne- og ungeudvalget kan således indhente bistand direkte via amtskommunen  

 uden om den kommunale forvaltning, men kan også vælge at bede forvaltningen  

 om at fremskaffe de ønskede oplysninger, eventuelt med bistand fra  

 amtskommunen.
Til nr. 2 Efter § 10 i Socialministeriets bekendtgørelse nr. 885 af 11. december  

 1986 om magtanvendelse m.v. i døgninstitutioner for børn og unge og i  

 døgnopholdssteder for børn og unge for flere end 4 personer, som ændret ved  

 Socialministeriets bekendtgørelse nr. 283 af 26. april 1990, kan der  

 undtagelsesvis, såfremt det i det enkelte tilfælde findes absolut påkrævet af  

 hensyn til barnets eller den unges velfærd, udøves kontrol med ud- eller  

 indgående breve og telefonsamtaler. Åbning af udgående og indgående breve kan  

 da kun finde sted med samtykke fra og i overværelse af barnet eller den unge.  

 Kontrol af telefonsamtaler i form af medhør kan kun finde sted med samtykke  

 fra barnet eller den unge.
Såfremt medhør finder sted, skal den person, med  

 hvem telefonsamtalen føres, gøres opmærksom herpå.
Ombudsmanden (1990, side 227 ff, 15-7) har rejst tvivl om, hvorvidt den  

 nugældende affattelse af bistandslovens § 14 giver hjemmel til at fastsætte  

 regler om brev- og telefonkontrol, og om hvorvidt der er hjemmel til at  

 fravige kravet i grundlovens § 72 om retskendelse.
Under hensyn til den  

 tvivl, der måtte siges at bestå om de rejste spørgsmål, fandt Ombudsmanden  

 ikke fuldt tilstrækkeligt grundlag for at kritisere de gældende regler som  

 værende uden hjemmel eller grundlovsstridige.
Ombudsmanden henstillede dog,  

 at en udtrykkelig lovregulering blev tilvejebragt.
 Ved forslaget imødekommes henstillingen fra Folketingets Ombudsmand om at  

 søge en udtrykkelig lovhjemmel for adgangen til uden retskendelse at træffe  

 beslutning om at udøve brev- og telefonkontrol med anbragte børn og unges  

 breve og telefonsamtaler under ophold på døgninstitutioner for børn og unge.
Det foreslås i denne forbindelse, at det bliver børne- og ungeudvalget,  

 der får kompetencen til at træffe beslutningen.
Med hensyn til  

 sammensætningen af udvalget henvises til bemærkningerne til forslagets § 126.  

 Det foreslås endvidere indføjet i loven, at kontrol af breve og andre  

 henvendelser til offentlige myndigheder og en eventuel advokat ikke må finde  

 sted.
Socialministeren vil i henhold til den foreslåede bemyndigelse fastsætte  

 de nærmere regler for brev- og telefonkontrol m.v.
I forbindelse hermed vil  

 de gældende bekendtgørelser om magtanvendelse såvel på børne- og ungeområdet  

 som på voksenområdet blive gennemgået med henblik på ændringer, herunder af  

 klagereglerne.
Til nr. 3 Efter retsplejelovens § 765 kan retten med sigtedes samtykke bestemme, at  

 mindre indgribende foranstaltninger end varetægtsfængsling skal anvendes over  

 for den sigtede.
Retten kan bl.a. bestemme, at den sigtede skal opholde sig  

 på institution.
 Der kan under den unges ophold på institutionen være behov for af hensyn  

 til efterforskningen at foretage indgreb i den unges kontakt med omverdenen.  

 De gældende regler om indgreb over for unge, der i stedet for  

 varetægtsfængsling er anbragt på institution, findes i  

 magtanvendelsesbekendtgørelsens § 1, stk. 8. Efter denne bestemmelse kan  

 politiet modsætte sig, at den unge modtager (ukontrolleret) besøg eller fører  

 telefonsamtaler, ligesom der kan iværksættes kontrol med den unges  

 brevveksling.
I lyset af den udtalelse fra Ombudsmanden, der er omtalt i bemærkningerne  

 til forslagets nr. 2, vedrørende den generelle hjemmel i bistandsloven til at  

 foretage indgreb over for børn og unge på institution, findes det  

 hensigtsmæssigt at tilvejebringe særlig hjemmel i loven til videreførelse af  

 den gældende ordning, således at politiet af hensyn til efterforskningen uden  

 retskendelse kan beslutte, at der skal foretages begrænsning af den unges  

 kontakt med omverdenen.
Sådanne beslutninger kan efterfølgende af den unge  

 forlanges indbragt for retten.
Efter bestemmelsen fastsætter socialministeren efter forhandling med  

 justitsministeren nærmere regler om besøg, brevveksling, telefonsamtaler og  

 anden kommunikation.
Der kan i den forbindelse også fastsættes regler om, at  

 beslutning om undtagelsesvis at give den unge tilladelse til udgang fra en  

 sikret afdeling skal forelægges for politiet, jf. § 7, stk. 3, i den gældende  

 magtanvendelsesbekendtgørelse.
Til nr. 4 Ændringen er en følge af forslaget om at ophæve udvalget efter den sociale  

 styrelseslovs § 3 og erstatte det med børne- og ungeudvalget.
Til nr. 5 Til § 32.
Bestemmelsens stk. 1 svarer til den gældende lovs § 32, stk. 1, 1.  

 led.
Den gældende bestemmelses 2. led er udgået som overflødigt, idet det er  

 indeholdt i forslaget til nyt stk. 2, jf. bemærkningerne nedenfor.
Med denne  

 bestemmelse pålægges kommunalbestyrelsen et ansvar for at interessere sig for  

 de forhold, der har betydning for børn og unges vilkår.
Bestemmelsen danner  

 endvidere grundlag for den forebyggende virksomhed, som foregår i samarbejde  

 mellem skole, politi og de sociale myndigheder (SSP-arbejdet).
Bestemmelsens stk. 2 svarer til den gældende lovs § 32, stk. 4, med  

 redaktionelle ændringer.
Den rådgivning og støtte, der kan ydes er mere  

 rettet mod den samlede families problemer end den almindelige rådgivning og  

 vejledning, som kan ydes enhver efter den nuværende lovs § 28. Rådgivning og  

 støtte skal ydes til forældremyndighedsindehaveren eller andre, der faktisk  

 sørger for et barn eller en ung.
 Vedrørende afgrænsning over for bestemmelsen i forslagets § 33, stk. 2,  

 nr. 1, bemærkes, at konsulentbistand efter denne bestemmelse ydes, når  

 problemerne har en sådan karakter, jf. forslagets § 33, stk. 1, at  

 kommunalbestyrelsen træffer beslutning om en sådan foranstaltning.
Bestemmelsens stk. 3 indeholder ikke noget nyt i forhold til  

 bistandslovens § 9, men er medtaget i kapitlet for at præcisere  

 kommunalbestyrelsens kompetence på området.
Der skal efter den sociale  

 styrelseslovs § 2, stk. 2, nedsættes et eller flere udvalg, der behandler  

 personsager.
Det er ifølge denne lov kommunalbestyrelsen selv, der beslutter,  

 hvilken udvalgsstruktur kommunen skal have.
Beslutninger om iværksættelse af  

 frivillige foranstaltninger vil herefter kunne træffes i det eller de  

 kompetente udvalg efter den sociale styrelseslovs § 2, stk. 2, og der vil som  

 hidtil kunne ske delegation til forvaltningen.
Skal der træffes beslutning om  

 tvangsmæssige foranstaltninger skal der følges en særlig procedure, jf.  

 bemærkningerne til forslagets §§ 126 og 127.
 Til § 32 a.
Bestemmelsen svarer til den gældende lovs § 32, stk. 2.  

 Kommunalbestyrelsen skal således som hidtil i fornødent omfang medvirke til,  

 at der udpeges en egnet indehaver af forældremyndigheden.
Afgørelsen om  

 forældremyndighed træffes af statsamtet.
Ved afgørelsen inddrager statsamtet  

 eventuelle tilkendegivelser efter myndighedslovens § 16 fra indehavere af  

 forældremyndigheden om, hvem der efter deres død bør have tillagt  

 forældremyndigheden (»børnetestamenter«).
 Til § 32 b.
Bestemmelsen er en sammenskrivning af den gældende lovs § 32, stk. 5 og  

 6, hvis opdeling må anses for historisk betinget.
Den nugældende bestemmelses  

 forebyggelsesbegreb i stk. 6 er knyttet udelukkende til foranstaltninger, der  

 består i andet end anbringelser uden for hjemmet.
Den foreslåede bestemmelses  

 forebyggelsesbegreb er anvendt i bredere betydning.
Den ændrede formulering indeholder ikke nogen realitetsændring i forhold  

 til nugældende bestemmelser.
Med forslaget understreges betydningen af det  

 kommunale og amtskommunale samarbejde på området.
Den nugældende bestemmelse i § 32, stk. 5, om amtsrådets forpligtelse til  

 også at yde bistand til det særlige udvalg efter den sociale styrelseslovs §  

 3 er udgået af bestemmelsen.
Der er ikke hermed tilsigtet nogen  

 realitetsændring.
Der henvises i øvrigt til bemærkningerne til nr. 1.
 Til § 32 c.
Bestemmelsens stk. 1 svarer til den gældende lovs § 32, stk. 3,  

 med den tilføjelse, at en beslutning om at iværksætte en undersøgelse skal  

 træffes i forståelse med forældremyndighedens indehaver og den unge, der er  

 fyldt 15 år, jf. dog § 32 d.
At samtykke skal indhentes fra unge over 15 år,  

 er i overensstemmelse med den tildeling af partsstatus til unge, som der  

 stilles forslag om på en række områder.
Med stk. 1 opretholdes en pligt for kommunalbestyrelsen til at lade  

 et barns forhold undersøge, hvis det må antages, at barnet trænger til særlig  

 støtte.
I visse tilfælde kan der være privatpersoner, med kendskab til  

 familien, som ønsker at afgive udtalelser eller erklæringer.
Det kan fx være  

 slægtninge eller andre, der står familien nær.
Det følger af almindelige  

 forvaltningsretlige principper, at sådanne henvendelser indgår i sagen og  

 dermed også i kommunalbestyrelsens beslutningsgrundlag.
 Kommunalbestyrelsen må dog være opmærksom på, at reglerne om tavshedspligt  

 kan forhindre, at sagen drøftes med andre end parterne (eventuelt deres  

 repræsentant). Dette bør imidlertid ikke føre til, at man afviser at modtage  

 henvendelser eller lignende fra andre fx bedsteforældre.
Bestemmelsens stk. 2 er ny, idet det i selve lovteksten fastsættes,  

 hvilke krav der skal stilles til de sociale myndigheders redegørelse for  

 undersøgelsens resultater.
Opregningen af disse krav i loven har til hensigt  

 at understrege betydningen af en grundig undersøgelse og skal tillige tjene  

 som retningslinie for de sociale myndigheders virksomhed.
Et målrettet  

 arbejde med de indledende undersøgelser må tillægges en betydelig værdi for  

 sagens senere forløb.
I de tilfælde, hvor undersøgelsen viser, at der er behov for at iværksætte  

 hjælpeforanstaltninger, forudsættes der at ske en beskrivelse af indsatsen og  

 de formål, som søges opnået.
Udarbejdelse af en egentlig plan stilles der dog  

 alene krav om, når hjælpeforanstaltningen skal bestå i en anbringelse uden  

 for hjemmet, jf. forslagets § 66 b.
I stk. 3 , der er ny, præciseres, at en undersøgelse ikke må være  

 mere omfattende end formålet tilsiger, og at den skal gennemføres så  

 skånsomt, som forholdene tillader det.
Undersøgelser kan være belastende både  

 for familien og barnet eller den unge, og mens undersøgelsen pågår, må det  

 derfor løbende vurderes, hvor vidtgående undersøgelsen bør være.
 Til § 32 d.
Ved bestemmelsen, der er ny, skabes der hjemmel til at gennemføre en  

 undersøgelse af barnet eller den unge i tilfælde, hvor forældrene og den  

 unge, der er fyldt 15 år, modsætter sig en sådan.
Det er en betingelse, at  

 undersøgelsen må anses for nødvendig for at afgøre, om der er åbenbar risiko  

 for alvorlig skade på barnets eller den unges sundhed eller udvikling.
Der  

 skabes herved en handlemulighed for de sociale myndigheder i de situationer,  

 hvor der endnu ikke er grundlag for at fastslå, at en anbringelse er  

 nødvendig, men hvor det findes absolut nødvendigt at få afklaret dette.  

 Beslutningskompetencen tillægges børne- og ungeudvalget.
Efter de gældende regler vil en undersøgelse, som forældrene modsætter  

 sig, kun kunne gennemføres, hvis betingelserne for anbringelse i  

 bistandslovens afsnit VIII (kapitel 18) er opfyldt.
Ifølge udvalget  

 (betænkningen, side 135) forekommer det ikke rimeligt, at en beslutning om en  

 tvangsmæssig undersøgelse må træffes efter reglerne i bistandslovens afsnit  

 VIII, som en anbringelse uden for hjemmet, når undersøgelsen (måske) netop  

 sigter på at afklare, om betingelserne for en anbringelse er til stede.
 I tilfælde, hvor indehaveren af forældremyndigheden modsætter sig, at  

 barnet eller den unge undersøges, og hvor forholdene tegner sig så alvorligt,  

 at det må anses for nødvendigt for at afgøre, om der er åbenbar risiko for  

 alvorlig skade på barnets eller den unges sundhed eller udvikling, bør der  

 ifølge udvalget være en udtrykkelig hjemmel til at kunne gennemføre en  

 undersøgelse ved at indlægge barnet eller den unge på sygehus eller ved at  

 anbringe barnet eller den unge på en institution.
Efter forslaget skal undersøgelsen kunne ske ved anbringelse på  

 institution eller indlæggelse på sygehus, såvel på somatisk som på  

 psykiatrisk afdeling.
I sidstnævnte situation forudsættes undersøgelsen at  

 skulle ske på en børne- eller ungdomspsykiatrisk afdeling.
Bestemmelsen  

 hjemler adgang til indlæggelse på psykiatrisk afdeling, selv om betingelserne  

 i lov om tvang i psykiatrien ikke er opfyldt.
Efter den gældende regel i  

 bistandslovens § 123, stk. 1, nr. 2, er det muligt at iværksætte en  

 anbringelse uden for hjemmet som en anbringelse på en psykiatrisk afdeling.
I  

 praksis opstår behovet for ophold på psykiatriske afdelinger ofte med henblik  

 på en undersøgelse, hvor det kan være nødvendigt at afklare meget  

 komplicerede relationer mellem barnet eller den unge og forældrene.
Indlæggelse til undersøgelse forudsætter tilslutning fra afdelingens  

 overlæge.
Kravet om tilslutning fra den behandlende overlæge fremgår ikke  

 direkte af bestemmelsen, idet en sådan tilslutning må forudsættes i  

 almindelighed at skulle foreligge forud for en indlæggelse, hvorfor der ikke  

 findes behov for en særlig lovfæstelse.
Der bliver mulighed for både at lade barnet eller den unge undersøge  

 ambulant og at lade barnet eller den unge døgnindlægge, således at barnet  

 eller den unge må opholde sig på sygehuset eller institutionen, indtil  

 undersøgelsen er tilendebragt.
At barnet eller den unge eventuelt kan tage  

 hjem til forældrene om aftenen er ikke en hjemgivelse i lovens forstand, så  

 længe undersøgelsen står på.
Af hensyn til forældrene og barnet eller den unge er der fastsat en frist  

 for undersøgelsens maksimale varighed.
Undersøgelsen skal således være  

 afsluttet inden 2 måneder regnet fra afgørelsen om gennemførelsen af  

 undersøgelsen.
Behovet for at kunne iværksætte en undersøgelse kan være så akut, at der  

 må handles hurtigt af hensyn til barnet eller den unge.
I stk. 2  

 henvises der derfor udtrykkeligt til muligheden for om fornødent at træffe  

 afgørelsen om iværksættelse af en tvangsmæssig undersøgelse efter reglerne om  

 foreløbige beslutninger.
 Til § 33.
Bestemmelsen i stk. 1 erstatter den gældende lovs § 33, stk. 1.  

 Heri fastlægges det materielle kriterium for iværksættelse af frivillige  

 foranstaltninger.
Som beskrevet i betænkningens kap. 6, afsnit 1 (side 72  

 ff), har der været kritik af begrebet »tarv« i den gældende lov.  

 Udvalget foreslår, at begrebet tarv erstattes af »væsentlig betydning af  

 hensyn til et barns eller en ungs særlige behov for støtte« Det har for  

 udvalget været afgørende, at ikke ethvert behov skal kunne udløse støtte  

 efter § 33, stk. 2. Dette udtrykkes ved, at det skal være af væsentlig  

 betydning og ved, at det skal være af hensyn til et særligt behov for  

 støtte.
Desuden ligger det forudsætningsvis i henvisningen til stk. 2, at  

 vurderingen af, hvad der er væsentligt af hensyn til barnets eller den unges  

 særlige behov for støtte, relaterer sig til de foranstaltninger, der nævnes i  

 stk. 2. Det har dog samtidig været hensigten at udforme kriteriet så bredt,  

 at det ikke afskærer kommunalbestyrelsen fra at yde hjælp, når dette må anses  

 for formålstjenligt udfra en vurdering af familiens situation sammenholdt med  

 de hjælpemuligheder, som lovforslaget angiver.
Bestemmelsen i 2. pkt. er en hensigtserklæring, hvormed det  

 understreges, at hjælpen bør sigte mod, at barnet eller den unge kan blive i  

 hjemmet.
Det skal dog samtidig understreges, at der ikke hermed lægges op  

 til, at der skal være prøvet enhver form for hjælp i hjemmet, før der kan ske  

 en anbringelse, jf. nærmere bemærkningerne til stk. 2 nedenfor.
Bestemmelsen i stk. 1, 3. pkt. , fastsætter i overensstemmelse med  

 udvalgets forslag om partsstatus til de unge, der er fyldt 15 år, at en  

 beslutning om anbringelse uden for hjemmet efter § 33, stk. 2, tillige kræver  

 samtykke fra den unge.
Forslaget er begrundet med, at den unges medvirken og  

 motivation for en anbringelse er afgørende for, om det ønskede formål, jf. §  

 66 b, kan opnås.
Udvalgets forslag angår alene anbringelse uden for hjemmet,  

 idet dette må anses for at være det mest vidtgående.
Samme medvirken og  

 motivation fra unge vil imidlertid være nødvendig i forhold til andre af de  

 foranstaltninger, der er nævnt i stk. 2. Det vil derfor også i disse tilfælde  

 være vigtigt at inddrage den unge i overvejelserne herom.
Udvalget har  

 imidlertid ikke fundet det hensigtsmæssigt med et egentligt krav om samtykke  

 i disse tilfælde, da dette kan frygtes at komme til at hindre iværksættelse  

 af foranstaltninger, der vil være formålstjenlige i forhold til andre af  

 familiens medlemmer.
I stk. 2 opregnes de tilbud, der kan gives, når betingelserne i  

 stk. 1 er opfyldt.
De enkelte foranstaltninger, som er beskrevet nedenfor,  

 har hver især et indbygget formål - en kerne - men samtidig nogle fleksible  

 ydre grænser, der gør, at foranstaltningerne overlapper hinanden, hvilket  

 indebærer, at to eller flere foranstaltninger kan anvendes samtidigt eller i  

 forlængelse af hinanden.
Dette er af stor betydning for, at man dels kan  

 betragte støtte som en supplerende hjælp til familien, dels kan sikre en  

 kontinuitet i hele indsatsen.
Samtidig sikres, at indsatsen fortsat kan  

 udvikles inden for de givne rammer.
Foranstaltningerne kan altså tilbydes  

 enkeltvis eller i kombination med hinanden.
Nummereringen er derfor ikke  

 udtryk for en tidsmæssig prioritering i et sagsforløb.
 Ad nr. 1.
Egentlig konsulentbistand kan tilbydes, når det må antages, at der over  

 et vist forløb kan være behov for støtte til barnet/den unge eller familien.  

 Der kan være tale om samlivsproblemer, opdragelsesproblemer,  

 adfærdsproblemer, psykiske problemer eller kriminalitet.
Særligt sagkyndige  

 bør inddrages i sagsbehandlingen, eventuelt ved inddragelse af amtskommunens  

 særlige ekspertise.
Forløbet af samtalerne med familien og barnet eller den unge kan føre til,  

 at der skønnes at være behov for i særlig bestemt form at præcisere, at der  

 skal følges en bestemt fremgangsmåde eller træffes bestemte foranstaltninger  

 af familien, f.eks. at barnet skal søge en daginstitution eller lignende,  

 eller at et barn eller en ung skal søge en skole eller andet uddannelsessted,  

 en ungdomsklub eller lignende.
Deltagelse i forskellige foreningsaktiviteter,  

 f.eks. sportsforeninger, kan også være en fornuftig løsning ud fra en konkret  

 vurdering.
 Anvendelsen af foranstaltningen må som udgangspunkt bygge på barnets eller  

 den unges og forældremyndighedsindehaverens motivation til samarbejde.
 For at tilkendegive en vis alvor i myndighedernes opfattelse over for  

 barnet eller den unge og forældremyndighedsindehaveren kan beslutning om  

 foranstaltningen træffes uden samtykke efter forslagets § 34.
 Udgifter, der følger af de ovenfor nævnte anvisninger vedrørende barnet  

 eller den unge, vil kunne ydes i det omfang forsørgeren ikke selv har midler  

 dertil, jf. nr. 7.
 Ad nr. 2.
Denne foranstaltning tager primært sigte på ved forskellige former for  

 støtte i hjemmet (i praksis betegnet som »hjemme-hos« ordninger) at  

 sørge for at familien holdes samlet.
Afhængig af familiens behov er de  

 opgaver, der skal løses, mangeartede.
 Som eksempler på opgaver kan nævnes:
 at støtte familien i at strukturere hverdagen, at sørge for  

 at børnene kommer i skole, til idræt eller lignende, at støtte  

 forældrene i grænsesætning over for børnene, at motivere forældrene  

 til aktiviteter, og at støtte familien i kontakt til omgivelserne.
 Støtten kan ydes i meget varierende perioder fra nogle få måneder til  

 flere år, og tilstedeværelsen i familien kan variere fra flere timer dagligt  

 til et besøg 1-2 timer een gang om ugen eller hver 14. dag alt efter, hvor  

 stor en indsats en afhjælpning af problemerne må antages at kræve.
 Ad nr. 3.
 Familiebehandling eller anden lignende støtte over for hele familien kan  

 ydes i hjemmet, som ambulant behandling eller i form af barnets eller den  

 unges ophold i en dagforanstaltning.
 For så vidt angår familiebehandling ved døgnophold henvises til nr. 4, som  

 er omtalt nedenfor.
 Familiebehandling kan også tilbydes familien i tilknytning til, at barnet  

 eller den unge er anbragt uden for hjemmet, jf. nr. 10.
 Ad nr. 4.
Med denne bestemmelse skabes hjemmel til, at hele familien kan få ophold  

 uden for hjemmet.
Formålet med denne foranstaltning er at give familier et  

 tilbud, der er langt mindre indgribende end døgnanbringelse af barnet eller  

 den unge.
Principperne for familiebehandling, der er beskrevet ovenfor under  

 nr. 3, gør sig ligeledes gældende ved denne foranstaltning.
 Ad nr. 5.
 Med denne bestemmelse skabes en særlig hjemmel til aflastningsophold, der  

 efter gældende regler har henhørt under anbringelser uden for hjemmet efter  

 den gældende lovs § 33, stk. 1, nr. 3.
 Ad nr. 6.
 Denne foranstaltning svarer til den gældende bestemmelse i bistandslovens  

 § 33, stk. 1, nr. 2.
 Foranstaltningen skal som hidtil kunne iværksættes uden  

 forældremyndighedsindehaverens samtykke, jf. forslagets § 34.
 Foranstaltningen kræver i princippet ikke den unges samtykke, men  

 beskikkelse af en personlig rådgiver for en ung, der udtrykkelig modsætter  

 sig dette, vil dog som regel være udsigtsløst.
 Ad nr. 7.
 De udgifter, som efter den gældende bestemmelse i bistandslovens § 46 b,  

 stk. 1, 1. pkt., kan afholdes som følge af henstillinger og pålæg vedrørende  

 et barns pleje, uddannelse mv. vil kunne afholdes efter denne bestemmelse.  

 Tilsvarende gælder udgifter som følge af de øvrige under nr. 1-5 nævnte  

 foranstaltninger, f.eks. tilskud til hel eller delvis dækning af tabt  

 arbejdsfortjeneste som følge af familiebehandling iværksat efter nr. 3 og 4.
 Udgifterne kan ydes til forældremyndighedsindehaveren i det omfang, denne  

 ikke har midler til afholdelsen.
 Ad nr. 8.
 Bestemmelsen erstatter den gældende lovs § 46 c med den ændring, at  

 hjælpen ikke længere skal være trangsbestemt.
 Med den foreslåede bestemmelse kan økonomisk støtte tilbydes som en  

 formålsbestemt foranstaltning for at undgå en anbringelse eller fremme en  

 hjemgivelse samt til støtte for en stabil kontakt mellem forældre og børn  

 under en anbringelse uden for hjemmet.
Det er af væsentlig betydning, at støtten indgår som et led i en samlet  

 løsning af familiens problemer, og at støtten tilsigter at sætte familien i  

 stand til selv at klare sine vanskeligheder.
Bestemmelsen giver dog ikke  

 mulighed for at yde en familie hjælp til løbende forsørgelsesudgifter.
 Som eksempler på bestemmelsens anvendelsesmuligheder kan nævnes:
Hjælp til bedre bolig, f.eks. hjælp til istandsættelse, flytning og  

 indskud.
Sanering af gæld eller betaling af mindre anskaffelser som led i en  

 vejledning eller erhvervstilpasning.
Bestemmelsen vil medvirke til, at der skabes overblik over de udgifter,  

 der bruges i det forebyggende arbejde med børn og unge.
Der skabes samtidig  

 grundlag for en sammenlignelighed med udgifterne til en anbringelse uden for  

 hjemmet.
 Ad nr. 9.
Anbringelser på kost- og efterskole efter den gældende lovs § 33, stk. 1,  

 nr. 3, finder sted på grundlag af vidt forskellige behov hos børn og  

 forældre.
I en række tilfælde er barnets og forældrenes problemer af mindre  

 alvorligt indhold end det, der danner grundlag for en anbringelse uden for  

 hjemmet i traditionel forstand, men kombineret med et økonomisk behov for at  

 gennemføre et skoleophold.
 Den foreslåede bestemmelse giver hjemmel til at yde økonomisk støtte til  

 denne type ophold i det omfang, forsørgeren ikke selv har midler dertil.
 Der vil fortsat være tilfælde, hvor der er behov for, at et ophold på en  

 kost- eller efterskole sker som led i en anbringelse uden for hjemmet efter  

 nr. 10.
 Afgrænsningen må bero på, om der er behov for den opfølgning og hertil  

 hørende beslutningskompetence for kommunalbestyrelsen, som følger af en  

 beslutning om anbringelse uden for hjemmet.
 De beløb, der ydes til forældremyndighedsindehaveren efter nr. 7 - 9, er  

 skattefri for denne og påvirker ikke personfradraget.
 Ad nr. 10.
 Bestemmelsen giver hjemmel til at anbringe barnet eller den unge uden for  

 hjemmet og svarer således til den gældende bestemmelse i bistandslovens § 33,  

 stk. 1, nr. 3.
 En anbringelse uden for hjemmet skal vurderes i sammenhæng med de øvrige  

 foranstaltninger af forebyggende karakter nævnt i nr. 1-9. Der kan derfor  

 være behov for en kombination af foranstaltninger over for hele familien.
 Til § 34.
 Bestemmelsen afløser den gældende lovs § 34. Efter forslaget opretholdes  

 muligheden for at træffe beslutning om iværksættelse af visse  

 foranstaltninger, selv om indehaveren af forældremyndigheden ikke ønsker den  

 pågældende foranstaltning iværksat.
Ifølge udvalget kan værdien af en bestemmelse, som ikke kan gennemtvinges,  

 diskuteres.
Udvalget foreslog imidlertid en videreførelse af den gældende  

 lovs § 34, men fandt, at det burde fremgå tydeligere, under hvilke  

 betingelser bestemmelsen kan finde anvendelse.
Udvalget understregede  

 således, at bestemmelsen kun bør finde anvendelse, når det kan anses for  

 formålstjenligt at iværksætte en foranstaltning på trods af modstanden  

 fra indehaveren af forældremyndigheden.
Der skal således ifølge udvalget  

 foreligge forhold, der sandsynliggør, at der vil kunne opnås et positivt  

 resultat af foranstaltningen trods den udviste modstand.
Bestemmelsens anvendelsesområde er i forhold til den nugældende  

 bestemmelse præciseret derved, at det stilles som betingelse, at det - uanset  

 det manglende samtykke - skal være formålstjenligt at træffe beslutningen.  

 Herudover skal kravet i § 33, stk. 1, om, at foranstaltningen skal være af  

 væsentlig betydning af hensyn til et barns eller en ungs særlige behov for  

 støtte, være opfyldt.
Bestemmelsen foreslås endvidere begrænset til kun at  

 angå de foranstaltninger, som er nævnt i § 33, stk. 2, nr. 1 og 6.
 Foranstaltningen kan i princippet iværksættes uanset barnets eller den  

 unges modstand, men i forhold til større børn vil det normalt ikke være  

 hensigtsmæssigt at træffe beslutning imod deres protest.
En beslutning efter denne bestemmelse vil ikke kunne gennemtvinges, hvis  

 indehaveren af forældremyndigheden modsætter sig foranstaltningen.
Da der  

 således ikke er adgang til tvangsfuldbyrdelse, findes der ikke tilstrækkeligt  

 grundlag for at opretholde det nugældende krav om, at beslutningen skal  

 træffes i et møde i § 3-udvalget.
I stedet foreslås, at beslutningen træffes  

 i et møde i det udvalg, der i medfør af den sociale styrelseslovs § 2, stk.  

 2, behandler personsager på det pågældende sagsområde.
Kravet om, at  

 beslutningen skal træffes i et udvalgsmøde - eller i  

 magistratskommuner af vedkommende magistratsmedlem - er udtryk for et  

 delegationsforbud, og dette skulle give den fornødne sikring af forældrenes  

 retssikkerhed.
 Til § 35.
 Bestemmelsen afløser den gældende lovs § 123, stk. 1, og indeholder  

 følgende:
Stk. 1. de materielle kriterier for en tvangsmæssig anbringelse Stk. 2. en mulighed for at anbringe barnet eller den unge efter reglerne  

 om tvangsanbringelse, selv om der foreligger samtykke (hjemgivelsesforbehold) Stk. 3. en fravigelse af kriterierne i stk. 1 for så vidt angår en ung,  

 der er fyldt 15 år, og som selv erklærer sig enig i anbringelsen.
 Stk. 4 En udtrykkelig henvisning til reglerne om foreløbige beslutninger.
 Ad stk. 1:
I stk. 1 er der som foreslået af udvalget og med udgangspunkt i  

 den gældende praksis stillet forslag om en mere præcis beskrivelse af de  

 forhold i hjemmet og hos barnet eller den unge, som kan begrunde en  

 anbringelse uden forældremyndighedsindehaverens samtykke.
Begrundelsen  

 for at forkaste de nugældende kriterier samt de overvejelser, der ligger bag  

 forslaget, fremgår af betænkningens kap. 6, afsnit 1 (s. 70 ff).
I betænkningen (s. 75 f) foreslår udvalget, at det nuværende  

 »velfærd« erstattes af »alvorlig skade på sundhed eller  

 udvikling« Dette udtryk giver efter udvalgets opfattelse en langt mere  

 dækkende beskrivelse af det, der er behov for at beskytte - om nødvendigt  

 gennem en tvangsmæssig foranstaltning.
Udvalget har overvejet at benytte  

 ordet »helbred« i stedet for »sundhed«, men har fundet,  

 at »helbred« knyttede sig for snævert til fysiske/psykiske skader.  

 Ved at vælge ordet »sundhed« har udvalget ment at have fundet det  

 ord, der bedst angiver, at det handler om barnets almentilstand, hvori  

 helbredsmæssige forhold indgår.
Med brugen af »sundhed eller  

 udvikling« angives endvidere, at der skal tages hensyn til såvel barnets  

 øjeblikkelige tilstand som til dets fremtidige opvækstbetingelser.
Behovet  

 for at beskytte børn tilsiger, at der bør være mulighed for at gribe ind  

 inden det tidspunkt, hvor barnet er skadet i en grad, der gør det meget  

 vanskeligt at hjælpe det.
Det kan derfor ikke gøres til en betingelse for  

 tvangsfjernelse, at der kan konstateres en allerede indtruffet alvorlig  

 skade.
Udvalget foreslår derfor, at der i loven gives mulighed for  

 tvangsindgreb i tilfælde af risiko for alvorlig skade på sundhed eller  

 udvikling.
Dette er imidlertidig ikke tilstrækkeligt til at foretage et tvangsmæssigt  

 indgreb.
Løse formodninger om alvorlig skade på sundhed og udvikling bør ikke  

 kunne føre til tvangsindgreb.
Det må derfor kræves, at der foreligger en  

 »åbenbar risiko« for alvorlig skade.
Hermed sker der en  

 kvalificering af kravene til grundlaget for, at kriterierne anses for  

 opfyldte ved, at der kræves en åbenbar risiko for alvorlig skade på  

 barnets sundhed eller udvikling.
Åbenbar risiko for alvolig skade på barnets eller den unges sundhed eller  

 udvikling er således det centrale materielle kriterium for tvangsmæssig  

 anbringelse.
Herudover suppleres kriteriet ifølge udvalget med en udtømmende  

 opregning af de forhold i hjemmet eller hos barnet eller den unge, som kan  

 begrunde et tvangsmæssigt indgreb.
Opregningen i bestemmelsens litra 1) - 4) er udtømmende og har ifølge  

 udvalget til formål at beskrive de forhold i hjemmet eller hos barnet  

 og/eller forældrene, der kan begrunde en tvangsmæssig gennemførelse af en  

 anbringelse.
De under 1) - 4) opregnede forhold giver således ikke i sig selv  

 grundlag for en tvangsanbringelse.
Kun når de nævnte forhold fører til  

åbenbar risiko for alvorlig skade på barnets sundhed eller udvikling ,  

 og når problemerne ikke kan løses under barnets fortsatte ophold i hjemmet,  

 er betingelserne for tvangsanbringelse opfyldt.
Opregningen har imidlertid en selvstændig værdi ved at give en uddybning  

 (kvalificering) af de forhold, der kan bevirke at betingelserne for  

 tvangsanbringelse er opfyldt.
I forhold til forældrene giver det bestemmelsen  

 en mere oplysende karakter og kan medvirke til en mere ensartet praksis,  

 hvilket bidrager til styrkelse af retssikkerheden.
Derudover tvinger opregningen de besluttende myndigheder til udtrykkeligt  

 at angive, hvad årsagen er til, at der foreligger alvorlig risiko for  

 alvorlig skade på et barns sundhed eller udvikling.
Hermed vil det stille  

 øgede krav til begrundelsen af den afgørelse, der træffes.
 I betænkningen (kap. 6, afsnit 1.3, s. 79) understreges, at forslaget  

 først og fremmest skal ses som klarhedsskabende, idet den indholdsmæssige  

 beskrivelse følger den praksis, der er udviklet i Ankestyrelsen og  

 landsretterne på baggrund af den gældende bestemmelse i bistandslovens § 123,  

 stk. 1. Omformuleringen lægger således ifølge udvalget ikke op til en ændret  

 praksis på området.Vedrørende selve udformningen af opregningen i § 35, stk.  

 1, litra 1) - 4) anfører udvalget, at fastlæggelsen af disse forhold volder  

 vanskeligheder, da der på den ene side er behov for en rimelig præcis  

 angivelse, men på den anden side skal beskrivelsen være så dækkende, at den  

 giver mulighed for at gribe ind i netop de tilfælde, hvor der af hensyn til  

 barnet er behov for hjælp.
Ad litra 1) og 2) Som typiske situationer nævner udvalget mishandling eller andre alvorlige  

 overgreb, herunder seksuelle, samt svigtende omsorg, der dækker såvel  

 egentlig vanrøgt som utilstrækkelig opfyldelse af barnets basale behov for  

 f.eks. mad, undervisning eller behandling.
En særlig form for svigtende  

 omsorg kan bestå i en adfærd fra forældrenes side, der udelukkende er styret  

 af forældrenes behov, hvorved barnet udsættes for en ødelæggende omklamring,  

 der forhindrer det i at udvikle sig på normal vis. Årsagerne til, at et barn  

 udsættes for overgreb eller andre forhold, der udsætter det for skade på  

 sundhed eller udvikling, kan være forskellige, men vil ofte skyldes alvorlige  

 problemer hos forældrene i form af misbrug, sindslidelser eller svækket  

 åndelig og følelsesmæssig udvikling.
Disse forhold optræder ikke sjældent i  

 kombination med andre belastende faktorer, såsom eneansvar for barnet,  

 ustabile forhold, måske med skiftende partnere, svagt socialt netværk,  

 marginal arbejdsmarkedstilknytning, dårlig økonomi og manglende  

 forudsætninger for og tiltro til selv at kunne ændre sin situation.
Ad litra 3) Forskellig herfra er de tilfælde, hvor barnet selv udviser så betydelige  

 vanskeligheder, at indgreb er nødvendigt.
Her vil de konstaterede  

 vanskeligheder hos barnet i sig selv kunne begrunde indgrebet.
Det vil typisk  

 dreje sig om børn eller unge med misbrugsproblemer eller udtalte indlærings-  

 og skoleproblemer samt børn med kriminel adfærd. Årsagerne vil ofte hidrøre  

 fra forhold, der nævnes ovenfor, men dette er mindre afgørende - i relation  

 til opfyldelsen af betingelserne for et tvangsmæssigt indgreb - når der hos  

 barnet eller den unge kan konstateres de netop nævnte vanskeligheder.
Derimod  

 kan det naturligvis i behandlingsmæssigt øjemed være afgørende at få klarlagt  

 årsagerne til problemerne.
Ad litra 4) Vanskeligst at beskrive er den type af sager, hvor det er en samvirken af  

 faktorer, der udsætter barnet for en åbenbar risiko for alvorlig skade på  

 sundhed eller udvikling.
Der vil ofte være tale om en kombination af  

 utilstrækkelig omsorg og konstaterede problemer hos barnet eller den unge,  

 men ikke så udtalte, at de i sig selv kan begrunde et tvangsmæssigt indgreb.  

 Det karakteristiske for denne gruppe vil imidlertid være, at der hos barnet  

 kan påvises problemer af adfærdsmæssig, følelsesmæssig eller lignende art, og  

 at hjemmemiljøet er ude af stand til at bidrage til en løsning af barnets  

 problemer.
Selv om denne type sager er de sværeste at indkredse rent  

 sprogligt, har udvalget fundet det nødvendigt at medtage og afgrænse også  

 denne gruppe.
Alternativet ville ifølge udvalget være at indsætte en bred -  

 og dermed intetsigende - opsamlingsbestemmelse, men dette ville være i strid  

 med udvalgets ønske om i selve loven at give en så præcis beskrivelse som  

 muligt af de tilfælde, hvor der kan gribes ind med tvang.
 Det er yderligere en betingelse for at træffe beslutning om tvangsmæssig  

 anbringelse efter stk. 1, at det kan anses for godtgjort, at problemerne ikke  

 kan løses under barnets fortsatte ophold i hjemmet.
 Ad stk. 2:
Stk. 2 i forslaget er en videreførelse af bestemmelsen i pkt. 7 i  

 Socialministeriets cirkulære af 21. maj 1982 om hjælpeforanstaltninger uden  

 samtykke efter bistandsloven samt om adoption uden samtykke, hvori det  

 anføres, at afgørelsen bør træffes efter reglerne i afsnit VIII (kapitel 18)  

 i tilfælde, hvor der kan være tvivl om, hvorvidt forældrenes samtykke er  

 alvorlig ment, herunder om forældrene fuldt ud har forståelse for  

 retsvirkningerne heraf.
Samme behov for at træffe tvangsmæssig beslutning  

 uanset samtykke kan imidlertid foreligge i tilfælde, hvor forældrene ikke  

 forstår eller ikke vil erkende problemernes alvor.
Det afgørende kriterium for at anvende bestemmelsen er efter udvalgets  

 forslag, at hensynet til barnet eller den unge på afgørende måde taler  

 derfor.
Hermed tænkes på tilfælde, hvor det kan frygtes, at barnet straks vil  

 blive kræve hjemgivet, selv om der skønnes behov for en længerevarende  

 indsats over for barn og familie.
I øvrigt forudsætter anvendelsen af  

 bestemmelsen, at betingelserne i stk. 1 også er opfyldt.
For forældremyndighedsindehaveren er konsekvensen, at barnet ikke frit kan  

 hjemtages.
Derfor gælder de processuelle regler for en afgørelse efter stk. 1  

 fuldt ud ved en afgørelse efter forslagets stk. 2.
 Ad stk. 3:
I stk. 3 foreslås indført en adgang til at anbringe en ung, der er  

 fyldt 15 år, uden for hjemmet imod forældremyndighedsindehaverens protest,  

 når den unge selv ønsker det.
Betingelsen for at anvende bestemmelsen er, at  

 anbringelsen skal være af væsentlig betydning af hensyn til den unges særlige  

 behov.
Det er endvidere en betingelse, at problemerne ikke kan løses under  

 den unges fortsatte ophold i hjemmet.
Der er således tale om et lempeligere kriterium end angivet i stk. 1, idet  

 kriteriet i stk. 3 kun kan tages i anvendelse, når den unge, der er fyldt 15  

 år, selv er enig i anbringelsen.
Forældrenes retssikkerhed tilgodeses ved, at  

 en sådan beslutning kun kan gennemføres efter de processuelle regler, der  

 gælder for en tvangsmæssig afgørelse.
Den unge kan selv rette henvendelse om  

 anbringelse, men det er kommunalbestyrelsen, der afgør, om sagen skal  

 fremmes.
Det er forudsat, at bestemmelsen ikke har som formål at løse de  

 almindelige generationskonflikter, der opstår, når de unge gradvis frigør sig  

 fra forældrene.
På den anden side er der et antal tilfælde, hvor problemerne  

 i hjemmet er af en sådan karakter, at forældrene ikke bør kunne hindre  

 iværksættelsen af en i øvrigt velbegrundet foranstaltning, som den unge selv  

 ønsker iværksat.
Disse synspunkter er uddybet i betænkningens kap. 6, afsnit  

 10 (s. 201 ff).
 I stk. 4 foreslås i overensstemmelse med gældende ret en  

 udtrykkelig henvisning til, at beslutninger efter stk. 1 - 3 kan træffes  

 efter reglerne om foreløbige beslutninger, når betingelserne herfor er  

 opfyldt.
 Til § 35 a.
Bestemmelsen erstatter den gældende lovs § 123, stk. 2, og svarer  

 indholdsmæssigt til denne med visse ændringer.
Alle anbringelsessager vil  

 være sikret en regelmæssig opfølgning hver 6. måned, jf. forslagets § 66 f,  

 stk. 1. Reglen om genbehandling af de tvangsmæssigt gennemførte anbringelser  

 får derfor mindre betydning for den indholdsmæssige opfølgning af disse  

 sager.
Reglen om automatisk genbehandling foreslås imidlertid opretholdt som  

 en retssikkerhedsgaranti, men for at skabe ro i sagen i en periode fastsættes  

 der en anden frist end den, der følger af gældende ret.
Fristen for den  

 fornyede behandling skal således regnes fra den endelige afgørelse eller dom.  

 Der gives dog børne- og ungeudvalget og det kompetente ankeorgan mulighed for  

 at fastsætte en kortere frist for genbehandling.
Med henblik på de særlige situationer, hvor anbringelsen på forhånd må  

 forventes at blive af længere varighed, giver stk. 2 mulighed for, at  

 der undtagelsesvis af børne- og ungeudvalget kan fastsættes en længere frist  

 end 1 år for genbehandling af sagen.
Dette kan efter bestemmelsen finde sted,  

 hvis de forhold, der ligger til grund for afgørelsen, med stor sikkerhed må  

 antages at vedvare udover den normale 1 års periode, og hensynet til barnet  

 eller den unge på afgørende måde taler for, at fristen forlænges.
 Efter bestemmelsen har Ankestyrelsen og retten den samme adgang til at  

 beslutte en fristforlængelse.
Til § 35 b Bestemmelsen er ny, idet beslutning om iværksættelse af lægelig  

 behandling efter gældende ret er sket i form af en beslutning om anbringelse  

 efter § 123, stk. 1, og i tilslutning hertil er der truffet beslutning om  

 lægelig behandling.
Når baggrunden for at træffe en sådan beslutning  

 udelukkende er at sikre den lægelige behandling, hvorefter barnet straks kan  

 hjemgives, adskiller situationen, som beskrevet i betænkningens kap. 6,  

 afsnit 5.1 (s. 142 ff), sig markant fra tvangsmæssige anbringelser i øvrigt.  

 Udvalget foreslår derfor en adgang til i disse situationer at træffe en  

 beslutning, der alene omhandler gennemførelse af den nødvendige  

 lægeundersøgelse og/eller behandling.
Beslutningen indebærer således ikke en  

 anbringelse af barnet eller den unge.
Såfremt forældrenes modstand mod at lade barnet få fornøden lægebehandling  

 indgår som en del af et mere omfattende kompleks af overgreb eller manglende  

 omsorg for barnet eller den unge, bør der ikke træffes en beslutning efter  

 forslagets § 35 b, da denne bestemmelse alene giver adgang til at foranstalte  

 den lægelige behandling.
Modstanden mod lægebehandling vil imidlertid indgå  

 som et moment ved afgørelsen af, om der er behov for at træffe beslutning om  

 anbringelse uden for hjemmet om nødvendigt ved tvang efter forslagets § 35. I  

 tilslutning hertil vil kommunalbestyrelsen kunne træffe beslutning om  

 nødvendig lægebehandling, og en sådan beslutning vil i modsætning til  

 beslutninger efter forslagets § 35 b, ikke være begrænset til livstruende  

 eller invaliderende lidelser.
Anvendelsen af forslagets § 35 b forudsætter ligesom ved indlæggelse på  

 sygehus til undersøgelse efter forslagets § 32 d, at der foreligger  

 tilslutning fra den behandlende overlæge.
Som nævnt i bemærkningerne til  

 forslagets § 32 d er der imidlertid ikke fundet anledning til at lovfæste  

 dette.
Det bør endvidere oplyses fra sygehus eller behandlende læge, hvilken  

 behandling barnet har behov for, og hvilke konsekvenser det vil få, hvis  

 denne behandling undlades.
Det må i øvrigt formodes, at initiativet til en  

 beslutning efter forslagets § 35 b oftest vil udgå fra lægelig side,  

 eksempelvis i forbindelse med et behov for blodtransfusion i tilslutning til  

 anden behandling, som forældrene ikke modsætter sig.
Bestemmelsen giver kun adgang til at træffe beslutning om lægelig  

 undersøgelse eller behandling, hvis der foreligger en livstruende sygdom  

 eller en sygdom, der udsætter barnet for varig og betydelig invaliditet.  

 Vurderingen heraf vil i høj grad bero på den lægelige vurdering i hvert  

 enkelt tilfælde.
Udvalget er i betænkningen (s. 245) opmærksom på, at  

 afgrænsningen specielt i forhold til lidelser, der medfører varig og  

 betydelig invaliditet, kan være vanskelig.
Det har imidlertid været  

 afgørende, at der også i sidstnævnte tilfælde foreligger en situation, hvor  

 forældrenes ret til at træffe beslutning om barnets forhold må vige til  

 fordel for barnets eller den unges behov for nødvendig lægebehandling.
Bestemmelsen angår alene adgangen til at tilsidesætte modstand fra  

 indehaveren af forældremyndigheden.
Hvis barnet eller den unge modsætter sig  

 behandlingen, må det afgøres ud fra de retningslinjer, der i øvrigt gælder om  

 lægelig behandling imod patientens ønske.
I forhold til behandling på psykiatrisk afdeling gælder reglerne i lov om  

 tvang i psykiatrien.
De selvstændige rettigheder, der efter disse regler er  

 tillagt barnet eller den unge, kan ikke tilsidesættes ved en beslutning efter  

 forslagets § 35 b.
Derfor vil barnets eller den unges holdning til  

 indlæggelsen indgå som en væsentlig del af beslutningsgrundlaget.
 I stk. 2 foreslås en udtrykkelig henvisning til, at beslutningen  

 kan træffes efter reglerne i § 35 c om foreløbige beslutninger.
Til § 35 c Bestemmelsen afløser gældende lovs § 127. Adgangen til at træffe  

 foreløbige beslutninger foreslås opretholdt.
Efter forslaget kan der træffes  

 foreløbig beslutning om - brev- og telefonkontrol, jf. forslagets § 14, stk. 4, - gennemførelse af en undersøgelse, jf. forslagets § 32 d, - anbringelse uden for hjemmet, jf. forslagets § 35, - lægelig undersøgelse eller behandling, jf. forslagets § 35 b, - forbud mod flytning eller hjemtagelse fra privat familiepleje, jf.  

 forslagets § 65, stk. 4, og - afbrydelse af forbindelsen m.v., jf. forslagets § 67, stk. 3, 2. pkt.
Betingelsen for at træffe en foreløbig beslutning er, at beslutningen af  

 hensyn til barnet eller den unges øjeblikkelige behov ikke kan afvente  

 forelæggelse for det kompetente organ.
Herudover skal de materielle  

 betingelser i den bestemmelse, som den foreløbige beslutning angår, være  

 opfyldt.
 Det er ikke med den ændrede udformning tilsigtet at udvide adgangen til at  

 træffe foreløbige beslutninger.
 Kompetencen til at træffe den foreløbige beslutning er tillagt formanden  

 eller i dennes forfald næstformanden.
Stk. 2 svarer til gældende lovs § 127, stk. 1, 2. pkt., men det  

 tydeliggøres, at 24-timers fristen regnes fra iværksættelsen af den  

 foreløbige beslutning.
Dette er i overensstemmelse med forarbejderne til den  

 gældende lovs § 127, stk. 1, 2. pkt.
Af bemærkningerne (Folketingstidende  

 1981-82 (2. samling), tillæg A, sp. 416) fremgår, at forældremyndighedens  

 indehaver skal have meddelelse inden 24 timer efter, at afgørelsen er ført ud  

 i livet.
 Hvis beslutningen ikke kan iværksættes, fordi barnet holdes skjult, regnes  

 fristen fra det tidspunkt, hvor kommunalbestyrelsen tager skridt til at  

 iværksætte beslutningen, f.eks. ved at bede politiet eftersøge barnet.
Stk. 3 svarer til den gældende lovs § 127, stk. 2, 1. pkt., men  

 med angivelse af, at 7-dages fristen for forelæggelsen for børne-og  

 ungeudvalget også regnes fra iværksættelsen, jf. ovenfor.
Med 7 dage menes  

 som hidtil kalenderdage.
En foreløbig beslutning truffet af formanden (eller  

 næstformanden) skal altid forelægges til godkendelse, uanset om  

 foranstaltningen er ophørt.
Stk. 4 afløser gældende lovs § 127, stk. 2, 2. pkt.
Det  

 tydeliggøres hermed, at en foreløbig beslutning har gyldighed i 1 måned fra  

 godkendelsen i udvalget.
I dette tilfælde beregnes fristen fra beslutningen  

 om godkendelsen.
I de tilfælde, hvor foranstaltningen er ophørt inden udløbet af fristen i  

 stk. 4, kræves der ikke fornyet forelæggelse for udvalget.
I så fald vil  

 godkendelsen efter 7 dage være den endelige beslutning og vil som følge heraf  

 kunne ankes, jf. nedenfor.
Da formålet med at kræve sagen forelagt på ny er  

 at tage stilling til barnets eller den unges fremtidige forhold, er der ikke  

 grundlag for at kræve forelæggelse af sagen, hvis foranstaltningen er ophørt.
 Der er 2 væsentlige undtagelser til bestemmelsen om gyldighedsperioden for  

 en foreløbig beslutning.
For det første beslutning om undersøgelse efter forslagets § 32 d,  

 hvor undersøgelsen skal være afsluttet inden 2 måneder fra beslutningen.
Da  

 undersøgelsen netop har til formål at tilvejebringe et grundlag for en  

 beslutning om, hvilke foranstaltninger der er behov for, er der ikke grundlag  

 for at kræve forelæggelse for børne- og ungeudvalget efter 1 måned.
For det andet forbud mod flytning eller hjemtagelse fra privat  

 familiepleje.
En sådan beslutning ændrer ikke, at der fortsat er tale om et  

 privat plejeforhold.
Der vil derfor ikke skulle ske en opfølgning af sagen  

 med hensyn til fremtidige foranstaltninger.
Kun i de tilfælde, hvor  

 kommunalbestyrelsen i tilslutning til hjemtagelsesforbudet finder, at der er  

 behov for egentlige foranstaltninger, vil der skulle ske fornyet behandling.
Udvalget foreslår, at der genindføres en ankeadgang for foreløbige  

 beslutninger, jf. forslagets § 127. I det omfang, der ikke skal ske  

 forelæggelse efter 1 måned, er dette en selvfølge, men udvalget har også  

 ment, at indehaveren af forældremyndigheden har et berettiget krav på at få  

 prøvet grundlaget for den foreløbige beslutning i de tilfælde, hvor der  

 træffes endelig beslutning.
For at undgå at sagen behandles flere steder  

 samtidig er det fastsat, at klagen over den foreløbige afgørelse ikke kan  

 behandles i Ankestyrelsen, sålænge der verserer en sag efter forslagets § 35  

 ved udvalget, jf. bemærkningerne til forslagets § 127.
Stk. 5 svarer til § 127, stk. 3, i den gældende lov.
Derudover  

 foreslås i overensstemmelse med udvalgets anbefaling indført en hjemmel for  

 styrelseschefen til undtagelsesvis at bestemme, at beslutningen skal  

 godkendes i Ankestyrelsen inden for 7-dages fristen i stk. 3, jf.  

 betænkningens kap. 6, afsnit 6.4 (s. 162 f).
Til § 36 Bestemmelsen, der er ny, omhandler i stk. 1 grundlaget for  

 hjælpeforanstaltningers ophør.
Hermed lovfæstes det grundlæggende, men hidtil  

 i loven uomtalte princip, at en hjælpeforanstaltning skal ophøre, når dens  

 formål er opnået, eller når foranstaltningen ikke længere er formålstjenlig.  

 Det fastslås endvidere, at en hjælpeforanstaltning for børn og unge skal  

 ophøre, når den unge fylder 18 år. 18-års alderen udgør dog ikke en absolut  

 grænse for indsatsen, jf. bestemmelsens stk. 2.
Det præciseres, at det er kommunalbestyrelsen, der har kompetencen til at  

 træffe beslutning om hjemgivelse, når et barn eller en ung er anbragt uden  

 for hjemmet uden samtykke.
Beslutning om, at et barn eller en ung, der er  

 anbragt uden samtykke, ikke kan hjemgives skal dog træffes af børne-  

 og ungeudvalget.
Nægtet hjemgivelse forudsætter, at betingelserne for at  

 opretholde den tvangsmæssige anbringelse fortsat er til stede, jf. forslagets  

 § 35. Sagen må derfor forelægges til afgørelse i børne- og ungeudvalget, hvis  

 en begæring om hjemgivelse ikke kan imødekommes.
De parter, der kan fremsætte  

 en begæring om hjemgivelse, er forældremyndighedens indehaver og den unge,  

 der er fyldt 15 år.
Praksis viser, at der er behov for at kunne støtte unge ud over det 18. år  

 med de hjælpeforanstaltninger, som retter sig mod børn og unge.
Det findes på  

 den anden side ikke hensigtsmæssigt at kunne støtte en person efter  

 børnereglerne uanset pågældendes alder, sådan som de gældende regler giver  

 mulighed for.
Der foreslås derfor i stk. 2 en mulighed for at udstrække  

 anvendelsen af visse af hjælpeforanstaltningerne for børn og unge til det 20.  

 år, hvis den unge er indforstået hermed.
Efter forslaget skal således  

 foranstaltninger i form af en personlig rådgiver eller døgnophold i  

 institution, plejefamilie eller andet egnet opholdssted kunne opretholdes,  

 indtil den unge fylder 20 år.
 Med hensyn til muligheden for at iværksætte særlig støtte til unge, der er  

 fyldt 18 år, henvises til bemærkningerne nedenfor til forslagets § 68 a.
Til § 36 a Bestemmelsen viderefører den gældende lovs § 35 med en tydeliggørelse af,  

 at det alene er Den Sociale Ankestyrelse, der har adgang til at træffe  

 beslutning om tvangsmæssig iværksættelse af foranstaltninger.
Der er tale om en ex officio beføjelse for såvel det sociale ankenævn som  

 Ankestyrelse.
Det vil sige, at der ikke nødvendigvis skal foreligge en  

 henvendelse om indgriben, selv om dette vil være det almindeligste.
Der er  

 ingen begrænsning med hensyn til, hvem der kan rette henvendelse om  

 iværksættelse af undersøgelse eller foranstaltninger.
Eksempelvis vil et barn  

 eller en ung kunne henvende sig.
Ankestyrelsen og det sociale ankenævn afgør  

 selv, om henvendelsen skal realitetsbehandles.
 For så vidt angår styrelseschefens adgang til at træffe beslutning om  

 iværksættelse af foreløbige foranstaltninger henvises til betænkningens kap.  

 6, afsnit 6 (s. 162 f) samt bemærkningerne til forslagets § 35 c.
Til § 36 b Bestemmelsen svarer til den gældende lovs § 126, stk. 4.  

 Kommunalbestyrelsen har ansvaret for beslutningens gennemførelse, og kan  

 herunder beslutte, om der skal søges bistand fra politiet til gennemførelsen  

 af beslutningen.
Til nr. 6 Til § 46 b Bestemmelsen afløser den gældende lovs § 46 b, stk. 1, 2. pkt.
I forhold til den gældende lovs § 46 b, stk. 1, 2. pkt., er bestemmelsens  

 anvendelsesområde udvidet, idet der med den foreslåede tilføjelse til  

 bestemmelsen vil kunne ydes hjælp, selv om der ikke foreligger en samværsret.  

 Hermed vil der kunne ydes hjælp til den af forældrene, der fortsat har del i  

 forældremyndigheden i medfør af myndighedslovens §§ 9 og 11, men ikke har  

 barnet hos sig.
Hjælp efter denne bestemmelse vil som hidtil være betinget  

 af, at ansøgeren ikke selv har midler til at afholde udgiften.
 Muligheden efter den gældende lovs § 46 b, stk. 1, 1. pkt. for at yde  

 økonomisk hjælp i tilslutning til foranstaltninger foreslås, jf. forslagets §  

 33, stk. 2, indsat i opregningen af foranstaltningerne, jf. betænkningens  

 kap. 6, afsnit 2 (s. 88), samt bemærkningerne til forslagets § 33.
Til nr. 7 Til § 46 c.
 Den gældende lovs § 46 c afløses af forslagets § 33, stk. 2, nr. 8,  

 hvortil henvises.
 Som ny § 46 c foreslås indsat en hjemmel til at udbetale økonomisk hjælp i  

 de forholdsvis få tilfælde, hvor forældremyndigheden ved  

 forældremyndighedsindehaverens død tillægges en anden eller andre, der ikke  

 har forsørgelsespligt over for barnet.
Hjælpen ydes efter en konkret vurdering af udgifterne ved barnets  

 forsørgelse.
Hjælp ydes kun i de tilfælde, hvor barnets indtægter, herunder  

 det særlige børnetilskud efter § 4, stk. 2, i børnetilskudsloven, ikke er  

 tilstrækkelige til at dække udgifterne ved barnets forsørgelse.
Hjælpen ydes  

 uafhængigt af indtægterne hos den, der har fået tillagt forældremyndigheden.
Til nr. 8 Til § 65 Bestemmelsen erstatter den gældende lovs § 65, bortset fra stk. 3, og §  

 124, idet der foreslås en forenkling af reglerne udover det der foreslås i  

 betænkningen (kap. 6, afsnit 12, side 207).
I stk. 1 foreslås en forenkling af reglerne om privat familiepleje,  

 når opholdet forventes at være af kortere varighed.
Efter forslaget kræves  

 der kun plejetilladelse, når børn under 14 år modtages i privat familiepleje  

 i en sammenhængende periode udover 3 måneder.
Derved bortfalder kravet om  

 plejetilladelse for en række korterevarende ophold, som typisk drejer sig om  

 ferieophold eller ophold hos pårørende, fx bedsteforældre eller søskende i  

 forbindelse med sygdom eller anden midlertidig forhindring hos forældrene.
Efter forslaget opretholdes kravet om plejetilladelse derimod, hvis  

 opholdet fra starten må forventes - eller senere viser sig - at strække sig  

 udover en sammenhængende periode på 3 måneder.
Det samme gælder, hvis  

 plejeforholdet ved udløbet de 3 måneder ikke er ophørt.
Hensynet til barnet  

 tilsiger, at der ved længerevarende ophold hos andre end forældrene må være  

 en sikkerhed for at opholdet er til gavn for barnet.
Opretholdelsen af kravet  

 om plejetilladelse ved længerevarende, privat etablerede plejeforhold sikrer  

 også imod »adoptionslignende« plejeforhold uden at de særlige  

 godkendelsesregler herom er opfyldt.
Der er ikke fundet grundlag for at opretholde forbudet mod at have flere  

 end 4 børn i pleje.
Det overlades herved til det lokale skøn at afgøre, hvor  

 mange børn det vil være forsvarligt at have i en privat familiepleje.
Det er  

 heller ikke fundet nødvendigt at opretholde den særlige forpligtelse, som de  

 gældende regler pålægger kommunalbestyrelsen, til at føre tilsyn med  

 forholdene i plejehjemmet.
Det findes tilstrækkeligt, at de børn, der har  

 ophold i en privat familiepleje, er undergivet det tilsyn, som  

 kommunalbestyrelsen skal føre med alle børn og unge i kommunen, jf.  

 forslagets § 32.
 Stk. 2 svarer med redaktionelle ændringer til den gældende lovs §  

 65, stk. 2.
Stk. 3 svarer til den gældende lovs § 65, stk. 4, med den  

 modifikation, at det efter forslaget alene er forældremyndighedens indehaver,  

 der pålægges pligten til at sikre sig, at plejetilladelsen er udstedt.
Dette  

 skal ses på baggrund af, at det normalt vil være forældremyndighedens  

 indehaver, der tager initiativet til et privat plejeforholds etablering.
I stk. 4 samles reglerne i den gældende lovs § 65, stk. 6, og §  

 124, stk. 1, om forbud mod flytning og hjemtagelse fra en privat familiepleje  

 til een regel, der dækker begge situationer.
Som udgangspunkt må den  

 indehaver af forældremyndigheden, der har placeret sit barn i en privat  

 familiepleje, også have adgang til at hjemtage barnet eller flytte barnet til  

 en anden familiepleje uden yderligere formaliteter.
Der er dog et behov for beskyttelse af barnet eller den unge, som måske i  

 en længere årrække har haft ophold hos plejeforældrene.
Efter forslaget skal  

 der derfor kunne træffes beslutning om, at barnet eller den unge ikke må  

 flyttes eller hjemtages fra en privat familiepleje, hvis det må antages at  

 skade barnet eller den unge.
Med det valgte kriterium tilstræbes en  

 formulering, der er i overensstemmelse med gældende praksis.
Begæring om nedlæggelse af forbud mod flytning eller hjemtagelse skal  

 kunne fremsættes af plejeforældrene og barnet eller den unge.
Der er ikke  

 fastsat nogen aldersgrænse for den initiativret, der herved tillægges barnet  

 eller den unge.
Efter forslaget bliver der kun tale om at træffe beslutning i  

 en flytte- eller hjemtagelsessituation, hvis der foreligger en begæring fra  

 en af de nævnte parter.
Den nugældende bestemmelse i § 65, stk. 7, hvorefter  

 det er kommunalbestyrelsen, der træffer afgørelse om flytning fra en  

 familiepleje efter 2 års ophold, hvis der er enighed mellem samtlige berørte  

 parter, herunder barnet, hvis det er fyldt 12 år, bliver derfor overflødig og  

 udgår.
Kompetencen til at træffe beslutning om forbud mod flytning eller  

 hjemtagelse er i modsætning til de gældende bestemmelser efter forslaget  

 tillagt børne- og ungeudvalget i forældremyndighedsindehaverens  

 opholdskommune.
Det er hermed hensigten at søge sikret, at det samtidig kan  

 overvejes, om der er grundlag for en eventuel opfølgning af sagen hos de  

 myndigheder, der i givet fald vil kunne træffe beslutning om iværksættelse af  

 hjælpeforanstaltninger over for barnet eller den unge.
 Der stilles dog af hensyn til en helhedsvurdering af situationen krav om  

 en obligatorisk høring af plejeforældrenes opholdskommune forud for  

 beslutningen.
 Reglen om forbud mod flytning og hjemtagelse er som nævnt en  

 beskyttelsesregel for plejebarnet (eller den unge) og skal derfor gælde for  

 børn eller unge op til det 18. år.
 Stk. 5 henviser udtrykkeligt til muligheden for at træffe en  

 beslutning om forbud mod flytning eller hjemtagelse efter reglerne om  

 foreløbige beslutninger.
I stk. 6 fastsættes, at reglerne om privat familiepleje ikke gælder  

 i de tilfælde, hvor barnet tager ophold hos den af forældrene, der ikke har  

 del i forældremyndigheden.
Det findes ikke i overensstemmelse med nutidens  

 samlivsformer at lade disse situationer være omfattet af reglerne om privat  

 familiepleje.
Til § 65 a Bestemmelsen svarer til den gældende lovs § 65, stk. 3, men er af  

 systematiske grunde udskilt til en særlig paragraf, da den omfatter private  

 døgnplejehjem, dvs. hjem af mere institutionslignende karakter, men som  

 drives af private uden overenskomst eller offentlig støtte.
Efter forslaget  

 skal tilladelsen dog gives af kommunalbestyrelsen.
Tilladelsen gives til en  

 bestemt person som leder og for bestemte lokaler.
Der kan ligeledes  

 fastsættes særlige begrænsninger for tilladelsens omfang, fx med hensyn til  

 tilsyn, ledelse og bygningsmæssige forhold.
Til nr. 9 Til § 66 Bestemmelsen i stk. 1 erstatter den gældende lovs § 66, stk. 1 og  

 stk. 2. Efter forslaget overgår beføjelsen til at godkende opholdssteder for  

 børn og unge, der modtager flere end 4 personer, fra amtsrådet til  

 kommunalbestyrelsen.
Forpligtelsen til at godkende døgnopholdsforanstaltninger uden for det  

 amtskommunale institutionsområde påhviler således i alle tilfælde den  

 stedlige kommunalbestyrelse.
Med godkendelsesbeføjelsen følger en  

 forpligtelse til at føre et almindeligt tilsyn med godkendte opholdssteder.
Det forudsættes, at kommunen ved godkendelse af opholdssteder, der  

 modtager flere end 4 personer, altså de institutionslignende  

 foranstaltninger, i fornødent omfang indhenter sagkyndig bistand fra  

 amtskommunen.
Det forudsættes ligeledes, at der sker en orientering af  

 amtskommunen om meddelte godkendelser af hensyn til amtskommunens planlægning  

 af institutionsområdet, og således at der fortsat er mulighed for at  

 udarbejde regionale oversigter over samtlige anbringelsesmuligheder.
 Efter forslaget bibeholdes muligheden for, at de sociale myndigheder kan  

 anvende anbringelsessteder, der er godkendt af andre myndigheder, fx af  

 Undervisningsministeriet for så vidt angår kostskoler og efterskoler.
 Stk. 2 svarer til den gældende lovs § 66, stk. 3.
Til § 66 a Bestemmelsen svarer i det væsentlige til den gældende lovs § 66, stk. 5  

 og 6.
Til § 66 b Bestemmelsen, der er ny, opstiller særlige krav til kommunalbestyrelsens  

 videre behandling af en sag i de tilfælde, hvor kommunalbestyrelsens  

 undersøgelse har ført til, at den mest formålstjenlige foranstaltning må  

 anses at være en anbringelse uden for hjemmet.
Dette gælder, hvadenten  

 anbringelsen sker med samtykke eller iværksættes tvangsmæssigt efter  

 forslagets § 35.
I stk. 1 fastsættes, at der skal udarbejdes en plan for barnets  

 eller den unges ophold, forinden der træffes beslutning om at anbringe barnet  

 eller den unge uden for hjemmet.
Udarbejdelse af en plan skal tjene til at  

 gøre kommunernes overvejelser mere målrettede og systematiske, end det ofte  

 er tilfældet i dag, og kravet om planlægning af indsatsen, før denne  

 iværksættes, antages at kunne bidrage til en kontinuitet i børnesagerne, som  

 i praksis ofte har været efterlyst.
I stk. 2 opregnes de elementer, som planen i alle tilfælde skal  

 indeholde en beskrivelse af.
Planen skal ikke indeholde en detailleret  

 tilrettelæggelse af de mere praktiske forhold vedrørende anbringelsen, men  

 skal præcisere de overordnede forhold vedrørende barnet eller den unge.
Uanset om anbringelsen er frivillig eller sker tvangsmæssigt, er planens  

 centrale element angivelsen af formålet med anbringelsen.
For en frivillig  

 anbringelse efter forslagets § 33, stk. 2, nr. 10, er angivelsen af formålet  

 tillige knyttet til bestemmelsen i forslagets § 66 c om det informerede  

 samtykke, idet det heri fastsættes, at samtykke fra forældremyndighedens  

 indehaver og den unge, der er fyldt 15 år, skal omfatte formålet med  

 anbringelsen.
Det må således beskrives, hvad der ønskes opnået med  

 anbringelsen uden for hjemmet, dvs. hvordan og hvorfor en anbringelse må  

 anses for at kunne løse de problemer og vanskeligheder hos barnet og den  

 unge, som undersøgelsen har klarlagt.
Planen skal tillige angive anbringelsens forventede varighed.
Det kan i  

 praksis være vanskeligt at angive tidsperspektivet ved en anbringelse, men  

 det må anses for vigtigt, at det konkret overvejes, hvilken tid opnåelse af  

 formålet må anses at kræve, og at forældrene får kendskab til resultatet af  

 disse overvejelser.
Varigheden vil være et væsentligt forhold for forældrene  

 ved enhver anbringelse.
Planen skal herudover tage stilling til de særlige forhold vedrørende  

 barnets eller den unges pleje, behandling, uddannelse m.v., som den konkrete  

 situation giver anledning til.
Det bør tillige beskrives, hvilken type af de  

 forskellige opholdssteder - døgninstitution, familiepleje, socialpædagogisk  

 kollektiv m.fl. - der menes egnet til at klare barnets eller den unges  

 problemer.
Kan det forudses, at der vil blive tale om successiv anvendelse af  

 forskellige typer af opholdssteder, bør beskrivelsen omfatte dette forhold.
Endelig skal planen angive, hvilke foranstaltninger der eventuelt påtænkes  

 iværksat til støtte for familien, mens barnet eller den unge er anbragt uden  

 for hjemmet og i tiden derefter.
Dette krav skal ses på baggrund af den store  

 betydning, som en helhedsorienteret indsats omfattende både barnet eller den  

 unge og familien må antages at have, og som der i fremtiden bør satses på.
Behovet for en anbringelse på frivilligt grundlag kan opstå så akut, at  

 det ville være i modstrid med formålet med anbringelsen at lade denne afvente  

 udarbejdelse af en plan.
Efter bestemmelsens stk. 3 skal det i sådanne  

 tilfælde være tilstrækkeligt med en kortfattet angivelse af formålet med  

 anbringelsen.
Kommunalbestyrelsen skal da så hurtigt som muligt opstille en  

 egentlig plan.
Ved en akut anbringelse bør en sådan efterfølgende plan  

 normalt foreligge senest 14 dage efter anbringelsen.
For foreløbige  

 anbringelser uden samtykke gælder der særlige regler med hensyn til  

 frister, jf. nærmere forslagets § 35 c.
Til § 66 c Bestemmelsen er ny og betyder, at der i loven opstilles kvalitative krav  

 til samtykket.
Begrundelsen for forslaget er uddybet i betænkningens kap. 6,  

 afsnit 7 (s. 167 ff).
Henvisningen til forslagets § 66 b indebærer ikke, at der skal foreligge  

 samtykke til samtlige elementer i planen.
Derimod skal planen beskrive  

 formålet, og denne beskrivelse danner grundlaget for afgivelsen af samtykket  

 fra indehaveren af forældremyndigheden og tillige fra den unge, når denne er  

 fyldt 15 år.
Til § 66 d Bestemmelsens stk. 1 afløser med visse redaktionelle ændringer den  

 gældende lovs § 33, stk. 4, og § 66, stk. 4, idet bestemmelserne om  

 amtsrådets vejledning mv. er udskilt til en særskilt bestemmelse i forslagets  

 § 66 e.
Som en konsekvens af den plan, der skal udarbejdes, både når anbringelsen  

 sker på frivilligt og på tvangsmæssigt grundlag, fremgår det direkte, at  

 kommunalbestyrelsens valg af opholdssted skal træffes i overensstemmelse med  

 planen.
Valget af det konkrete opholdssted skal ske ud fra, hvad der giver de  

 bedste betingelser for opfyldelsen af formålet med anbringelsen.
Afhængig af  

 dette formål bør muligheden for at vælge eventuel familie f.eks.  

 bedsteforældre som opholdssted indgå i overvejelserne.
Vedrørende ændring af  

 opholdssted gælder reglen i stk. 2, jf. nærmere bemærkningerne hertil.
 Retten til at bestemme over en række personlige forhold vedrørende barnet  

 eller den unge vil også under en anbringelse tilkomme forældremyndighedens  

 indehaver.
 Det præciseres i bestemmelsen, at de beslutninger, som kommunalbestyrelsen  

 har kompetence til at træffe vedrørende barnets eller den unges forhold under  

 opholdet uden for hjemmet, skal angå forhold, som det under hensyn til  

 formålet med anbringelsen må anses for nødvendigt at træffe bestemmelse om.
 Afgrænsningen mellem forældrenes og kommunalbestyrelsens kompetence til at  

 træffe bestemmelse over barnet eller den unge under opholdet uden for hjemmet  

 ligger således i formålet med anbringelsen.
De beslutninger, som kommunalbestyrelsen kan komme til at træffe, kan angå  

 såvel forhold, som udtrykkeligt er omhandlet i planen som forhold, der er nye  

 eller uomtalte.
En række praktiske spørgsmål om barnets eller den unges  

 dagligdag kan ligeledes nødvendiggøre en egentlig beslutning fra  

 kommunalbestyrelsens side, såfremt der opstår konflikter med forældrene om  

 disse spørgsmål.
Særligt skal nævnes, at kommunalbestyrelsen om nødvendigt kan træffe  

 beslutning om lægebehandling af barnet eller den unge, herunder træffe  

 beslutning om indlæggelse til behandling på sygehus, såvel på somatisk som på  

 psykiatrisk afdeling.
Sådanne beslutninger bør dog så vidt muligt træffes i  

 forståelse med forældrene.
Et særligt problem er, hvorledes kommunalbestyrelsen skal forholde sig til  

 et ønske om at få barnet undersøgt af læge, psykolog eller anden sagkyndig,  

 mens barnet er anbragt uden for hjemmet.
Spørgsmålet er således rejst af  

 Folketingets Ombudsmand over for socialministeren og Folketingets retsudvalg  

 (1990, side 253, 15-16), idet Ombudsmanden på baggrund af en konkret sag har  

 forudsat, at det overvejes, hvorvidt der er anledning til lovgivningsmæssigt  

 eller administrativt at præcisere de bestemmelser, der vedrører det generelle  

 spørgsmål om forældres retsstilling under en tvangsfjernelse af deres børn.
 Som nævnt i betænkningens kap. 6, afsnit 8.1 (s. 171 ff) vil indehaveren  

 af forældremyndigheden bevare retten efter myndighedslovens § 7 til at træffe  

 bestemmelse vedrørende barnets forhold, men kommunalbestyrelsen må under  

 hensyn til formålet med anbringelsen tillægges kompetence til at træffe  

 beslutninger vedrørende barnets eller den unges forhold.
Forældrene vil derfor som udgangspunkt kunne anmode om at få barnet  

 undersøgt for egen regning hos en læge, psykolog eller anden sagkyndig, som  

 de selv vælger.
Beslutningen om, hvorvidt anmodningen kan efterkommes, må  

 træffes ud fra en vurdering af, om tungtvejende modstående hensyn gør sig  

 gældende.
Disse hensyn må vurderes i forhold til formålet med anbringelsen  

 samt en eventuel risiko for, at den påtænkte undersøgelse kan volde barnet  

 eller den unge skade.
Hvis forældrenes anmodning afslås, vil beslutningen  

 herom kunne indbringes for det sociale ankenævn, jf. forslagets § 67 a.
Bestemmelsen i stk. 2 , der er ny, fastsætter den særlige  

 procedure, der skal gælde for beslutninger om ændring af barnets eller den  

 unges opholdssted.
Bestemmelsen gælder både de tilfælde, hvor der er givet  

 samtykke til anbringelsen, og de tilfælde, hvor anbringelsen er gennemført  

 tvangsmæssigt.
 At en ændring af barnets eller den unges opholdssted er udskilt til  

 behandling efter en særlig procedure skal ses på baggrund af, at en  

 beslutning om ændret opholdssted ofte af forældrene vil føles som en meget  

 indgribende afgørelse.
 Efter forslaget vil en beslutning om ændring af opholdsstedet kun kunne  

 træffes, hvis der foreligger samtykke hertil fra forældremyndighedens  

 indehaver og den unge, der er fyldt 15 år, eller ved at beslutningen træffes  

 efter forslagets § 35.
Kan samtykke ikke opnås, må en beslutning om ændring af opholdsstedet  

 således træffes efter reglerne om tvangsmæssig gennemførelse af  

 foranstaltninger.
Flytningen kan ikke iværksættes, før en beslutning herom  

 foreligger.
Er behovet for en flytning så akut, at den ikke kan afvente en  

 behandling efter reglerne om tvangsmæssig gennemførelse af foranstaltninger,  

 vil en beslutning efter forslagets § 35 eventuelt kunne træffes som en  

 foreløbig beslutning efter reglerne herom.
 En beslutning om ændring af opholdsstedet, der træffes af børne- og  

 ungeudvalget, vil kunne indbringes for Ankestyrelsen og landsretten i medfør  

 af de almindelige klagebestemmelser for afgørelser efter forslagets § 35.
Den særlige procedure i forslagets § 66 d, stk. 2, finder kun anvendelse  

 på de egentlige flyttesituationer, hvor ændringen af opholdsstedet er bestemt  

 af det formål, der søges opnået ved anbringelsen.
Bestemmelsen omfatter  

 således ikke de flytninger, der nødvendiggøres af udefra kommende  

 begivenheder, såsom lukning af døgninstitution eller plejefamiliens ophør som  

 plejefamilie.
Indlæggelse af barnet eller den unge på sygehus er heller ikke  

 en ændring af opholdsstedet i bestemmelsens forstand, selv om der er tale om  

 en fysisk flytning af barnet eller den unge.
Til § 66 e Ændringen er af redaktionel karakter, jf. bemærkningerne ovenfor til  

 forslagets § 66 d.
Til § 66 f Efter stk. 1 skal der senest 3 måneder efter anbringelsen ske en  

 vurdering af planen, jf. § 66 b, med henblik på eventuel revision af denne.  

 Den relativ korte tidsfrist for en fornyet vurdering af planen skal ses på  

 baggrund af, at selve anbringelsen vil være en radikal ændring i barnets  

 eller den unges tilværelse, som kan medføre, at nye eller ændrede behov viser  

 sig med deraf følgende krav til indsatsen.
 I den efterfølgende periode skal der ske en vurdering af planen med højst  

 6 måneders mellemrum.
Viser der sig behov for en revision af planen, må forældrene medinddrages,  

 og en beslutning om revision skal så vidt muligt træffes i forståelse med  

 forældremyndighedens indehaver og barnet eller den unge.
Spørgsmål om ændring  

 af planen kan også rejses af forældremyndighedens indehaver eller den unge,  

 der er fyldt 15 år.
Kompetencen til at træffe beslutning om ændring af planen  

 tilkommer kommunalbestyrelsen.
 Bestemmelsens stk. 2 svarer til den gældende lovs § 33, stk. 5. Dog  

 er pligten til at underrette den stedlige amtskommune udgået, jf. forslaget  

 til § 66.
Til § 67 Bestemmelsen erstatter reglerne i den gældende lovs § 67 om opretholdelse  

 af forbindelsen mellem barnet og dets hjem under anbringelsen og reglerne om  

 afbrydelse af barnets forbindelse med forældremyndighedens indehaver.
I stk. 1 fastslås det direkte i loven, at der er en ret til samvær  

 og kontakt mellem forældrene og barnet eller den unge under anbringelsen uden  

 for hjemmet.
Ret til samvær omfatter både en ret for forældrene til at besøge  

 barnet eller den unge og en ret til, at barnet eller den unge kan besøge  

 forældrene.
Ret til kontakt omfatter også brev- og telefonkontakt.
Udtrykket  

 forældrene dækker både forældremyndighedens indehaver og den af forældrene,  

 der ikke har del i forældremyndigheden, men som har en samværsret, der enten  

 er aftalt mellem forældrene eller er fastsat af statsamtet.
Det pålægges kommunalbestyrelsen at sørge for, at forbindelsen mellem  

 forældrene og barnet eller den unge holdes ved lige.
Denne aktive  

 forpligtelse for kommunalbestyrelsen vil især få betydning, når det drejer  

 sig om problemfyldte og svage forældre.
En samværsret, der er fastsat af statsamtet i medfør af §§ 24 og 25 i  

 myndighedsloven, for den af forældrene, der ikke har del i  

 forældremyndigheden, opretholdes under barnets eller den unges anbringelse  

 uden for hjemmet.
Statsamtets adgang til efter myndighedsloven at fastsætte  

 eller ændre samvær berøres ikke af anbringelsen.
 Efter bistandsloven kan der imidlertid, hvis betingelserne i stk. 2-4 er  

 opfyldt, træffes beslutning om at regulere eller midlertidigt ophæve den af  

 statsamtet fastsatte samværsret.
Udgangspunktet for samværet med barnet eller den unge vil for den af  

 forældrene, som ikke har del i forældremyndigheden, være den af statsamtet  

 fastsatte samværsret.
Kommunalbestyrelsen har således ikke kompetence til at  

 tillægge den af forældrene, der har en samværsret, en videregående ret til  

 samvær med barnet eller den unge end den, der til enhver tid er fastsat af  

 statsamtet.
Kommunalbestyrelsen kan således ikke lempe et af statsamtet  

 fastsat vilkår for samværet, f.eks. om overvågning eller om deponering af  

 pas.
Kommunalbestyrelsen kan derimod inden for den af statsamtet fastsatte  

 tidsmæssige ramme tilrettelægge den praktiske afvikling af samværet, f.eks.  

 fordele samværet over 2 dage.
Hviler en samværsret på en aftale forældrene imellem, er det den aftalte  

 samværsret, der danner udgangspunkt for samværet mellem barnet eller den unge  

 og den af forældrene, der ikke har del i forældremyndigheden.
Også i disse  

 tilfælde kan der, hvis betingelserne i stk. 2-4 er opfyldt, i henhold til  

 bistandsloven træffes beslutning om at regulere eller midlertidigt afbryde  

 det aftalte samvær.
Bedsteforældre, andre nære pårørende, naboer og andre personer i barnets  

 eller den unges dagligdag kan have haft tætte relationer til barnet eller den  

 unge, som det kan være af betydning at opretholde under anbringelsen uden for  

 hjemmet.
Kontakten til nære slægtninge bør af kommunalbestyrelsen støttes i  

 det omfang, det findes at være til gavn for barnet eller den unge, men en  

 lovfæstet ret til samvær med barnet eller den unge tilkommer alene  

 forældrene.
En eventuel begrænsning eller afbrydelse af barnets eller den unges  

 kontakt med andre end forældrene kan besluttes af kommunalbestyrelsen efter  

 den almindelige regel, der giver kommunalbestyrelsen kompetence til at træffe  

 beslutninger om barnets eller den unges forhold under anbringelsen, jf.  

 forslagets § 66 d, stk. 1. Kommunalbestyrelsens beslutning om barnets eller  

 den unges kontakt med andre end forældrene kan - i lighed med andre  

 beslutninger under anbringelsen - af forældremyndighedens indehaver eller den  

 unge, der er fyldt 15 år, påklages til det sociale ankenævn.
Dette gælder  

 såvel de tilfælde, hvor kommunalbestyrelsen træffer beslutning om at begrænse  

 eller afbryde en kontakt, som forældremyndighedens indehaver ønsker  

 opretholdt som de tilfælde, hvor kommunalbestyrelsen mod  

 forældremyndighedsindehaverens ønske træffer beslutning om, at en kontakt  

 mellem barnet eller den unge og en pårørende eller anden person skal  

 opretholdes.
Samværsrettens afvikling kan rejse en række praktiske problemer, og  

stk. 2 hjemler en adgang for kommunalbestyrelsen til at fastsætte  

 omfanget og udøvelsen af samværet eller kontakten mellem forældrene og barnet  

 eller den unge.
Det kan dreje sig såvel om tilrettelæggelsen af de gensidige  

 besøg som om, hvorledes brev- og telefonkontakten skal foregå.
Efter stk. 2  

 får kommunalbestyrelsen endvidere adgang til at fastsætte nærmere vilkår for  

 samværet, f.eks. at samværet skal foregå et bestemt sted.  

 Kommunalbestyrelsens adgang til at regulere samværets praktiske afvikling har  

 til hensigt at tilgodese barnet eller den unge, og det præciseres i  

 bestemmelsen, at der ved beslutningen skal lægges særlig vægt på hensynet til  

 barnet eller den unge og formålet med anbringelsen.
En beslutning efter stk. 2 kan tænkes at begrænse kontakt- og  

 samværsretten i en sådan grad, at det kunne være nærliggende at henføre  

 beslutningen til bestemmelsens stk. 3, der omhandler afbrydelse af  

 forbindelsen mellem forældrene og barnet eller den unge.
Til brug for  

 grænsedragningen mellem de beslutninger, der naturligt kan siges at regulere  

 samværet mellem forældrene og barnet eller den unge, og de, der kan  

 karakteriseres som en afbrydelse af forbindelsen mellem forældrene og barnet  

 eller den unge, foreslås det, at enhver beslutning, som medfører, at samvær  

 kun må finde sted mindre end en gang hver måned (kalendermåned), skal  

 sidestilles med en beslutning om afbrydelse af forbindelsen mellem forældrene  

 og barnet eller den unge og behandles efter reglerne herom, jf. sidste pkt. i  

 stk. 4.
I stk. 3 fastsættes betingelserne for at træffe beslutning om at  

 afbryde forbindelsen mellem forældrene og barnet eller den unge.
Der er tale  

 om et meget alvorligt indgreb, og en beslutning om ikke at måtte have  

 forbindelse med barnet eller den unge kan af forældrene føles som endog mere  

 vidtgående end beslutningen om at anbringe barnet eller den unge uden deres  

 samtykke.
Det skal derfor være nødvendigt af hensyn til barnets eller den  

 unges sundhed eller udvikling at træffe en sådan beslutning.
De samme strenge betingelser gælder for en beslutning om, at samvær kun må  

 foregå under tilstedeværelse af en repræsentant for kommunen.
Et sådant  

 overvåget samvær opfattes erfaringsvis af forældrene som en meget indgribende  

 foranstaltning.
 En beslutning om overvåget samvær og en beslutning om afbrydelse af  

 forbindelse mellem forældrene og barnet eller den unge skal angive, for  

 hvilken periode den er gældende.
I bestemmelsen lovfæstes adgangen til at holde barnets eller den unges  

 opholdssted skjult for forældrene.
Betingelserne for at træffe en sådan  

 beslutning er de samme som for at træffe beslutning om overvåget samvær og om  

 at afbryde forbindelsen.
 Stk. 4 indeholder proceduren for de indgribende beslutninger, der  

 er omhandlet i stk. 3. En beslutning om overvåget samvær, der vedrører en  

 periode ud over 3 måneder, en beslutning om at afbryde forbindelsen mellem  

 forældrene og barnet eller den unge, uanset periodens længde, og en  

 beslutning om ikke at oplyse barnets eller den unges opholdssted over for  

 forældrene, skal træffes i et møde i børne- og ungeudvalget efter reglerne i  

 forslagets § 127.
 Bestemmelsen fastsætter endvidere, som tidligere nævnt, at enhver  

 beslutning, som medfører, at samvær kun må finde sted mindre end en gang om  

 måneden sidestilles med en beslutning om at afbryde forbindelsen mellem  

 forældrene og barnet eller den unge.
Det følger af stk. 4, at en beslutning om overvåget samvær, der vedrører  

 en periode på indtil 3 måneder, træffes af kommunalbestyrelsen.
Beslutningen  

 kan af forældrene eller den unge, der er fyldt 15 år, indbringes for det  

 sociale ankenævn, jf. forslagets § 67 a.
Kommunalbestyrelsen kan ikke, for at  

 undgå den i stk. 4 foreskrevne procedure, træffe en ny beslutning om  

 overvåget samvær hver 3. måned.
Bliver den samlede tid, hvori samværet har  

 været overvåget, på mere end 3 måneder, skal beslutningen træffes efter  

 reglerne i stk. 4.
 De beslutninger, som børne- og ungeudvalget træffer i medfør af stk. 4,  

 kan af forældrene eller den unge, der er fyldt 15 år, indbringes for  

 Ankestyrelsen, jf. forslagets § 128. Ankestyrelsens beslutning kan af  

 klageren kræves forelagt for landsretten, jf. forslagets § 129.
 Stk. 5 henviser til muligheden for efter § 14, stk. 4, at træffe  

 beslutning om kontrol med brevveksling, telefonsamtaler m.v. mellem  

 forældrene og barnet eller den unge.
Kontrol med breve og telefonsamtaler kan således alene ske, når  

 betingelserne i § 14, stk. 4, er opfyldt, herunder at barnet eller den unge  

 har ophold på en døgninstitution.
Det er imidlertid fundet hensigtsmæssigt  

 med en udtrykkelig angivelse af muligheden for brev- og telefonkontrol for  

 derved at give en fuldstændig oversigt over de reguleringer, der kan ske  

 vedrørende forbindelsen mellem forældrene og barnet eller den unge under  

 anbringelsen.
En beslutning om brev- og telefonkontrol kan sammenlignes med en  

 beslutning om overvåget samvær.
I begge tilfælde gør hensynet til barnets  

 eller den unges sundhed eller udvikling det ikke påkrævet helt at afskære  

 samværet eller kontakten med forældrene, men barnets eller den unges forhold  

 tilsiger dog, at det er nødvendigt at have kendskab til, hvordan samværet  

 eller kontakten forløber.
Til § 67 a I bestemmelsen, der er ny, præciseres klageadgangen for de beslutninger,  

 som kommunalbestyrelsen træffer vedrørende barnets eller den unges forhold  

 under opholdet uden for hjemmet.
Efter gældende ret betragtes en række af de  

 beslutninger, som det kan være nødvendigt at træffe, når et barn eller en ung  

 er anbragt, som led i bistandens udøvelse.
Sådanne beslutninger blev indtil  

 ophævelsen pr. 1. januar 1991 af § 22 i den sociale styrelseslov, jf § 1 i  

 lov nr. 794 af 30. november 1990, vurderet af Socialministeriet og den  

 daværende Socialstyrelse som sociale tilsynsmyndigheder, men disse havde ikke  

 adgang til at ændre en afgørelse, der var truffet af kommunalbestyrelsen.
I  

 betænkningen (s. 174 f) foreslår udvalget, at muligheden for at klage til en  

 almindelig ankeinstans udvides til også at omfatte visse af disse spørgsmål.
 Afgørende for klageadgangen bliver efter forslaget, om der er truffet en  

 selvstændig beslutning af kommunalbestyrelsen, jf. bistandslovens § 15,  

 hvilket typisk vil være tilfældet, når det drejer sig om spørgsmål omhandlet  

 i planen, eller når spørgsmålet har givet anledning til konflikt med  

 forældremyndighedens indehaver.
Stk. 1 omhandler klageadgangen for forældremyndighedens indehaver  

 og den unge, der er fyldt 15 år.
Disse parter kan indbringe beslutninger, som  

 kommunalbestyrelsen træffer vedrørende barnets eller den unges forhold under  

 anbringelsen, beslutninger om omfanget og udøvelsen af samvær og kontakt og  

 beslutninger om overvåget samvær, der vedrører en periode på indtil 3  

 måneder, for det sociale ankenævn.
En beslutning om ændring af opholdsstedet,  

 der efter den særlige procedure i forslagets § 66 d, stk. 2, træffes af  

 børne- og ungeudvalget, kan indbringes for Ankestyrelsen og landsretten.
Stk. 2 omhandler klageadgangen for den af forældrene, der ikke har  

 del i forældremyndigheden, men som alene har en aftalt eller en af statsamtet  

 fastsat samværsret.
Denne kan indbringe de beslutninger om omfanget og  

 udøvelsen af samværet og kontakten og de beslutninger om overvåget samvær,  

 der vedrører en periode på indtil 3 måneder, der angår ham/hende, for det  

 sociale ankenævn.
Til § 68 Bestemmelsen er uændret i forhold til gældende lov, men overflyttet til  

 et særskilt kapitel, forslagets kapitel 15 b, der omhandler døgnophold  

 mv. for voksne, jf. bemærkningerne til § 68 a.
Til § 68 a Efter forslagets § 36 skal foranstaltninger som hovedregel ophøre ved det  

 18. år, men visse foranstaltninger kan med den unges samtykke opretholdes,  

 indtil den unge fylder 20 år, jf. bemærkningerne til denne bestemmelse.
 Med den foreliggende bestemmelse bevares muligheden for, at unge, der er  

 fyldt 18 år, også i fremtiden i en periode skal kunne tilbydes støtte i form  

 af ophold i et godkendt opholdssted, jf. § 66 eller plads på en  

 døgninstitution eller mulighed for ambulant behandling på en institution, jf.  

 § 96.
Den gruppe, som er omfattet af tilbudet i den foreslåede bestemmelse, er  

 den gruppe, som efter den gældende bestemmelse i § 36 kan modtage støtte.
Det  

 er således ikke tanken at udvide kredsen med personer med vidtgående fysiske  

 eller psykiske handicap, hvis deres behov for pleje og behandling dækkes  

 bedre ved ophold i en døgninstitution i henhold til bistandslovens § 112  

 eller ved ophold i familiepleje eller bofællesskab efter bistandslovens § 68.  

 Det er på den anden side heller ikke tilsigtet at afskære unge med vidtgående  

 fysisk eller psykisk handicap fra at modtage støtte efter forslagets § 68 a,  

 såfremt de efter den gældende bestemmelse i § 36 ville være berettiget til  

 støtte.
Den typiske person, der kan modtage støtte er herefter som hidtil en  

 person i 20'erne med svære adfærds- og misbrugsproblemer, der har behov for  

 et midlertidigt ophold uden for hjemmet for at blive stabiliseret.
Det vil  

 være afgørende, om den pågældende under hensyn til sin personlighedsudvikling  

 vil kunne forventes at få udbytte af en personlig støtte, og om den  

 pågældende ønsker en sådan støtte.
Den støtte, som unge, der er fyldt 18 år, skal kunne modtage, er dag-  

 eller døgnophold i opholdsteder godkendt efter § 66 eller døgninstitutioner,  

 jf. § 96. Afgørende for valg af disse foranstaltninger er den unges behov for  

 en særlig personlig støtte eller behandling.
Er der i stedet brug for en  

 lettere behandling eller omsorg i en periode, kan støtten ydes efter § 105.
 Mulighed for at yde støtte i form af en personlig rådgiver, vil fremover  

 ikke kunne ydes til unge, der er fyldt 18 år, med mindre der med den unges  

 samtykke er truffet beslutning om at udstrække denne foranstaltning for børn  

 og unge til det 20. år.
 Med forslagets stk.2 bemyndiges socialministeren til at fastsætte  

 retningslinier for den unges betaling for opholdet.
Til nr. 10 Til § 123 Bestemmelsen er ny, idet udvalget foreslår, at der i loven opstilles  

 nogle basale krav til indstillingen om en tvangsmæssig anbringelse.
Formålet  

 hermed er at få en større gennemskuelighed med hensyn til  

 beslutningsgrundlaget samt en større ensartethed. Øgede krav til  

 indstillingen vil også være med til at højne kvaliteten i sagsbehandlingen.  

 For indehaveren af forældremyndigheden og dennes advokat betyder det, at de  

 kan stille krav om, at disse oplysninger, der er omfattet af indstillingen,  

 skal foreligge forinden mødet i børne- og ungeudvalget.
De udtrykkelige krav til indstillingen gælder kun tvangsmæssig anbringelse  

 efter forslagets § 35, da en sådan må betegnes som den mest vidtgående af de  

 foranstaltninger, der kan gennemføres tvangsmæssigt.
Selv om kravene kun  

 lovfæstes for så vidt angår anbringelse efter forslagets § 35, vil der også i  

 de øvrige situationer - forud for en afgørelse om et tvangsmæssigt indgreb -  

 skulle udfærdiges en indstilling, der giver det bedst mulige grundlag for at  

 træffe beslutningen.
Dette følger imidlertid af de almindelige regler om god  

 forvaltningsskik, og det påhviler som hidtil dommeren at vurdere, om  

 beslutningsgrundlaget er tilstrækkeligt, jf. forslagets § 127, stk. 2.
Opregningen i forslagets § 123 angiver de elementer, der som minimum skal  

 indgå i indstillingen.
Herudover kan der være behov for supplerende  

 oplysninger under hensyn til den enkeltes sags særlige omstændigheder.
Ad nr. 1) Kravet om, at indstillingen skal indeholde en redegørelse for, at  

 betingelserne for en tvangsmæssig anbringelse er opfyldt, skal ses i  

 sammenhæng med forslaget om at konkretisere kriterierne i forslagets § 35,  

 jf. bemærkningerne hertil.
Ad nr. 2) Tidligere iværksatte foranstaltninger, jf. forslagets § 33, stk. 2, udgør  

 et andet vigtigt element, når der skal tages stilling til en eventuel  

 tvangsmæssig anbringelse.
Det samme gælder årsagerne til, at sådanne  

 foranstaltninger ikke længere anses for at være tilstrækkelige.
Ad nr. 3) Netop i sager, hvor der indstilles til tvangsmæssig anbringelse, er det  

 vigtigt ikke ensidigt at beskæftige sig med manglerne og svaghederne.
Derfor  

 foreslås, at det af kravene til indstillingen udtrykkeligt fremgår, at der  

 skal redegøres for de ressourcer, der findes i barnets familie eller i dennes  

 omgivelser.
Ad nr. 4) Den plan, der altid skal udformes, forinden et barn anbringes uden for  

 hjemmet, jf. forslagets § 66 b, skal ligeledes indgå i indstillingen.
Ad nr. 5) Endelig skal det af indstillingen fremgå, hvorledes barnet eller den unge  

 stiller sig til anbringelsen.
Med denne bestemmelse lægges op til, at der  

 altid bør ske en orientering af barnet eller den unge, forinden der træffes  

 beslutning om tvangsmæssig anbringelse.
Barnets reaktion herpå skal  

 beskrives, og det er vigtigt, at denne pligt til at inddrage barnet eller den  

 unge i processen ikke forveksles med et forsøg på at få barnet til at give  

 samtykke.
Derfor har udvalget heller ikke fundet det hensigtsmæssigt med en  

 nedre aldersgrænse.
Der vil naturligvis være tilfælde, hvor barnet er så  

 lille, at det bliver meningsløst at beskrive dets holdning.
Det må dog  

 samtidig understreges, at selv ret små børn har behov for at få vide, hvad  

 der skal ske med dem.
Barnet må på ingen måde presses til at have en  

 holdning.
Hvis barnet vægrer sig herimod, vil oplysningerne herom være  

 tilstrækkelige til at opfylde kravet i bestemmelsen.
Til § 124 Bestemmelsen afløser reglerne om advokatbistand i § 125, stk. 1, 1. pkt.,  

 i den gældende lov.
 For så vidt angår kravet om at blive gjort bekendt med retten til at se  

 sagens akter og afgive en udtalelse henvises til bemærkningerne til  

 forslagets § 125.
 I forhold til indehaveren af forældremyndigheden foreslås i stk. 1  

 en udvidelse af adgangen til vederlagsfri advokatbistand, således at denne  

 også omfatter beslutninger om brev- og telefonkontrol efter forslagets § 14,  

 stk. 4, afbrydelse af forbindelsen m.m. efter forslagets § 67, stk. 3, jf.  

 stk 4. De øvrige tilfælde, der nævnes, svarer til gældende ret, men er  

 omformuleret under hensyn til opsplitningen af de foranstaltninger, der kan  

 gennemføres tvangsmæssigt.
 I stk. 2 foreslås en udvidelse af adgangen til advokatbistand,  

 således at tilbuddet også skal gives til plejeforældrene i en sag om forbud  

 mod flytning eller hjemtagelse efter forslagets § 65, stk. 4. Da  

 plejeforældrene i denne relation har partsstatus og klageret, finder udvalget  

 det rimeligt, at de får samme ret til advokatbistand som indehaveren af  

 forældremyndigheden.
 Efter stk. 3 skal der gives tilbud om advokatbistand til den unge,  

 der er fyldt 15 år, og som nægter at give sit samtykke i følgende tilfælde:
- gennemførelse af en undersøgelse, jf. forslagets § 32 d, - anbringelse uden for hjemmet, jf. forslagets § 35, - opretholdelse af en anbringelse uden for hjemmet, jf. forslagets § 35 a, - gennemførelse af lægelig undersøgelse eller behandling, jf. forslagets §  

 35 b, - godkendelse af en foreløbig beslutning, jf. forslagets § 35 c, stk. 3,  

 og - ændring af opholdssted, jf. forslagets § 66 d, stk. 2.
 Forslaget er en følge af udvalgets forslag om, at den unge, der er fyldt  

 15 år, tillægges visse partsbeføjelser.
Tilsvarende synspunkter gør sig gældende i de tilfælde, hvor der træffes  

 afgørelse om brev- og telefonkontrol efter forslagets § 14, stk. 4, og om  

 afbrydelse af forbindelsen m.m. efter forslagets § 67, stk. 3, jf. stk. 4,  

 vedrørende den af forældrene, som ikke har del i forældremyndigheden.
Derfor  

 foreslås i stk. 4 , at der i disse tilfælde skal gives tilbud om  

 advokatbistand.
I stk. 5 foreslås, at de regler, der gælder for godtgørelse for  

 udlæg og salær til advokater ved fri proces, finder tilsvarende anvendelse.  

 Herved sikres en mere ensartet honorering af advokaterne.
Der henvises  

 tillige til bemærkningerne til forslagets § 126, stk. 6.
Til § 124 a Når barnet er fyldt 12 år, skal der finde en samtale sted med barnet, før  

 der træffes afgørelse om barnets forhold.
Der stilles således forslag om en  

 egentlig pligt for kommunalbestyrelsen til altid at give barnet muligheden  

 for en samtale.
Kommunalbestyrelsen skal ikke vurdere konkret, om barnet med  

 nytte kan udtale sig om sagen.
Derimod har barnet ret til at afslå at udtale  

 sig.
Oplysning herom vil i disse tilfælde kunne opfylde lovens krav om, at  

 der skal finde en samtale sted.
Forældrene kan heller ikke modsætte sig, at  

 kommunalbestyrelsen giver barnet mulighed for en samtale.
 Da der er tale om, at barnet, der er fyldt 12 år, tildeles en egentlig ret  

 til at blive hørt, må det forudsættes, at barnets opfattelse tillægges  

 betydning i den samlede vurdering vedrørende afgørelsen om foranstaltninger.
 Forslaget om en lovfæstet høringsret for børn, der er fyldt 12 år,  

 udelukker ikke, at der også for børn under 12 år finder en samtale sted,  

 forinden afgørelse træffes om deres forhold, men i disse tilfælde må det bero  

 på en konkret vurdering, hvorledes barnet skal orienteres.
Til § 125 Bestemmelsen afløser den gældende lovs § 125, stk. 1, om, at indehaveren  

 af forældremyndigheden skal gøres bekendt med retten til efter  

 forvaltningsloven at se sagens akter samt udtale sig, forinden der træffes  

 afgørelse i sagen.
 Forvaltningslovens regler gælder fuldt ud for de afgørelser, der træffes  

 efter dette lovforslag.
Med forslagets § 125 videreføres imidlertid en egentlig pligt for  

 kommunalbestyrelsen til at gøre indehaveren af forældremyndigheden bekendt  

 med retten til aktindsigt.
Det bemærkes, at denne pligt ikke fritager  

 kommunalbestyrelsen for at foranstalte partshøring, jf. reglerne i  

 forvaltningslovens § 19. Det bemærkes herved, at kommunalbestyrelsen skal  

 være særlig opmærksom på denne pligt i de tilfælde, hvor forældrene ikke  

 ønsker at gøre brug af tilbuddet om advokatbistand, jf. en udtalelse af 31.  

 maj 1991 fra Folketingets Ombudsmand.
 Pligten efter forslagets § 125 gælder for alle de beslutninger, hvor  

 indehaveren af forældremyndigheden skal have tilbud om advokatbistand, jf.  

 forslagets § 124, stk. 1. I det omfang, der træffes beslutninger som nævnt i  

 § 124, stk. 2-4, vedrørende den unge, der er fyldt 15 år, eller andre af de  

 deri nævnte personer, gælder forpligtelsen efter stk. 1 tilsvarende .
Til § 126 Det foreslås i stk. 1 , at nedsættelsen af børne- og ungeudvalget  

 reguleres i bistandsloven i stedet for i den sociale styrelseslovs § 3.  

 Samtidig foreslås § 3 i den sociale styrelseslov ophævet.
I stk. 2 fastlægges sammensætningen af børne- og ungeudvalget.
Som  

 noget nyt foreslås, at dommeren og den pædagogisk-psykologisk sagkyndige får  

 status som egentlige medlemmer af udvalget og tildeles stemmeret.
Den  

 vejledningsopgave, som dommeren og den pædagogisk-psykologisk sagkyndige har  

 i kraft af deres særlige sagkundskab, opretholdes.
 Den foreslåede sammensætning af udvalget indebærer, at udvalget kun er  

 beslutningsdygtig, når såvel dommer som pædagogisk-psykologisk sagkyndig  

 eller disses respektive stedfortrædere er til stede.
En konsekvens af at tillægge de sagkyndige stemmeret bliver, at  

 begrundelsen for den særlige indberetningspligt til Den Sociale Ankestyrelse,  

 som fremgår af pkt. 10 i Socialministeriets cirkulære af 21. maj 1982 om  

 hjælpeforanstaltninger uden samtykke efter bistandsloven samt om adoption  

 uden samtykke, bortfalder.
Det foreslås i stedet, at der indføres en regel  

 om, at afgørelsen skal indeholde en oplysning om dommerens opfattelse af  

 sagen, såfremt dommeren ikke er enig med udvalget i den trufne afgørelse, jf.  

 forslagets § 127, stk. 5.
 Med hensyn til begrundelsen for kravet i stk. 3 om, at de kommunalt  

 valgte medlemmer ikke samtidig må være medlemmer af det § 2, stk. 2, -  

 udvalg, der behandler sager om børns og unges sociale forhold, henvises til  

 de almindelige bemærkninger.
 Af hensyn til behovet for en hurtig og smidig adgang til i akutte  

 situationer at træffe foreløbige formandsbeslutninger foreslås i stk.  

 4 , at formand (og næstformand) vælges blandt de medlemmer, der er valgt  

 af kommunalbestyrelsen.
I stk. 5 videreføres den gældende lovs bestemmelse i § 126, stk. 2,  

 hvorefter dommeren leder forhandlingen og påser, at sagen er tilstrækkeligt  

 oplyst og i øvrigt vejleder udvalget.
Som noget nyt foreslås, at dommeren får  

 en selvstændig beføjelse til at forlange indhentet yderligere oplysninger,  

 herunder kræve, at der afholdes retsligt forhør efter retsplejelovens § 1018.  

 Forældrene eller deres advokat har således muligheden for i forbindelse med  

 sagens behandling i udvalget at bede dommeren særskilt vurdere, om der er  

 behov for yderligere oplysninger, herunder retsligt forhør.
Som noget nyt foreslås i stk. 6 , at forretningsordenen for  

 børne-og ungeudvalget fastsættes af socialministeren.
Hermed bliver det  

 muligt at fastsætte en ensartet procedure for behandlingen i børne- og  

 ungeudvalget, herunder en adgang for dommeren til at træffe bestemmelse om  

 salær og godtgørelse for udlæg, jf. bemærkningerne til forslagets § 124, stk  

 5.
Som nævnt under de almindelige bemærkninger kan der i kommuner, hvor  

 kommunalbestyrelsens medlemstal er lavt, blive problemer med at opfylde  

 kravet i stk. 3 om sammensætningen.
Det foreslås derfor, at socialministeren  

 får mulighed for at fastsætte regler om fravigelse af kravet, når antallet af  

 kommunalbestyrelsesmedlemmer ikke er stort nok til, at kravet i stk. 3 kan  

 opfyldes.
Det vil endvidere fremgå af forretningsordenen, at kun medlemmerne og  

 udvalgets sekretær må deltage i mødet under voteringen i sagen.
Der vil  

 således ikke være mulighed for at lade f.eks. sagsbehandleren eller andre,  

 der har beskæftiget sig med sagen i forvaltningen, deltage i mødet under  

 voteringen.
Derimod vil der ikke være noget til hinder for, at udvalget  

 indkalder sagsbehandleren eller andre til mundtligt at redegøre for sagen,  

 forinden der træffes afgørelse, men forældrene, deres advokat og eventuelle  

 andre parter har krav på at blive orienteret om, hvad der måtte være oplyst  

 mundtligt fra forvaltningen.
Til § 127 Bestemmelsens stk. 1 afløser den gældende lovs § 126, stk. 1, 1.  

 pkt.
Efter de gældende regler træffes beslutninger om tvangsmæssig  

 gennemførelse af foranstaltninger i det særlige udvalg, der er nedsat efter  

 den sociale styrelseslovs § 3. Som nævnt under forslagets § 126 foreslås  

 dette udvalg erstattet af børne- og ungeudvalget og sammensætningen reguleret  

 i bistandsloven.
Børne- og ungeudvalget træffer afgørelse om - brev- og telefonkontrol efter forslagets § 14, stk. 4, - gennemførelse af undersøgelse efter forslagets § 32 d, - anbringelse uden for hjemmet efter forslagets § 35, - opretholdelse af anbringelse efter forslagets § 35 a, jf. § forslagets  

 35, - gennemførelse af lægelig behandling eller undersøgelse efter forslagets  

 § 35 b, - godkendelse af en foreløbig beslutning efter forslagets § 35 c, stk. 3, - beslutning om ændring af opholdssted efter forslagets § 66 d, stk. 2,  

 jf. forslagets § 35, - beslutning om afbrydelse af forbindelsen m.m. efter forslagets § 67,  

 stk. 3, jf. stk. 4, - flytning eller hjemtagelse efter forslagets § 65, stk. 4.
Bestemmelsen i stk. 2 svarer til den gældende lovs § 125, stk. 1,  

 2. pkt.
Det præciseres imidlertid, at tilbud til barnet eller den unge kun  

 kan undlades, hvis barnet er under 12 år, eller hvis det må antages at være  

 til skade for barnet.
Bestemmelsen angår alene retten til at udtale sig over  

 for udvalget.
Herudover fastsættes i forslagets § 124 a, at der skal finde en  

 samtale sted med barnet.
Herom henvises til bemærkningerne til forslagets §  

 124 a.
Inden der træffes beslutning om brev- og telefonkontrol efter § 14, stk.  

 4, og om afbrydelse af forbindelsen m.m. efter § 67, stk. 3, jf. stk. 4, der  

 angår den af forældrene, som ikke har del i forældremyndigheden, skal denne,  

 dennes advokat samt eventuel anden bisidder efter stk. 3 ligeledes  

 have lejlighed til at udtale sig over for udvalget.
Det samme gælder  

 plejeforældrene inden der træffes beslutning om flytning eller hjemtagelse  

 efter forslagets § 65, stk. 4.
Stk. 4 afløser den gældende lovs § 126, stk. 1, 2. pkt., om  

 kvalificeret flertal.
Kravet om kvalificeret flertal opretholdes for så vidt  

 angår beslutninger om - brev- og telefonkontrol, jf. § 14, stk. 4, - gennemførelse af undersøgelse efter forslagets § 32 d, - anbringelse uden for hjemmet efter forslagets § 35, - opretholdelse af anbringelse efter forslagets § 35 a, jf. forslagets §  

 35, - gennemførelse af lægelig behandling eller undersøgelse efter forslagets  

 § 35 b, - godkendelse af en foreløbig beslutning efter forslagets § 35 c, stk. 3, - beslutning om ændring af opholdssted efter forslagets § 66 d, stk. 2,  

 jf. forslagets § 35, - beslutning om afbrydelse af forbindelsen m.m. efter forslagets § 67,  

 stk. 3, jf. stk. 4.
Derimod foreslås, at beslutninger efter § 65, stk. 4, træffes ved  

 almindelig stemmeflerhed.
Begrundelsen herfor er, at det ikke er helt  

 entydigt, hvilken beslutning der kan betegnes som mest vidtgående.
I forhold  

 til forældrene vil et afslag på flytning eller hjemtagelse være mest  

 vidtgående, mens det omvendte vil være tilfældet for plejeforældrene og  

 muligvis barnet, hvis det har været i plejefamilien længe.
 I stk. 5 foreslås som noget nyt, at der skal gøres bemærkning til  

 protokollen, hvis dommeren har en anden opfattelse af sagen end udvalgets  

 øvrige medlemmer, og at meddelelsen om udvalgets afgørelse skal indeholde  

 oplysning om dommerens afvigende opfattelse.
Til § 128 Stk. 1, 1. pkt. afløser den gældende lovs § 128, stk. 1, med angivelse af,  

 at de afgørelser, der træffes af børne- og ungeudvalget efter § 127, kan  

 indbringes for Ankestyrelsen.
Ankefristen er som hidtil 4 uger.
I stk. 1, 2. pkt. , foreslås en bestemmelse om, at en klage over en  

 foreløbig beslutning efter § 35 c, stk. 3, ikke kan behandles af  

 Ankestyrelsen så længe der verserer en sag om anbringelse efter 35 for børne-  

 og ungeudvalget.
Dette forslag skal ses i sammenhæng med forslaget om at  

 (gen)indføre ankeadgang for så vidt angår beslutninger efter § 35 c, stk. 3.  

 Det må imidlertid anses for uhensigtsmæssigt, at sagen behandles i  

 Ankestyrelsen, hvis der samtidig forberedes en endelig beslutning i kommunen.  

 En nærmere begrundelse for forslaget fremgår af betænkningens kap. 6, afsnit  

 6.3 (s. 160 ff).
Stk. 2 afløser § 128, stk. 2, i den gældende lov.
I konsekvens af  

 forslaget om at tillægge en ung, der er fyldt 15 år, partsrettigheder,  

 fastsættes, at den unge, der er fyldt 15 år, er ankeberettiget.
Det gælder  

 også i de tilfælde, hvor den unge først fylder 15 år efter den trufne  

 afgørelse, men inden udløbet af ankefristen.
I det omfang, der efter § 14, stk. 4, og § 67, stk. 4, træffes beslutning  

 vedrørende den af forældrene, som ikke har del i forældremyndigheden, vil  

 denne kunne indbringe beslutningen for Ankestyrelsen.
Klageadgangen er  

 således begrænset til kun at angå afgørelser, der vedrører den pågældende.
 Endvidere videreføres reglen om, at plejeforældre kan indbringe  

 beslutninger efter § 65, stk. 4.
 Stk. 3 svarer til den gældende lovs § 128, stk. 3.
 Stk. 4 afløser den gældende lovs § 128, stk. 4, og fastsætter, at  

 reglerne om advokatbistand, aktindsigt og adgang til at udtale sig over for  

 udvalget finder tilsvarende anvendelse under sagens behandling i  

 Ankestyrelsen.
Til § 129 Bestemmelsen i stk. 1 svarer til den gældende lovs § 129, stk. 1.  

 Som en konsekvens af forslaget til § 128, stk. 1 og 2, sammenholdt med  

 forslaget til § 127, stk. 1, vil andre typer afgørelser end hidtil kunne  

 forelægges landsretten.
 Med hensyn til, hvem der er berettiget til at indbringe sagen for retten,  

 henvises til bemærkningerne til § 128.
Bestemmelsen i stk. 2 erstatter gældende lovs § 129, stk. 2. Som  

 det fremgår af betænkningens kap. 6, afsnit 3.6 (s. 128 ff) foreslår udvalget  

 en ændring af den gældende lovs § 129, stk. 2. Udvalget foreslår, at fornyet  

 prøvelse for retten kun kan kræves, hvis Ankestyrelsen på ny har behandlet  

 sagen, dvs. at den administrative rekurs skal være udnyttet.
Der vil herefter  

 ikke være mulighed for at få foretaget fornyet domstolsprøvelse på uændret  

 grundlag.
Til gengæld vil den gældende lovs tidsmæssige begrænsning i  

 adgangen til domstolsprøvelse blive overflødig og den konflikt mellem  

 fristerne i stk. 1 og 2 som er nævnt i betænkningens kap. 6, afsnit 3.6 vil  

 ikke længere kunne opstå.
Forslaget har i øvrigt nær sammenhæng med udvalgets  

 forslag om regelmæssig opfølgning af anbringelsessager, jf. forslagets § 66  

 f, stk. 1.
Til § 130 Stk. 1 svarer til den gældende lovs § 130.
 Ændringerne i stk. 2 er redaktionelle.
Da det allerede fremgår af retsplejelovens § 32, stk. 1, at et barn under  

 18 år kun med rettens tilladelse kan overvære retsmøderne, udgår stk. 3 i den  

 gældende udformning.
I stedet foreslås indsat som nyt stk. 3 en  

 bestemmelse om, at såvel indehaveren af forældremyndigheden som den unge, der  

 er fyldt 15 år, er parter i sagen.
Dette gælder også i de tilfælde, hvor den  

 pågældende ikke selv har krævet sagen forelagt for landsretten.  

 Ankestyrelsen, hvis afgørelse indbringes for retten, vil ligeledes være part  

 i sagen.
Dette følger imidlertid af retsplejelovens § 470, stk. 1. I det  

 omfang, der er tillagt plejeforældre og den af forældrene, der ikke har del i  

 forældremyndigheden, en klageret, vil disse være part i sagen i det omfang,  

 de har indbragt sagen for retten.
 Da det antages, at parter, der optræder på egen hånd, har ret til at  

 overvære retsmøderne, uanset bestemmelsen i retsplejelovens § 32, stk. 1, vil  

 den unge, der er fyldt 15 år, i kraft af sin partsstatus få ret til at  

 overvære retsmøderne.
Bestemmelserne i stk. 4 og 5 , svarer til den gældende lov, bortset  

 fra en tilføjelse i stk. 5 in fine, hvorved bestemmelsen er bragt i  

 overenstemmelse med § 473 i retsplejeloven.
Hensigten med ændringen er at  

 beskytte sagens parter mod anden offentliggørelse af deres identitet, f. eks.  

 gennem fotografering.
Bestemmelsen i den gældende lovs § 130, stk. 6, om, at retsplejelovens §  

 218, stk. 1, 3. pkt, ikke finder anvendelse, foreslås ophævet.
Der vil  

 imidlertid være en vis vejledning i at få oplyst om eventuel dissens, hvorfor  

 det foreslås at indsætte en ny bestemmelse i stk. 6 om, at der i  

 tilfælde af dissens ikke gives oplysning om dommernes navne.
Det er således  

 forudsat, at der kan gives oplysning om dissens.
Til § 131 Udvalget foreslår, at de frister, der i den gældende lov § 131, 2. pkt.,  

 er fastsat med hensyn til indgivelse af ansøgning om tilladelse til anke  

 eller kære, afkortes.
Under hensyn til sagernes karakter samt til at der er  

 fastsat regler om automatisk genbehandling, foreslår udvalget, at fristerne  

 nedsættes til 3 og 6 måneder for så vidt angår ansøgning om tilladelse til  

 henholdsvis kære og anke.
 Bestemmelsen er i øvrigt uændret.
Til § 132 Bestemmelsen er uændret i forhold til § 132 i den gældende lov.
Stk. 4,  

 1. pkt., er ikke til hinder for, at præsidenten for vedkommende landsret  

 delegerer udtagelsen af beskikkede dommere for den enkelte sag til  

 retsformanden i den afdeling, der skal behandle sagen.
Til nr. 11 I tilslutning til de foreslåede ændringer vedrørende indsatsen for børn og  

 unge stilles der forslag om at ændre de nugældende finansieringsbestemmelser  

 i kapitel 19. Det foreslås, at der indføres ensartet kommunal/amtskommunal  

 finansiering, således at kommmune/amtskommune afholder hver 50 pct. af  

 udgifterne til de foranstaltninger, der er nævnt i forslagets § 33, stk. 2,  

 nr. 1-10, herunder døgnophold efter § 66. Forslaget indebærer således, at den  

 delte finansiering mellem kommune og amtskommune også gælder udgifterne til  

 den hjælp, der efter de gældende regler ydes til forebyggende arbejde efter  

 bistandslovens §§ 46 b, stk.1, 1. pkt., og 46 c, og hvor staten hidtil har  

 ydet 50 pct. refusion af udgifterne.
Tilsvarende gælder for udgifterne til  

 personlig rådgiver, der hidtil er afholdt endeligt af kommunen.
 Hermed bliver der en ensartet finansiering af samtlige foranstaltninger,  

 dog bortset fra dagtilbud efter §§ 64, 69 og 70, der foreslås finansieret 100  

 pct. af kommunen.
Bestemmelsen i § 135, stk. 3, om betalingen for ophold i institutioner  

 under amtskommunerne, herunder institutioner efter § 96, berøres ikke af den  

 foreslåede ændring.
For så vidt angår disse institutioner betales som hidtil  

 efter en takst, der fastsættes for et regnskabsår ad gangen.
 Dag- og døgnophold for unge med svære psykiske eller sociale  

 vanskeligheder, der er fyldt 18 år, er hidtil etableret efter § 36, jf. §§ 66  

 og 96, og finansieret af kommunen og amtskommunen med 50 pct. til hver.  

 Muligheden for at tilbyde støtte til denne gruppe unge i form af dag- og  

 døgnophold forslås opretholdt i forslagets § 68 a, og med forslaget  

 videreføres den delte finansiering af støtten.
 Kommunernes og amtskommunernes udgifter til rådgivning, tilsyn og  

 administrationsudgifter i øvrigt afholdes som hidtil af kommunen  

 (amtskommunen).
Til § 2 Bestemmelsen i den sociale styrelseslovs § 3 ophæves, jf. bemærkningerne  

 til § 126.
Til § 3 Der foreslås indsat et delegationsforbud, da det ud fra sagernes særlige  

 art må anses for betænkeligt at give mulighed for delegation til  

 sekretariatsmedarbejdere af styrelseschefens og ankechefens beføjelser i  

 sager - eller i forbindelse med sager - hvor ankestyrelsens afgørelser kan  

 indbringes for domstolene.
Det samme gælder sager efter adoptionsloven.
Til § 4 Der er alene tale om redaktionelle ændringer af ligningslovens § 9, stk.  

 10, som følge af de foreslåede ændringer af lov om social bistand.
Til § 5 og § 6 Efter den kommunale styrelseslovs § 61, stk. 6, nr. 4, er udvalget efter  

 den sociale styrelseslovs § 3, der varetager opgaver efter bistandslovens  

 afsnit VIII, omfattet af det kommunale tilsyn.
Det samme gælder Børne- og  

 Ungdomsnævnet, der i Københavns Kommune varetager de pågældende opgaver, jf.  

 § 48, stk. 6, nr. 2, i den københavnske styrelseslov.
 Da dommeren og psykologen bliver medlemmer af det foreslåede børne- og  

 ungeudvalg, og da det kommunale tilsyn ikke i øvrigt omfatter selvstændige  

 udvalg, nævn, kommissioner m.v., f.eks. folkeoplysningsudvalget og  

 skatteankenævnet, foreslås det, at børne- og ungeudvalget ikke omfattes af  

 det kommunale tilsyn.
Til § 7 Loven træder i kraft den 1. januar 1993. Lovens bestemmelser finder  

 således anvendelse ved beslutninger, der efter denne dato træffes af  

 kommunalbestyrelsen, herunder det i § 2, stk. 2, i den sociale styrelseslov  

 nævnte udvalg, og børne- og ungeudvalget.
 Ved lovens ikrafttræden overtager børne- og ungeudvalgene efter stk.  

 2 de sager, der hidtil har været henlagt til det i § 3 i den sociale  

 styrelseslov nævnte udvalg, men som ikke er afgjort inden lovens  

 ikrafttræden.
I stk. 3 fastsættes, at sager, der vedrører anke over beslutninger,  

 der er truffet før den 1. januar 1993, færdigbehandles i ankeorganerne efter  

 de dagældende regler.
I visse tilfælde kan det imidlertid være  

 hensigtsmæssigt at tilbagesende sagen til kommunen med henblik på fornyet  

 vurdering af sagen i medfør af de efter den 1. januar 1993 gældende regler.
Bestemmelsen i stk. 4 indebærer, at tilsynet fra lovens  

 ikrafttræden overgår til kommunalbestyrelsen.
De allerede meddelte  

 godkendelser efter den gældende lovs § 66, stk. 2, bortfalder ikke som følge  

 af lovforslaget, men vil senere kunne ændres af kommunalbestyrelsen.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget 1. I § 12, stk. 1, ændres »de særlige udvalg efter  

 den sociale styrelseslovs § 3« til: »børne- og ungeudvalgene efter  

 § 126« § 12. Amtskommunerne yder komunerne, herunder de særlige udvalg  

 efter den sociale styrelselovs § 3, vejledning i sager om social bistand,  

 navnlig ved at stille sagkyndige til rådighed, og varetager i øvrigt de  

 opgaver, der efter reglerne for de enkelte hjælpeformer er henlagt til  

 amtskommunerne.
 2. I § 14 indsættes efter stk. 3 som nyt stykke:
» Stk. 4. Under ophold i institutioner beregnet til døgnophold  

 for børn og unge kan børne- og ungeudvalget, jf. § 127, såfremt det er  

 nødvendigt af hensyn til barnets eller den unges sundhed eller udvikling,  

 uden retskendelse træffe beslutning om kontrol med barnets eller den unges  

 brevveksling, telefonsamtaler og anden kommunikation med personer uden for  

 institutionen.
Kontrol af breve og andre henvendelser til og fra offentlige  

 myndigheder og til og fra en eventuel advokat, jf. § 124, stk. 3, må ikke  

 finde sted.
En beslutning efter 1. pkt. kan træffes foreløbigt efter reglerne  

 i § 35 c, når betingelserne herfor er opfyldt.
Socialministeren fastsætter  

 nærmere regler om kontrol med brevveksling, telefonsamtaler og anden  

 kommunikation.« Stk. 4 bliver herefter stk. 5.
 3. I § 14 indsættes efter stk. 4, som nu bliver stk.  

 5, som nyt stykke:
» Stk. 6. Over for unge, der efter reglerne i retsplejeloven  

 er anbragt i sikrede afdelinger i stedet for varetægtsfængsling, kan  

 politiet, hvor hensyn til efterforskningen gør det påkrævet, modsætte sig, at  

 den unge modtager besøg, eller forlange, at besøg finder sted under kontrol.  

 Den unge har altid ret til ukontrolleret besøg af sin forsvarer.
Hvor hensyn  

 til efterforskningen gør det påkrævet, kan politiet endvidere forlange at  

 gennemse og, hvis det findes påkrævet, standse den unges breve inden  

 modtagelsen eller afsendelsen samt forbyde den unge at foretage  

 telefonsamtaler eller anden kommunikation med personer uden for institutionen  

 eller betinge telefonsamtaler og anden kommunikation af, at samtalen  

 overhøres.
Den unge har ret til ukontrolleret brevveksling med retten,  

 forsvareren, justitsministeren og Folketingets Ombudsmand.
Den unge skal  

 underrettes om politiets beslutning og kan forlange den forelagt for retten  

 til afgørelse.
Socialministeren fastsætter efter forhandling med  

 justitsministeren nærmere regler om besøg, brevveksling, telefonsamtaler og  

 anden kommunikation.« 4. I § 15, stk. 1, ændres »det i den sociale  

 styrelseslovs § 3 nævnte særlige udvalgs« til: »det i § 126 nævnte  

 børne- og ungeudvalgs«.
 5. Kapitel 8 affattes således:
»Kapitel 8 Særlige regler om børn og unge Kommunalbestyrelsens opgaver § 32. Kommunalbestyrelsen fører tilsyn med de forhold, hvorunder  

 børn og unge under 18 år i kommunen lever.
 Stk. 2. Kommunalbestyrelsen skal yde forældremyndighedsindehaveren  

 eller andre, der faktisk sørger for et barn eller en ung, rådgivning og  

 støtte, når barnet eller den unge har vanskeligheder i forhold til sine  

 omgivelser eller i øvrigt lever under utilfredsstillende forhold.
 Stk. 3. Kommunalbestyrelsen træffer, medmindre andet er fastsat i  

 loven, beslutning om undersøgelse og foranstaltninger m.v.
§ 32 a.
Hvis ingen har forældremyndigheden over et barn eller en  

 ung, skal kommunalbestyrelsen i fornødent omfang medvirke til, at der udpeges  

 en egnet indehaver af forældremyndigheden.
Amtsrådets opgaver § 32 b.
Amtsrådet yder kommunalbestyrelsen vejledning og  

 konsulentstøtte vedrørende såvel planlægning som udførelse af  

 kommunalbestyrelsens forebyggende og støttende virksomhed for børn og unge.
 Stk. 2. Det påhviler såvel amtsrådet som kommunalbestyrelsen at  

 samarbejde om den forebyggende og støttende virksomhed for børn og unge.
Undersøgelser § 32 c.
Må det antages, at et barn eller en ung trænger til  

 særlig støtte, skal kommunalbestyrelsen sørge for, at barnets eller den unges  

 forhold undersøges.
Beslutning herom træffes i forståelse med  

 forældremyndighedsindehaveren og den unge, der er fyldt 15 år, jf. dog § 32  

 d.
Hvis det er påkrævet, skal kommunalbestyrelsen lade barnet eller den unge  

 undersøge af en læge eller en psykolog, eventuelt ved henvisning til det i  

 kapitel 17 nævnte rådgivningscenter.
Stk. 2. En undersøgelse skal resultere i en begrundet  

 stillingtagen til, om der er grundlag for at iværksætte foranstaltninger, og  

 i bekræftende fald af hvilken art disse bør være.
Der skal være oplysning om,  

 hvordan forældremyndighedens indehaver og barnet eller den unge stiller sig  

 til foranstaltninger, og om de forhold i familien eller i dennes omgivelser,  

 som kan bidrage til at klare vanskelighederne.
 Stk. 3. Undersøgelsen må ikke være mere omfattende, end formålet  

 tilsiger og skal i øvrigt gennemføres så skånsomt, som forholdene tillader.
§ 32 d.
Når det må anses for nødvendigt for at afgøre, om der er  

 åbenbar risiko for alvorlig skade på et barns eller en ungs sundhed eller  

 udvikling, kan børne- og ungeudvalget uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen ved anbringelse på en institution eller indlæggelse  

 på sygehus, herunder psykiatrisk afdeling, selv om betingelserne i lov om  

 tvang i psykiatrien ikke er opfyldt.
En sådan undersøgelse skal være  

 afsluttet inden 2 måneder efter børne- og ungeudvalgets afgørelse.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foranstaltninger § 33. Kommunalbestyrelsen kan træffe beslutning om  

 foranstaltninger efter stk. 2, når det må anses for at være af væsentlig  

 betydning af hensyn til et barns eller en ungs særlige behov for støtte.
Det  

 bør tilstræbes, at barnet eller den unge kan blive i hjemmet.
Beslutningen  

 træffes med samtykke fra forældremyndighedens indehaver, jf. dog § 34. En  

 beslutning efter stk. 2, nr. 10, kræver tillige samtykke fra den unge, der er  

 fyldt 15 år.
Stk. 2. Kommunalbestyrelsen kan beslutte 1) at yde konsulentbistand med hensyn til barnets eller den unges forhold  

 og kan herunder bestemme, at barnet eller den unge skal søge et dagtilbud, en  

 ungdomsklub, et uddannelsessted, eller lignende, 2) at yde praktisk, pædagogisk eller anden støtte i hjemmet, 3) at yde familiebehandling eller lignende støtte, 4) at etablere døgnophold for både forældremyndighedens indehaver, barnet  

 eller den unge og andre medlemmer af familien 5) at etablere en aflastningsordning, 6) at udpege en personlig rådgiver for barnet eller den unge, 7) at yde økonomisk støtte til udgifter, der følger af foranstaltninger  

 nævnt i nr. 1-5, når forældremyndighedsindehaveren ikke selv har midler  

 dertil, 8) at yde økonomisk støtte til udgifter, der bevirker, at en anbringelse  

 uden for hjemmet kan undgås, at en hjemgivelse kan fremskyndes, eller at  

 støtten i væsentlig grad kan bidrage til en stabil kontakt mellem forældre og  

 børn under et eller flere børns anbringelse uden for hjemmet, 9) at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler dertil, og 10) at anbringe barnet eller den unge uden for hjemmet, på en  

 døgninstitution, i en plejefamilie eller andet godkendt opholdssted, som må  

 anses for egnet til at imødekomme barnets eller den unges særlige behov, jf.  

 §§ 66 og 96.
§ 34. Beslutning efter § 33, stk. 2, nr. 1, og nr. 6, jf. § 33,  

 stk. 1, kan træffes, selv om forældremyndighedens indehaver ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets særlige behov for støtte, og når formålet med  

 foranstaltningen skønnes at kunne opnås uanset det manglende samtykke.  

 Beslutning herom skal træffes i et møde i det udvalg, der efter § 2, stk. 2,  

 i den sociale styrelseslov varetager det pågældende sagsområde.
I kommuner  

 med magistratsordning træffes beslutningen af vedkommende magistratsmedlem.
Anbringelse uden for hjemmet uden samtykke § 35. Når der på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge eller 4) andre adfærds- eller tilpasningsproblemer hos barnet eller den unge er åbenbar risiko for, at barnets eller den unges sundhed eller udvikling  

 lider alvorlig skade, kan børne- og ungeudvalget uden samtykke fra  

 forældremyndighedens indehaver og den unge, der er fyldt 15 år, træffe  

 beslutning om, at barnet eller den unge anbringes uden for hjemmet, jf. § 33,  

 stk. 2, nr. 10. Der kan kun træffes en beslutning efter 1. pkt., når det må  

 anses for godtgjort, at problemerne ikke kan løses under barnets eller den  

 unges fortsatte ophold i hjemmet.
 Stk. 2. Når hensynet til barnet eller den unge på afgørende måde  

 taler for det, kan børne- og ungeudvalget bestemme, at barnet eller den unge  

 skal anbringes uden for hjemmet efter stk. 1, selv om forældremyndighedens  

 indehaver og den unge giver samtykke til anbringelse efter § 33, stk. 2, nr.  

 10.
 Stk. 3. Såfremt en ung, der er fyldt 15 år, erklærer sig enig i  

 anbringelsen, kan børne- og ungeudvalget, uanset betingelserne i stk. 1,  

 træffe beslutning om at anbringe den unge uden for hjemmet, jf. § 33, stk. 2,  

 nr. 10, når anbringelsen må anses for at være af væsentlig betydning af  

 hensyn til den unges særlige behov, og problemerne ikke kan løses under den  

 unges fortsatte ophold i hjemmet.
 Stk. 4. Beslutninger efter stk. 1 - 3 kan træffes foreløbigt efter  

 reglerne i § 35 c, når betingelserne herfor er opfyldt.
§ 35 a.
Opretholdelse af en foranstaltning efter § 35 ud over 1 år  

 fra børne- og ungeudvalgets afgørelse forudsætter fornyet beslutning i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
Uanset  

 bestemmelsen i 1. og 2. pkt., kan børne- og ungeudvalget, Ankestyrelsen eller  

 retten fastsætte en kortere frist for fornyet behandling i udvalget.
Stk. 2. Børne- og ungeudvalget kan undtagelsesvis fastsætte en  

 længere frist end nævnt i stk. 1, 1. og 2. pkt., når de forhold, der ligger  

 til grund for afgørelsen, med stor sikkerhed må antages at vedvare ud over  

 fristen, og hensynet til barnet eller den unge afgørende tilsiger, at fristen  

 forlænges.
Samme beføjelse har Ankestyrelsen og retten.
Lægelig undersøgelse og behandling uden samtykke § 35 b.
Hvis forældremyndighedsindehaveren undlader at lade et  

 barn eller en ung undersøge eller behandle for en livstruende sygdom eller en  

 sygdom, der udsætter barnet eller den unge for varig og betydelig  

 invaliditet, kan børne- og ungeudvalget træffe beslutning om at gennemføre  

 undersøgelsen eller behandlingen.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foreløbige foranstaltninger § 35 c.
Beslutning efter §§ 14, stk. 4, 32 d, 35, 35 b, 65, stk.  

 4, og 67, stk. 3, 2. pkt., som af hensyn til barnets eller den unges  

 øjeblikkelige behov ikke kan afvente, at sagen behandles i børne- og  

 ungeudvalget, kan træffes foreløbigt af formanden eller i dennes forfald  

 næstformanden for børne- og ungeudvalget.
Stk. 2. Forældremyndighedens indehaver skal inden 24 timer efter  

 iværksættelsen af en foreløbig beslutning have skriftlig meddelelse om  

 afgørelsen samt en begrundelse for afgørelsen.
Meddelelsen skal tillige  

 indeholde oplysning om retten til efter forvaltningsloven at se sagens akter  

 og til at udtale sig om sagen samt om retten til vederlagsfri advokatbistand.
 Stk. 3. En foreløbig beslutning efter stk. 1, skal snarest muligt  

 og senest inden 7 dage efter iværksættelsen af beslutningen forelægges børne-  

 og ungeudvalget til godkendelse, uanset om foranstaltningen er ophørt.
Stk. 4. En beslutning, der er godkendt efter stk. 3, har gyldighed  

 i 1 måned, for så vidt angår § 32 d dog indtil undersøgelsen er afsluttet.
En  

 beslutning vedrørende § 65, stk. 4, har gyldighed, indtil der træffes en ny  

 beslutning om flytning eller hjemtagelse.
 Stk. 5. Chefen for Den Sociale Ankestyrelse eller den af  

 ankecheferne, som styrelseschefen bemyndiger hertil, kan give pålæg om  

 iværksættelse af en foreløbig foranstaltning efter stk. 1. Det kan  

 undtagelsesvis bestemmes, at beslutningen skal godkendes af Ankestyrelsen  

 inden for den i stk. 3 nævnte frist.
Ophør af foranstaltninger § 36. Foranstaltninger efter §§ 33, 34 og 35 skal ophøre, når  

 formålet er nået, når de ikke længere opfylder deres formål under hensyn til  

 barnets eller den unges særlige behov, eller når den unge fylder 18 år.  

 Kommunalbestyrelsen træffer beslutning om hjemgivelse, uanset at barnet eller  

 den unge er anbragt uden for hjemmet efter § 35. Såfremt kommunalbestyrelsen  

 ikke kan imødekomme en begæring om hjemgivelse, forelægges sagen til  

 afgørelse i børne- og ungeudvalget efter § 35.
 Stk. 2. Foranstaltninger i form af en personlig rådgiver eller  

 døgnophold i institution, plejefamilie eller andet egnet opholdssted kan dog  

 opretholdes, indtil den unge fylder 20 år, hvis den unge er indforstået  

 hermed.
Det sociale ankenævns og Den Sociale Ankestyrelses beføjelser uden  

 klage § 36 a.
Såfremt kommunalbestyrelsen ikke foretager fornødne  

 undersøgelser, kan det sociale ankenævn træffe beslutning om, at der skal  

 iværksættes undersøgelse og pålægge kommunalbestyrelsen at gennemføre  

 beslutningen.
 Stk. 2. Hvis der er behov for foranstaltninger efter § 33, og  

 kommunalbestyrelsen undlader at iværksætte disse, kan det sociale ankenævn  

 pålægge kommunalbestyrelsen at træffe en afgørelse eller træffe en foreløbig  

 afgørelse om foranstaltninger og pålægge kommunalbestyrelsen at gennemføre  

 beslutningen.
 Stk. 3. Den Sociale Ankestyrelse har samme beføjelser som det  

 sociale ankenævn og kan træffe beslutning efter §§ 32 d, 35 og 35 b og  

 pålægge kommunalbestyrelsen at gennemføre beslutningen.
Fuldbyrdelse § 36 b.
Kommunalbestyrelsen kan om fornødent forlange bistand af  

 politiet til at gennemføre afgørelser efter §§ 32 d, 35 og 35 b.« Kapitel 8 Særlige regler for børn og unge § 32. Det påhviler kommunalbestyrelsen at føre tilsyn med de  

 forhold, hvorunder børn i kommunen lever, og at støtte forældrene med hensyn  

 til børnenes opdragelse og pleje.
 Stk. 2. Hvis ingen har forældremyndigheden over et barn, skal  

 kommunalbestyrelsen i fornødent omfang medvirke til, at der udpeges en egnet  

 indehaver af forældremyndigheden.
Stk. 3. Må det antages, at et barn trænger til særlig støtte, skal  

 kommunalbestyrelsen sørge for, at barnets forhold undersøges.
I påkrævet fald  

 skal kommunalbestyrelsen lade barnet undersøge af en læge eller en psykolog,  

 eventuelt ved henvisning til det i kap. 17 nævnte rådgivningscenter.
 Stk. 4. Det påhviler kommunalbestyrelsen at yde  

 forældremyndighedens indehaver eller den, der faktisk sørger for barnet,  

 særlig vejledning og støtte, når barnet har vanskeligheder i forhold til sine  

 daglige omgivelser, skolen eller samfundet, eller når barnet i øvrigt lever  

 under utilfredsstillende forhold.
 Stk. 5. Amtsrådet skal bl.a. ved sine institutioner m.v. yde  

 kommunen og det særlige udvalg efter den sociale styrelseslovs § 3 vejledning  

 og konsulentstøtte med hensyn til virksomheden for børn og unge.
 Stk. 6. Amtsrådets forpligtelse efter stk. 5 omfatter såvel  

 planlægning som udførelse af kommunens og udvalgets virksomhed for børn og  

 unge, herunder forebyggelse af, at ophold uden for hjemmet bliver nødvendigt.
§ 33. Når hjælpeforanstaltninger er påkrævet af hensyn til barnets  

 tarv, jf. § 32, stk. 4, kan kommunalbestyrelsen, så vidt muligt i forståelse  

 med barnet og hjemmet, 1) meddele henstilling eller pålæg med hensyn til barnets pleje eller  

 behandling, opdragelse, uddannelse eller arbejde, under barnets ophold i eget  

 hjem, 2) beskikke en personlig rådgiver for barnet, 3) sørge for, at barnet anbringes uden for hjemmet, jf. afsnit VI og VII.
Stk. 2. Rådgiveren kan beskikkes i tilfælde, hvor familien ikke  

 ønsker at modtage almindelig rådgivning.
Endvidere kan der beskikkes  

 personlig rådgiver for unge over 15 år i forbindelse med tiltalefrafald eller  

 som vilkår for en betinget dom.
 Stk. 3. Kommunalbestyrelsen kan bestemme, at den unges  

 arbejdsindtægt skal administreres af rådgiveren.
 Stk. 4. Når kommunalbestyrelsen har besluttet at anbringe et barn  

 uden for hjemmet, jf. stk. 1, nr. 3, skal kommunalbestyrelsen i samarbejde  

 med amtskommunen vælge et egnet opholdssted ud fra hensynet til barnet og  

 dets forhold til familien, jf. §§ 66 og 96. Kan anbringelsen af hensyn til  

 barnets velfærd ikke opsættes, træffes en foreløbig beslutning af  

 kommunalbestyrelsen.
 Stk. 5. Er opholdsstedet beliggende i en anden kommune end barnets  

 opholdskommune, underrettes den stedlige kommune og amtskommune forud for  

 anbringelsen.
 § 34. Såfremt forældremyndighedens indehaver ikke ønsker en  

 hjælpeforanstaltning efter § 33 iværksat, skal beslutning træffes i et møde i  

 det særlige udvalg efter den sociale styrelseslovs § 3. Anbringelse uden for  

 hjemmet uden samtykke kan dog kun iværksættes eller opretholdes, når  

 betingelserne i afsnit VIII er opfyldt.
§ 35. Såfremt kommunalbestyrelsen eller det særlige udvalg, der er  

 nedsat efter den sociale styrelseslovs § 3, ikke foretager fornødne  

 undersøgelser eller undlader at iværksætte påkrævede hjælpeforanstaltninger,  

 kan amtsankenævnet træffe beslutning herom og pålægge kommunalbestyrelsen  

 eller det særlige udvalg, der er nedsat efter den sociale styrelseslovs § 3,  

 at gennemføre beslutningen.
Tilsvarende beføjelser har Den Sociale  

 Ankestyrelse.
 § 36. Hjælpeforanstaltninger efter § 33, stk. 1, nr. 2 og 3, for  

 unge over 18 år kan opretholdes eller iværksættes med den unges samtykke.
 6. § 46 b, stk. 1, affattes således:
» § 46 b.
Der kan ydes økonomisk hjælp til dækning af udgifter  

 til at opretholde en samværsret med et eller flere børn under 18 år, når  

 ansøgeren ikke selv har midler dertil.
Der kan under samme økonomiske  

 betingelser ydes hjælp til dækning af udgifter til opretholdelse af kontakt  

 mellem barnet og den af forældrene, der har del i forældremyndigheden, når  

 barnet bor hos den anden af forældrene.« § 46 b.
Der kan ydes hjælp til afholdelse af udgifter, der står i  

 direkte sammenhæng med henstillinger eller pålæg, der meddeles af offentlige  

 myndigheder med hensyn til et barns pleje eller behandling, opdragelse,  

 uddannelse eller arbejde, når forsørgeren ikke selv har midler dertil.
Der  

 kan under samme betingelse ydes hjælp til dækning af udgifter til at  

 opretholde en samværsret med eet eller flere børn under 18 år.
 7. § 46 c affattes således:
» § 46 c.
Der kan ydes hjælp til dækning af udgifterne ved et  

 barns forsørgelse, når forældremyndigheden ved forældremyndighedsindehaverens  

 død er tillagt en anden eller andre, der ikke har forsørgelsespligt over for  

 barnet, og når barnets indtægter, herunder det særlige børnetilskud, jf. § 4,  

 stk. 2, i lov om børnetilskud og forskudsvis udbetaling af børnebidrag, ikke  

 er tilstrækkelige til at dække udgifterne ved forsørgelsen.« § 46 c.
Under forbigående vanskeligheder kan der til en familie  

 med eet eller flere børn under 18 år ydes hjælp til foranstaltninger, der  

 bevirker, at børnenes anbringelse uden for hjemmet kan undgås, eller at deres  

 hjemgivelse kan fremskyndes, såfremt familien ikke selv har midler til at  

 afholde udgifterne herved.
 8. Kapitel 15 affattes således:
»Kapitel 15 Privat døgnpleje Privat familiepleje § 65. Ingen må modtage et barn under 14 år til døgnophold i  

 privat familiepleje i en sammenhængende periode udover 3 måneder uden at have  

 tilladelse dertil fra den stedlige kommunalbestyrelse.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunalbestyrelsen gøre  

 forældremyndighedens indehaver opmærksom på bestemmelserne i stk. 4.
 Stk. 3. Det påhviler forældremyndighedens indehaver at sikre sig,  

 at plejehjemmet har fornøden plejetilladelse.
 Stk. 4. Børne- og ungeudvalget i forældremyndighedsindehaverens  

 opholdskommune kan efter begæring af plejeforældrene eller barnet eller den  

 unge beslutte, at et barn eller en ung ikke må flyttes eller hjemtages fra en  

 privat familiepleje, såfremt det må antages at skade barnet eller den unge.  

 Forud for afgørelsen indhentes en udtalelse fra den stedlige kommune.
 Stk. 5. En beslutning efter stk. 4 kan træffes foreløbigt efter  

 reglerne i § 35 c, når betingelserne herfor er opfyldt.
 Stk. 6. Reglerne i stk. 1-5 gælder ikke i tilfælde, hvor kun den  

 ene af forældrene har forældremyndigheden, men barnet eller den unge får  

 døgnophold hos den anden af forældrene.
Private døgnplejehjem § 65 a.
Hjem, der modtager flere end 4 børn under 18 år i pleje,  

 og som drives af private uden offentlige midler, må kun oprettes og drives  

 med tilladelse af kommunalbestyrelsen.
Stk. 2. Kommunalbestyrelsen fører tilsyn med forholdene i  

 hjemmene.« Kapitel 15 Døgnpleje Privat familiepleje § 65. Ingen må modtage et barn under 14 år til døgnophold i  

 privat familiepleje uden at have tilladelse dertil fra kommunalbestyrelsen.  

 Der kan ikke gives tilladelse til at have mere end 4 børn i pleje, medmindre  

 der er tale om søskende.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunalbestyrelsen gøre  

 barnets forældre opmærksom på bestemmelsen i § 124.
 Stk. 3. Hjem, der modtager flere end 4 børn under 18 år i  

 familiepleje, og som drives af private uden offentlige midler, må kun  

 oprettes og drives med tilladelse af amtsrådet.
 Stk. 4. Det påhviler den, der anbringer eller medvirker til at  

 anbringe et barn i pleje, at sikre sig, at plejehjemmet har fornøden  

 plejetilladelse.
 Stk. 5. Kommunalbestyrelsen fører tilsyn med forholdene i hjemmet.
Stk. 6. Det særlige udvalg, der er nedsat efter den sociale  

 styrelseslovs § 3, kan træffe beslutning om, at et barn ikke uden rimelig  

 grund må flyttes fra en familiepleje.
Flytning efter 2 års ophold i en privat  

 familiepleje kan kun ske efter forudgående godkendelse fra dette udvalg.  

 Udvalgets afgørelser træffes efter reglerne i § 126.
 Stk. 7. Hvis der er enighed mellem samtlige berørte parter,  

 herunder barnet, hvis det er fyldt 12 år, om flytning fra en familiepleje,  

 kan kommunalbestyrelsen træffe afgørelse herom.
Formidlet døgnophold § 66. Opholdssteder for børn og unge, herunder plejefamilier,  

 skal være godkendt som egnede af den stedlige kommunalbestyrelse, hvis de  

 modtager indtil 4 personer.
Stk. 2. Opholdssteder for børn og unge, der modtager flere end 4  

 personer, skal være godkendt som egnede af det stedlige amtsråd eller af  

 anden offentlig myndighed efter reglerne herom.
For anbringelse i  

 døgninstitution for børn og unge gælder reglerne i §§ 96-100.
 Stk. 3. Afgørelser efter stk. 1 og stk. 2 kan ikke indbringes for  

 anden administrativ myndighed.
 Stk. 4. Kommunalbestyrelsen fører med støtte fra amtskommunen  

 løbende tilsyn med barnets forhold under dets ophold uden for hjemmet og  

 træffer bestemmelse om ændret opholdssted, uddannelse, behandling m.v., så  

 vidt muligt i samarbejde med forældremyndighedens indehaver.
 Stk. 5. Kommunalbestyrelsen betaler for barnets ophold.  

 Socialministeren kan fastsætte satser for ydelsen eller dele deraf.
 Stk. 6. Forældrene og barnet betaler for døgnopholdet efter samme  

 regler som ved anbringelse i døgninstitution efter § 96.
 Stk. 7. Reglerne i stk. 1-6 finder tilsvarende anvendelse, når  

 kommunalbestyrelsen beslutter at yde støtte til ophold for unge over 18 år  

 efter § 36.
 § 67. Det påhviler kommunalbestyrelsen medmindre hensynet til  

 barnets velfærd i det enkelte tilfælde taler derimod, i samarbejde med  

 opholdsstedet eller institutionen at sørge for, at forbindelsen mellem barnet  

 og dets hjem holdes ved lige, og at søge at skabe mulighed for barnets  

 tilbagevenden til hjemmet.
 Stk. 2. Når det er absolut påkrævet af hensyn til et barns  

 velfærd, kan det særlige udvalg efter den sociale styrelseslovs § 3 beslutte  

 at afbryde barnets forbindelse med forældremyndighedens indehaver for en  

 bestemt periode.
 Stk. 3. En beslutning efter stk. 2, der vedrører en periode på  

 indtil 3 måneder, kan indbringes for Socialministeriet.
 Stk. 4. En beslutning efter stk. 2, der vedrører en periode ud  

 over 3 måneder, skal træffes efter reglerne i § 126.
 § 68. Personer med et vidtgående fysisk eller psykisk handicap kan  

 anbringes i pleje i private hjem eller tilbydes ophold i et bofællesskab.
 Stk. 2. Kommunalbestyrelsen fastsætter en økonomisk ydelse for  

 plejeforholdet eller den nødvendige medhjælp i bofællesskabet og træffer  

 herunder beslutning om, hvilket beløb pågældende skal have til rådighed til  

 personlige fornødenheder.
 Stk. 3. Socialministeren fastsætter retningslinier for bistand  

 efter stk. 1 og 2.
 9. Efter kapitel 15 indsættes 2 nye kapitler:
»Kapitel 15 a Formidlet døgnophold Godkendelse af opholdssteder § 66. Opholdssteder for børn og unge, herunder plejefamilier,  

 skal være godkendt som egnede af den stedlige kommunalbestyrelse eller af  

 anden offentlig myndighed efter reglerne herom.
For anbringelse i  

 døgninstitution for børn og unge gælder reglerne i §§ 96-100.
 Stk. 2. Afgørelser efter stk. 1 kan ikke indbringes for anden  

 administrativ myndighed.
Betaling § 66 a.
Kommunalbestyrelsen betaler for barnets eller den unges  

 ophold.
Socialministeren kan fastsætte satser for godtgørelse for udgifter  

 til kost og logi i forbindelse med opholdet.
 Stk. 2. Forældrene og barnet eller den unge betaler for  

 døgnopholdet efter samme regler som ved anbringelse i døgninstitution efter §  

 96.
 Udarbejdelse af planer og valg af opholdssted m.v.
§ 66 b.
Forinden der træffes beslutning om at anbringe et barn  

 eller en ung uden for hjemmet, jf. § 33, stk. 2, nr. 10 og § 35, skal  

 kommunalbestyrelsen udarbejde en plan for barnets eller den unges ophold uden  

 for hjemmet.
Stk. 2. Planen skal angive formålet med anbringelsen.
Planen skal  

 under hensyn til dette formål tillige angive anbringelsens forventede  

 varighed, særlige forhold vedrørende barnets eller den unges pleje,  

 behandling, uddannelse m.v. samt foranstaltninger til støtte for familien  

 under barnets eller den unges ophold uden for hjemmet og i tiden derefter.
Stk. 3. Kan anbringelsen ikke afvente udarbejdelsen af en plan som  

 nævnt i stk. 2, er en kortfattet angivelse af formålet med anbringelsen  

 tilstrækkelig.
Det påhviler da kommunalbestyrelsen snarest muligt at opstille  

 en plan.
§ 66 c.
Samtykke fra forældremyndighedens indehaver og den unge,  

 der er fyldt 15 år, til en beslutning efter § 33, stk. 2, nr. 10, skal  

 omfatte formålet med anbringelsen, jf. § 66 b, stk. 2, 1. pkt.
§ 66 d.
Kommunalbestyrelsen træffer beslutning om valg af  

 opholdssted i overensstemmelse med den i § 66 b eller § 123 nævnte plan.  

 Kommunalbestyrelsen fører løbende tilsyn med barnets eller den unges forhold  

 under opholdet uden for hjemmet og træffer bestemmelse om ændret opholdssted,  

 behandling, uddannelse m.v. under opholdet i det omfang, det må anses for  

 nødvendigt under hensyn til formålet med anbringelsen.
 Stk. 2. Såfremt der ikke foreligger samtykke fra  

 forældremyndighedens indehaver og den unge, der er fyldt 15 år, til en  

 ændring af opholdsstedet, jf. stk. 1, forelægges sagen til afgørelse i børne-  

 og ungeudvalget efter § 35.
§ 66 e.
Amtsrådet yder, jf. § 32 b, kommunalbestyrelsen vejledning  

 og konsulentstøtte under udøvelsen af de i § 66 d, stk. 1, nævnte beføjelser.
§ 66 f.
Kommunalbestyrelsen skal senest 3 måneder efter, at barnet  

 eller den unge har fået ophold uden for hjemmet, vurdere, om den i § 66 b  

 eller § 123 nævnte plan skal revideres, og skal herefter med højst 6 måneders  

 mellemrum foretage en sådan vurdering.
Beslutning om revision af planen  

 træffes så vidt muligt i forståelse med forældremyndighedens indehaver og  

 barnet eller den unge.
 Stk. 2. Er opholdsstedet beliggende i en anden kommune end barnets  

 opholdskommune, underrettes den stedlige kommune forud for anbringelsen.
Samvær og kontakt § 67. Forældrene og barnet eller den unge har ret til samvær og  

 kontakt under barnets eller den unges anbringelse uden for hjemmet.  

 Kommunalbestyrelsen skal sørge for, at forbindelsen mellem forældrene og  

 barnet eller den unge holdes vedlige.
En samværsret, der er aftalt mellem  

 forældrene eller er fastsat i medfør af §§ 24 og 25 i myndighedsloven,  

 opretholdes under barnets eller den unges anbringelse uden for hjemmet, men  

 kan reguleres eller midlertidigt ophæves efter reglerne i stk. 2-4.
Stk. 2. Kommunalbestyrelsen træffer om fornødent beslutning om  

 omfanget og udøvelsen af samværet og kontakten og kan fastsætte nærmere  

 vilkår for samværet og kontakten.
Ved beslutningen lægges særlig vægt på  

 hensynet til barnet eller den unge og formålet med anbringelsen.
Stk. 3. Når det er nødvendigt af hensyn til barnets eller den  

 unges sundhed eller udvikling, kan kommunalbestyrelsen for en bestemt periode  

 beslutte, at samvær kun må foregå under tilstedeværelse af en repræsentant  

 for kommunen.
Under de samme betingelser og ligeledes for en bestemt periode  

 kan det besluttes at afbryde forbindelsen mellem forældrene og barnet eller  

 den unge, ligesom det kan besluttes, at barnets eller den unges opholdssted  

 ikke må oplyses over for forældrene.
Stk. 4. En beslutning efter stk. 3, 1. pkt., der vedrører en  

 periode ud over 3 måneder, og en beslutning efter stk. 3, 2. pkt., skal  

 træffes af børne- og ungeudvalget efter reglerne i § 127. En beslutning efter  

 stk. 3, 2. pkt., kan træffes foreløbigt efter reglerne i § 35 c, når  

 betingelserne herfor er opfyldt.
Med beslutninger efter stk. 3, 2. pkt.,  

 sidestilles enhver beslutning, som medfører, at samvær kun må finde sted  

 mindre end een gang om måneden.
 Stk. 5. En beslutning om kontrol med barnets eller den unges  

 brevveksling, telefonsamtaler eller anden kommunikation med forældrene  

 træffes efter § 14, stk. 4.
Klage § 67 a.
Beslutninger efter § 66 d, stk. 1, jf. dog stk. 2, og §  

 67, stk. 2, samt beslutninger efter § 67, stk. 3, 1. pkt., der vedrører en  

 periode indtil 3 måneder, kan af forældremyndighedens indehaver eller den  

 unge, der er fyldt 15 år, indbringes for det sociale ankenævn, jf. § 15.
 Stk. 2. Beslutninger efter § 67, stk. 2, samt beslutninger efter §  

 67, stk. 3, 1. pkt., der vedrører en periode indtil 3 måneder, kan i det  

 omfang, de angår den af forældrene, som ikke har del i forældremyndigheden,  

 af denne indbringes for det sociale ankenævn, jf. § 15.
Kapitel 15 b Formidlet døgnophold m.v. for voksne § 68. Personer med et vidtgående fysisk eller psykisk handicap  

 kan anbringes i pleje i private hjem eller tilbydes ophold i et bofællesskab.
 Stk. 2. Kommunalbestyrelsen fastsætter en økonomisk ydelse for  

 plejeforholdet eller den nødvendige medhjælp i bofællesskabet og træffer  

 herunder beslutning om, hvilket beløb pågældende skal have til rådighed til  

 personlige fornødenheder.
 Stk. 3. Socialministeren fastsætter retningslinier for bistand  

 efter stk. 1 og 2.
§ 68 a.
Kommunalbestyrelsen kan i en periode tilbyde støtte i form  

 af dag- eller døgnophold, jf. §§ 66 og 96, til unge, der er fyldt 18 år, med  

 svære psykiske eller sociale vanskeligheder.
Bestemmelsen i § 66 a, stk. 1,  

 finder tilsvarende anvendelse.
Stk. 2. Den unge betaler for døgnopholdet.
Socialministeren kan  

 fastsætte retningslinier for betalingen.« 10. Kapitel 18 affattes således:
»Kapitel 18 Sagsbehandling, klageregler og domstolsprøvelse ved foranstaltninger  

 for børn og unge Indstilling vedrørende anbringelse uden samtykke § 123. En indstilling om anbringelse uden for hjemmet efter § 35  

 skal indeholde en redegørelse for 1) grundlaget for, at betingelserne i § 35 anses for opfyldt, 2) de foranstaltninger efter § 33, stk. 2, der har været iværksat, eller  

 har været tilbudt familien og grundene til, at foranstaltninger af denne  

 karakter nu må anses for utilstrækkelige, 3) de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4) den plan for anbringelsen, jf. § 66 b, stk. 2, herunder den støtte og  

 de initiativer, som er påtænkt for barnet eller den unge og dennes familie  

 under anbringelsen uden for hjemmet og i tiden derefter og 5) barnets eller den unges holdning til den påtænkte foranstaltning.
 Advokatbistand, aktindsigt m.v.
 § 124. Kommunalbestyrelsen skal tilbyde forældremyndighedens  

 indehaver vederlagsfri advokatbistand i følgende tilfælde:
1) under en sag om brev- og telefonkontrol, jf. § 14, stk. 4, 2) under en sag om gennemførelse af en undersøgelse som nævnt i § 32 d,  

 stk. 1, 3) under en sag om anbringelse uden for hjemmet efter § 35, 4) under en sag om opretholdelse af en anbringelse efter § 35 a, 5) under en sag om gennemførelse af lægelig undersøgelse eller behandling  

 efter § 35 b, 6) under en sag om godkendelse af en foreløbig afgørelse efter § 35 c,  

 stk. 3, 7) under en sag om ændring af opholdssted efter § 66 d, stk. 2, jf. § 35, 8) under en sag om afbrydelse af forbindelsen m.v. efter § 67, stk. 3, jf.  

 stk. 4.
 Stk. 2. Såvel forældremyndighedens indehaver som plejeforældrene  

 skal have tilbud om vederlagsfri advokatbistand under en sag om flytning  

 eller hjemtagelse af et barn eller en ung i privat familiepleje efter § 65,  

 stk. 4.
 Stk. 3. En ung, der er fyldt 15 år, og som nægter at give samtykke  

 i en sag som nævnt i stk. 1, nr. 2-7, skal have tilbud om vederlagsfri  

 advokatbistand.
 Stk. 4. Under en sag om brev- og telefonkontrol efter § 14, stk.  

 4, og en sag om afbrydelse af forbindelsen m.v. efter § 67, stk. 3, jf. stk.  

 4, med den af forældrene, der ikke har del i forældremyndigheden, skal denne  

 have tilbud om vederlagsfri advokatbistand.
 Stk. 5. Om salær og godtgørelse for udlæg til advokater gælder  

 samme regler som i tilfælde, hvor der er meddelt fri proces, jf.  

 retsplejelovens kap. 31.
§ 124 a.
Er et barn fyldt 12 år, skal der, forinden der træffes  

 afgørelse i en sag om foranstaltninger efter denne lov, finde en samtale sted  

 med barnet herom.
 § 125. Forinden der træffes beslutning i en sag som nævnt i § 124,  

 påhviler det kommunalbestyrelsen at gøre indehaveren af forældremyndigheden  

 bekendt med retten til efter forvaltningsloven at se sagens akter og retten  

 til at udtale sig om sagen, forinden der træffes afgørelse.
 Stk. 2. Tilsvarende forpligtelse har kommunalbestyrelsen over for  

 de i § 124, stk. 2-4, nævnte personer for så vidt angår de heri nævnte  

 beslutninger.
Børne- og ungeudvalget § 126. Kommunalbestyrelsen nedsætter et udvalg, der benævnes  

 børne- og ungeudvalget.
Stk. 2. Udvalget består af 3 medlemmer, der vælges af  

 kommunalbestyrelsen blandt dens medlemmer.
Som medlem udpeges endvidere  

 byretsdommeren i retskredsen samt en pædagogisk-psykologisk sagkyndig.
Er der  

 flere dommere i retskredsen, bestemmer justitsministeren, hvem af disse der  

 skal modtage hvervet.
Den pædagogisk-psykologisk sagkyndige udpeges af  

 amtsrådet for den kommunale valgperiode.
Efter samme regler vælges og udpeges  

 tillige for hvert medlem en stedfortræder, der indkaldes til at give møde ved  

 medlemmets forfald.
 Stk. 3. Medlemmer af det udvalg, der efter § 2, stk. 2, i den  

 sociale styrelseslov behandler sager om børns og unges sociale forhold, i  

 kommuner med magistratsordning vedkommende magistratsmedlem, kan ikke vælges  

 som medlemmer af eller stedfortrædere til børne- og ungeudvalget.
 Stk. 4. Udvalget vælger selv sin formand og næstformand blandt de  

 af kommunalbestyrelsen valgte medlemmer.
 Stk. 5. Dommeren leder forhandlingen og påser, at der er foretaget  

 fornødne undersøgelser og kan træffe beslutning om indhentelse af yderligere  

 oplysninger, herunder forlange optaget et retsligt forhør i overensstemmelse  

 med retsplejelovens § 1018. Dommeren yder i øvrigt vejledning med hensyn til  

 lovens forståelse og anvendelse samt vurdering af foreliggende oplysninger.
 Stk. 6. Socialministeren fastsætter forretningsorden for børne- og  

 ungeudvalg, og kan herunder fravige kravet med hensyn til sammensætningen af  

 udvalget, hvis kommunalbestyrelsen på grund af sin størrelse ikke kan opfylde  

 kravet i stk. 3.
§ 127. Børne- og ungeudvalget træffer i et møde afgørelse om 1) brev- og telefonkontrol efter § 14, stk. 4, 2) gennemførelse af undersøgelse efter § 32 d, 3) anbringelse uden for hjemmet efter § 35, 4) opretholdelse af anbringelse efter § 35 a, 5) gennemførelse af lægelig undersøgelse eller behandling efter § 35 b, 6) godkendelse af foreløbig beslutning efter § 35 c, stk. 3, 7) flytning eller hjemtagelse efter § 65, stk. 4, 8) ændring af opholdssted efter § 66 d, stk. 2, jf. § 35 og 9) afbrydelse af forbindelsen m.v. efter § 67, stk. 3, jf. stk. 4.
Stk. 2. Inden der træffes beslutning, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge have  

 lejlighed til at udtale sig over for børne- og ungeudvalget.
Tilbud efter 1.  

 pkt. til barnet eller den unge kan undlades, hvis barnet er under 12 år,  

 eller det må antages at være til skade for barnet eller den unge.
Stk. 3. Inden der træffes beslutning efter § 14, stk. 4, og § 67,  

 stk. 3, jf. stk. 4, der angår den af forældrene, der ikke har del i  

 forældremyndigheden, finder stk. 2 tilsvarende anvendelse.
Stk. 2 finder  

 ligeledes anvendelse for plejeforældre inden en beslutning efter § 65, stk.  

 4.
Stk. 4. Til vedtagelse af en beslutning efter § 14, stk. 4, § 32  

 d, § 35, § 35 a, § 35 b, § 35 c, stk. 3, § 66 d, stk. 2, og § 67, stk. 3, jf.  

 stk. 4, kræves, at mindst 4 af børne- og ungeudvalgets 5 medlemmer stemmer  

 for beslutningen.
Beslutninger efter § 65, stk. 4, træffes ved almindelig  

 stemmeflerhed.
 Stk. 5. Såfremt dommeren ikke er enig i den trufne beslutning,  

 skal dette tilføres udvalgets protokol, og meddelelsen om udvalgets afgørelse  

 skal indeholde oplysning om dommerens afvigende opfattelse.
Klage til Den Sociale Ankestyrelse § 128. Beslutninger truffet af børne- og ungeudvalget, jf. § 127,  

 kan indbringes for Den Sociale Ankestyrelse inden 4 uger efter, at klageren  

 har fået meddelelse om afgørelsen.
En klage over en afgørelse efter § 35 c,  

 stk. 3, kan dog ikke behandles af Ankestyrelsen, så længe der verserer en sag  

 om anbringelse efter § 35 for børne- og ungeudvalget.
Stk. 2. Berettiget til at indbringe en sag for Ankestyrelsen er  

 forældremyndighedens indehaver og den unge, der er fyldt 15 år.
Beslutninger  

 efter § 14, stk. 4, og § 67, stk. 3, jf. stk. 4, der angår den af forældrene,  

 der ikke har del i forældremyndigheden, kan tillige af denne indbringes for  

 Ankestyrelsen.
Endvidere kan plejeforældrene indbringe beslutninger efter §  

 65, stk. 4.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger.
Dog kan styrelseschefen  

 eller den af ankecheferne, som styrelseschefen bemyndiger hertil, under  

 ganske særlige omstændigheder bestemme, at en beslutning ikke må iværksættes,  

 før Ankestyrelsen har truffet afgørelse i sagen.
 Stk. 4. Ved behandlingen i Ankestyrelsen finder §§ 124, 125 og  

 127, stk. 2 og 3, tilsvarende anvendelse.
Domstolsprøvelse § 129. Ankestyrelsens beslutninger efter § 128 kan ved  

 henvendelse til Ankestyrelsen inden 4 uger efter, at klageren har fået  

 meddelelse om afgørelsen, kræves forelagt for landsretten.
 Stk. 2. Er Ankestyrelsens beslutning stadfæstet ved dom, kan  

 fornyet prøvelse for retten kun kræves, hvis sagen på ny har været forelagt  

 Ankestyrelsen til afgørelse.
 § 130. Landsretten tiltrædes af en børneforsorgskyndig dommer og  

 en dommer, der er kyndig i børne- eller ungdomspsykiatri eller i psykologi.
 Stk. 2. Sagerne behandles efter retsplejelovens regler om  

 borgerlige sager, herunder kapitel 43 a om prøvelse af administrativt bestemt  

 frihedsberøvelse, med de i dette kapitel angivne ændringer.
 Stk. 3. Som parter anses forældremyndighedens indehaver og den  

 unge, der er fyldt 15 år, uanset om den pågældende har krævet afgørelsen  

 forelagt for landsretten.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse ske offentliggørelse af navn,  

 stilling eller bopæl for nogen af de under sagen nævnte personer eller på  

 anden måde offentliggørelse af de pågældendes identitet.
Overtrædelse af  

 forbudet straffes med bøde.
 Stk. 6. Ved afgivelse af dissens angives dommernes navne ikke.
§ 131. Landsrettens afgørelse kan kun indbringes for Højesteret,  

 når justitsministeren undtagelsesvis tillader det.
Ansøgning om tilladelse  

 til anke eller kære må fremsættes henholdsvis inden 6 og 3 måneder efter  

 afgørelsen.
§ 132. De i § 130 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, uberygtede og vederhæftige.
Stk. 2. Beskikkelse gælder for 4 år.
En dommer afgår ved udgangen  

 af den måned, i hvilken pågældende fylder 70 år.
 Stk. 3. Ingen, der fyldestgør betingelserne i stk. 1, kan afslå at  

 modtage beskikkelse, medmindre pågældende er over 65 år eller har anden  

 rimelig fritagelsesgrund.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 61 i retsplejeloven ville være udelukket fra at handle  

 som dommer i sagen.« Kapitel 18 Hjælpeforanstaltninger uden samtykke § 123. Når det er absolut påkrævet af hensyn til et barns  

 velfærd, kan det særlige udvalg efter den sociale styrelseslovs § 3 indtil  

 barnets fyldte 18. år uden samtykke fra forældremyndighedens indehaver træffe  

 beslutning om 1) at anbringe barnet uden for hjemmet, 2) at anbringe barnet i en psykiatrisk hospitalsafdeling eller et hospital  

 for sindslidende med tilslutning af hospitalets overlæge, selv om de  

 almindelige betingelser i henhold til lovgivningen om sindslidende personers  

 hospitalsophold ikke er opfyldt, 3) at nægte hjemgivelse eller ændre anbringelsesstedet, uanset at  

 anbringelsen oprindelig er sket med samtykke fra forældremyndighedens  

 indehaver.
 Stk. 2. Opretholdelse af hjælpeforanstaltninger efter stk. 1 ud  

 over 1 år forudsætter fornyet behandling af sagen i det særlige udvalg efter  

 den sociale styrelseslovs § 3. Er den unge fyldt 18 år, kan  

 hjælpeforanstaltningerne kun opretholdes, såfremt den pågældende giver  

 samtykke hertil.
 § 124. Er barnet anbragt uden for hjemmet uden medvirken af  

 kommunalbestyrelsen, kan det særlige udvalg efter den sociale styrelseslovs §  

 3 nægte hjemtagelse, såfremt hjemtagelse ville stride imod barnets tarv.  

 Hjemtagelse efter 2 års ophold i et privat plejehjem kan kun ske efter  

 forudgående tilladelse fra det særlige udvalg efter den sociale styrelseslovs  

 § 3.
 Stk. 2. Stk. 1 gælder ikke i tilfælde, hvor kun den ene af  

 forældrene har forældremyndigheden, men barnet er anbragt hos den anden af  

 forældrene.
§ 125. Under en sag om de foranstaltninger, der er nævnt i §§ 123  

 og 124, skal forældremyndighedens indehaver have tilbud om advokatbistand  

 samtidig med, at pågældende skal gøres bekendt med retten til indsigt i  

 sagens akter efter lov om offentlighed i forvaltningen.
Forinden afgørelse  

 træffes, skal forældremyndighedens indehaver, værgen, barnet, advokaten og  

 eventuel anden bisidder have adgang til at udtale sig over for udvalget.
 Stk. 2. En afgørelse efter §§ 123 og 124 skal indeholde angivelse  

 af de faktiske og retlige forhold, der ligger til grund for afgørelsen.
§ 126. Afgørelser efter §§ 123 og 124 skal træffes i et møde i det  

 særlige udvalg efter den sociale styrelseslovs § 3. Til vedtagelse af en  

 hjælpeforanstaltning kræves, at mindst 2/3 af udvalgets medlemmer stemmer  

 herfor.
Byretsdommeren i retskredsen samt en pædagogisk-psykologisk  

 konsulent, der er udpeget af amtsrådet for den kommunale valgperiode,  

 deltager i mødet uden stemmeret.
Er der flere dommere i retskredsen,  

 bestemmer justitsministeren, hvem af disse der skal modtage hvervet.
Stk. 2. Dommeren yder udvalget vejledning med hensyn til lovens  

 forståelse og anvendelse samt vurdering af foreliggende oplysninger.
Dommeren  

 leder forhandlingen og påser, at sagen er tilstrækkeligt oplyst.
 Stk. 3. I Københavns Kommune træffes disse afgørelser efter  

 reglerne i en vedtægt, der skal godkendes af socialministeren.
 Stk. 4. Det særlige udvalg efter den sociale styrelseslovs § 3 kan  

 om fornødent forlange bistand af politiet til gennemførelse af afgørelserne.
§ 127. Når det særlige udvalg efter den sociale styrelseslovs § 3  

 ikke kan holde møde, kan foranstaltninger, som af hensyn til barnets velfærd  

 ikke kan opsættes, iværksættes foreløbigt af formanden eller i dennes forfald  

 af næstformanden.
Forældremyndighedens indehaver skal inden 24 timer efter  

 afgørelsen have skriftlig meddelelse herom med angivelse af de faktiske og  

 retlige forhold, der ligger til grund for foranstaltningens iværksættelse,  

 med oplysning om retten til indsigt i sagens akter efter lov om offentlighed  

 i forvaltningen.
Meddelelsen skal endvidere indeholde tilbud om  

 advokatbistand.
Stk. 2. En foreløbig afgørelse skal snarest muligt og senest inden  

 7 dage forelægges det særlige udvalg efter den sociale styrelseslovs § 3 til  

 godkendelse efter §§ 125 og 126, uanset om hjemgivelse af barnet har fundet  

 sted.
Godkendes den foreløbige afgørelse, forelægges denne det særlige udvalg  

 efter den sociale styrelseslovs § 3 til endelig afgørelse inden 1 måned.
 Stk. 3. Chefen for Den Sociale Ankestyrelse eller den af  

 ankecheferne, som styrelseschefen bemyndiger hertil, kan give pålæg om  

 iværksættelse af en foreløbig foranstaltning efter stk. 1.
 § 128. Beslutninger, der er truffet efter § 123, stk. 1, og § 124,  

 kan indbringes for Den Sociale Ankestyrelse inden 4 uger efter, at klageren  

 har fået meddelelse om afgørelsen.
Stk. 2. Berettiget til at indbringe en sag for Ankestyrelsen er  

 forældremyndighedens indehaver, den, der faktisk udøver forældremyndigheden,  

 samt, såfremt sagen vedrører en person, der ikke står under  

 forældremyndighed, den unge eller værgen.
Endvidere kan plejeforældre  

 indbringe beslutninger efter § 65, stk. 6, eller efter § 124.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger.
Dog kan styrelseschefen  

 eller den af ankecheferne, som styrelseschefen bemyndiger hertil, under  

 ganske særlige omstændigheder bestemme, at en beslutning ikke må iværksættes,  

 før Ankestyrelsen har truffet afgørelse i sagen.
 Stk. 4. Ved behandling af sagen i Den Sociale Ankestyrelse finder  

 § 125, stk. 1, tilsvarende anvendelse.
 § 129. Ankestyrelsens beslutninger efter § 128 kan ved henvendelse  

 til Ankestyrelsen inden 4 uger efter, at klageren har fået meddelelse om  

 afgørelsen, kræves forelagt for landsretten.
 Stk. 2. Er Ankestyrelsens beslutning stadfæstet ved dom, kan  

 fornyet prøvelse for retten ikke kræves, før der er forløbet 6 måneder,  

 medmindre en kortere frist er fastsat af retten.
 § 130. Landsretten tiltrædes ved behandling af sagerne af en  

 børneforsorgskyndig dommer og en dommer, der er kyndig i børne- eller  

 ungdomspsykiatri eller i psykologi.
 Stk. 2. Sagerne behandles i øvrigt i overensstemmelse med de  

 almindelige regler om borgerlige sager i lov om rettens pleje, jf. dens  

 kapitel 43a, med de nedenfor angivne ændringer.
 Stk. 3. Angår sagen et barn under 18 år, kan pågældende kun med  

 rettens tilladelse overvære retsmøderne.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse anføres navn, stilling eller  

 bopæl for nogen af de under sagen nævnte personer.
Overtrædelse af forbudet  

 straffes med bøde.
 Stk. 6. Bestemmelsen i § 218, stk. 1, 3. pkt., i lov om rettens  

 pleje finder ikke anvendelse på behandlingen ved landsretten af disse sager.
§ 131. Landsrettens afgørelse kan kun indbringes for Højesteret,  

 når justitsministeren undtagelsesvis tillader det.
Ansøgning om tilladelse  

 til anke eller kære må fremsættes henholdsvis inden 1 år og inden 6 måneder  

 efter afgørelsen.
§ 132. De i § 130 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, uberygtede og vederhæftige.
Stk. 2. Beskikkelse gælder for 4 år.
En dommer afgår dog ved  

 udgangen af den måned, i hvilken pågældende fylder 70 år.
 Stk. 3. Ingen, der fyldestgør de foreskrevne betingelser, kan  

 undslå sig for at modtage beskikkelse, medmindre pågældende er over 65 år  

 eller kan anføre anden fritagelsesgrund, som justitsministeren finder  

 antagelig.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 62 i lov om rettens pleje ville være udelukket fra at  

 handle som dommer i sagen.
 11. I § 135 indsættes i stk. 6 før »§ 66«:  

 »§ 68 a, jf.«, og der indsættes som nyt stykke:
»Stk. 7. Kommunen og amtskommunen afholder hver 50 pct. af  

 udgifterne vedrørende foranstaltninger efter § 33, stk. 2. Dette gælder dog  

 ikke udgifterne vedrørende døgnophold efter § 96, der afholdes efter reglerne  

 i stk. 3, og udgifterne vedrørende dagtilbud efter §§ 64, 69 og 70, der  

 afholdes endeligt af kommunerne.« Stk. 7 bliver herefter stk. 8.
§ 135. - - - Stk. 6. For personer under 67 år afholder kommunen og amtskommunen  

 hver 50 pct. af de udgifter, der er nævnt i stk. 5, og af udgifter vedrørende  

 formidlet døgnophold efter § 66. Har de nævnte personer ophold i de  

 institutioner under kommunerne, der er nævnt i stk. 5, betaler amtskommunen  

 en takst, der fastsættes for et regnskabsår ad gangen på grundlag af  

 institutionernes budgetter.
Taksten skal svare til 50 pct. af udgifterne ved  

 opholdet.
§ 2 I lov om styrelse af sociale og visse sundhedsmæssige anliggender, jf.  

 lovbekendtgørelse nr. 552 af 10. juli 1991, ophæves § 3.
 § 3. Kommunalbestyrelsen nedsætter et udvalg til forvaltning af  

 opgaverne efter afsnit VIII i lov om social bistand.
Stk. 2. Udvalget består af 5 eller 7 medlemmer, der vælges af  

 kommunalbestyrelsen blandt dens medlemmer.
Samtidig vælges for hvert medlem  

 en stedfortræder ligeledes blandt kommunalbestyrelsens medlemmer.  

 Stedfortræderen kan indkaldes til at give møde ved medlemmets forfald.
 Stk. 3. I øvrigt finder bestemmelserne i kapitel III om udvalg  

 m.v. i lov om kommunernes styrelse tilsvarende anvendelse på udvalget,  

 medmindre andet fremgår af bistandslovens afsnit VIII.
 Stk. 4. Socialministeren kan godkende en særlig ordning for  

 magistratskommuner med hensyn til udvalgets sammensætning og funktion.
§ 3 I lov om Den Sociale Ankestyrelse, jf. lovbekendtgørelse nr. 530 af 13.  

 august 1986, som ændret ved lov nr. 946 af 27. december 1991, foretages  

 følgende ændringer:
 1. I § 5 indsættes efter stk. 2, som nyt stykke:
» Stk. 3. Styrelseschefens beføjelser efter § 35 c, stk. 5, og  

 § 128, stk. 3, i lov om social bistand og ankechefens beføjelser efter § 6,  

 stk. 3, nr. 1 og 2, kan dog ikke overlades til  

 sekretariatsmedarbejdere.« Stk. 3 bliver herefter stk. 4.
2. I § 6, stk. 3, nr. 1, udgår: »,og § 65, stk. 5,  

 jfr. § 124« § 6. - - - Stk. 3. I følgende sager træffes ankestyrelsens afgørelse dog på  

 møde af 2 ankechefer, hvoraf den ene fungerer som formand, og 2 beskikkede  

 medlemmer:
 1) Sager om hjælpeforanstaltninger uden samtykke, jfr. lov om social  

 bistand, afsnit VIII, og § 65, stk. 5, jf. § 124.
§ 4 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 735 af 5. november 1991, som  

 senest ændret ved lov nr. 894 af 21. december 1991, ændres i § 9, stk.  

 10, i 1. pkt. »døgnpleje omfattet af §§ 65 og 66« til:  

 »formidlet døgnophold omfattet af §§ 66 og 68 a«, og i 2.  

 pkt. ændres »§ 66, stk. 5« til: »§ 66 a, stk. 1«, og  

 i 4. pkt. ændres »døgnplejen« til: »formidlet  

 døgnophold« § 9. - - - Stk. 10. Godtgørelse, der ydes for udgifter til kost og logi i  

 forbindelse med døgnpleje omfattet af §§ 65 og 66 i lov om social bistand,  

 medregnes ikke ved indkomstopgørelsen.
Dette gælder dog kun den del af  

 godtgørelsen, der ikke overstiger satser, som fastsættes efter lovens § 66,  

 stk. 5. Udgifter, der er godtgjort efter 1. pkt., kan ikke fradrages ved  

 indkomstopgørelsen.
Reglerne i 1.-3. pkt. finder ikke anvendelse, hvis  

 døgnplejen udøves som selvstændig erhvervsvirksomhed.
§ 5 I lov om kommunernes styrelse, jf. lovbekendtgørelse nr. 483 af 21. juni  

 1991, ophæves § 61, stk. 6, nr. 4.
 Nr. 5 bliver herefter nr. 4.
§ 61. - - - Stk. 6. Bestemmelserne i stk. 1-5 gælder tilsvarende for:
 1) Økonomiudvalget og dets medlemmer.
 2) Et stående udvalg og dets medlemmer.
 3) En magistrat og dens medlemmer.
 4) Et udvalg nedsat af kommunalbestyrelsen til at varetage opgaver efter  

 bistandslovens afsnit VIII og udvalgets medlemmer.
 5) Et kommunalt fællesskab, jf. § 60, og medlemmerne af fællesskabets  

 organer.
§ 6 I lov om Københavns Kommunes styrelse, jf. lovbekendtgørelse nr. 484 af  

 21. juni 1991, affattes § 48, stk. 6, således:
» Stk. 6. Bestemmelserne i stk. 1-5 gælder tilsvarende for  

 magistraten og dens medlemmer.« § 48. - - - Stk. 6. Bestemmelserne i stk. 1-5 gælder tilsvarende for:
 1) Magistraten og dens medlemmer.
 2) Det udvalg (børne- og ungdomsnævnet) som borgerrepræsentationen  

 nedsætter til at varetage opgaver efter bistandslovens afsnit VIII, og  

 udvalgets medlemmer.
Efter 2. behandling den 16. juni 1992 § 1 I lov om social bistand, jf. lovbekendtgørelse nr. 817 af 6. december  

 1990, som ændret bl.a. ved § 4 i lov nr. 279 af 29. april 1992 og senest ved  

 § 26 i lov nr. 352 af 14. maj 1992, foretages følgende ændringer:
 1. I § 12, stk. 1, ændres »de særlige udvalg efter den  

 sociale styrelseslovs § 3« til: »børn og unge-udvalgene efter §  

 126«.
 2. I § 14 indsættes efter stk. 6 som nyt stykke:
» Stk. 7. Under ophold i institutioner beregnet til døgnophold  

 for børn og unge kan børn og unge-udvalget, jf. § 127, såfremt det er  

 nødvendigt af hensyn til barnets eller den unges sundhed eller udvikling,  

 uden retskendelse træffe beslutning om kontrol med barnets eller den unges  

 brevveksling, telefonsamtaler og anden kommunikation med nærmere angivne  

 personer uden for institutionen.
Kontrol af breve og andre henvendelser til  

 og fra offentlige myndigheder og til og fra en eventuel advokat, jf. § 124,  

 stk. 3, må ikke finde sted.
En beslutning efter 1. pkt. kan træffes  

 foreløbigt efter reglerne i § 35 c, når betingelserne herfor er opfyldt.  

 Socialministeren fastsætter nærmere regler om kontrol med brevveksling,  

 telefonsamtaler og anden kommunikation.« Stk. 7 bliver herefter stk. 8.
 3. I § 14, stk. 7, som bliver stk. 8, ændres »stk.  

 3« til: »stk. 6«.
 4. I § 14 indsættes efter stk. 7, som nu bliver stk. 8, som  

 nyt stykke:
» Stk. 9. Over for unge, der efter reglerne i retsplejeloven  

 er anbragt i sikrede afdelinger i stedet for varetægtsfængsling, kan  

 politiet, hvor hensyn til efterforskningen gør det påkrævet, modsætte sig, at  

 den unge modtager besøg, eller forlange, at besøg finder sted under kontrol.  

 Den unge har altid ret til ukontrolleret besøg af sin forsvarer.
Hvor hensyn  

 til efterforskningen gør det påkrævet, kan politiet endvidere forlange at  

 gennemse og, hvis det findes påkrævet, standse den unges breve inden  

 modtagelsen eller afsendelsen samt forbyde den unge at foretage  

 telefonsamtaler eller anden kommunikation med personer uden for institutionen  

 eller betinge telefonsamtaler og anden kommunikation af, at samtalen  

 overhøres.
Den unge har ret til ukontrolleret brevveksling med retten,  

 forsvareren, justitsministeren og Folketingets Ombudsmand.
Den unge skal  

 underrettes om politiets beslutning og kan forlange den forelagt for retten  

 til afgørelse.
Socialministeren fastsætter efter forhandling med  

 justitsministeren nærmere regler om besøg, brevveksling, telefonsamtaler og  

 anden kommunikation.« 5. I § 15, stk. 1, ændres »det i den sociale  

 styrelseslovs § 3 nævnte særlige udvalgs« til: »det i § 126 nævnte  

 børn og unge-udvalgs«.
 6. I § 28 indsættes efter 3. pkt. som nyt punktum:
»Rådgivning og vejledning skal kunne ydes anonymt og som et åbent  

 tilbud til enhver, herunder børn og unge, som alene søger rådgivning og  

 vejledning.« 7. Kapitel 8 affattes således:
»Kapitel 8 Særlige regler om børn og unge Kommunalbestyrelsens opgaver § 32. Kommunalbestyrelsen fører tilsyn med de forhold, hvorunder  

 børn og unge under 18 år i kommunen lever.
 Stk. 2. Kommunalbestyrelsen skal yde forældremyndighedsindehaveren  

 eller andre, der faktisk sørger for et barn eller en ung, rådgivning og  

 støtte, når barnet eller den unge har vanskeligheder i forhold til sine  

 omgivelser eller i øvrigt lever under utilfredsstillende forhold.
 Stk. 3. Kommunalbestyrelsen træffer, medmindre andet er fastsat i  

 loven, beslutning om undersøgelse og foranstaltninger m.v.
§ 32 a.
Hvis ingen har forældremyndigheden over et barn eller en  

 ung, skal kommunalbestyrelsen i fornødent omfang medvirke til, at der udpeges  

 en egnet indehaver af forældremyndigheden.
Amtsrådets opgaver § 32 b.
Amtsrådet yder kommunalbestyrelsen vejledning og  

 konsulentstøtte vedrørende såvel planlægning som udførelse af  

 kommunalbestyrelsens forebyggende og støttende virksomhed for børn og unge.
 Stk. 2. Det påhviler såvel amtsrådet som kommunalbestyrelsen at  

 samarbejde om den forebyggende og støttende virksomhed for børn og unge.
Undersøgelser § 32 c.
Må det antages, at et barn eller en ung trænger til  

 særlig støtte, skal kommunalbestyrelsen sørge for, at barnets eller den unges  

 forhold undersøges.
Beslutning herom træffes i forståelse med  

 forældremyndighedsindehaveren og den unge, der er fyldt 15 år, jf. dog § 32  

 d.
Hvis det er påkrævet, skal kommunalbestyrelsen lade barnet eller den unge  

 undersøge af en læge eller en psykolog, eventuelt ved henvisning til det i  

 kapitel 17 nævnte rådgivningscenter.
Stk. 2. En undersøgelse skal resultere i en begrundet  

 stillingtagen til, om der er grundlag for at iværksætte foranstaltninger, og  

 i bekræftende fald af hvilken art disse bør være.
Der skal være oplysning om,  

 hvordan forældremyndighedens indehaver og barnet eller den unge stiller sig  

 til foranstaltninger, og om de forhold i familien eller i dennes omgivelser,  

 som kan bidrage til at klare vanskelighederne.
 Stk. 3. Undersøgelsen må ikke være mere omfattende, end formålet  

 tilsiger, og skal i øvrigt gennemføres så skånsomt, som forholdene tillader.
§ 32 d.
Når det må anses for nødvendigt for at afgøre, om der er  

 åbenbar risiko for alvorlig skade på et barns eller en ungs sundhed eller  

 udvikling, kan børn og unge-udvalget uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen ved anbringelse på en institution eller indlæggelse  

 på sygehus, herunder psykiatrisk afdeling.
En sådan undersøgelse skal være  

 afsluttet inden 2 måneder efter børn og unge-udvalgets afgørelse.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foranstaltninger § 33. Kommunalbestyrelsen kan træffe beslutning om  

 foranstaltninger efter stk. 2, når det må anses for at være af væsentlig  

 betydning af hensyn til et barns eller en ungs særlige behov for støtte.
Det  

 bør tilstræbes, at barnet eller den unge kan blive i hjemmet.
Beslutningen  

 træffes med samtykke fra forældremyndighedens indehaver, jf. dog § 34. En  

 beslutning efter stk. 2, nr. 10, kræver tillige samtykke fra den unge, der er  

 fyldt 15 år.
Stk. 2. Kommunalbestyrelsen kan beslutte 1) at yde konsulentbistand med hensyn til barnets eller den unges forhold  

 og kan herunder bestemme, at barnet eller den unge skal søge et dagtilbud, en  

 ungdomsklub, et uddannelsessted eller lignende, 2) at yde praktisk, pædagogisk eller anden støtte i hjemmet, 3) at yde familiebehandling eller lignende støtte, 4) at etablere døgnophold for både forældremyndighedens indehaver, barnet  

 eller den unge og andre medlemmer af familien, 5) at etablere en aflastningsordning, 6) at udpege en personlig rådgiver for barnet eller den unge, 7) at yde økonomisk støtte til udgifter, der følger af foranstaltninger  

 nævnt i nr. 1-5, når forældremyndighedsindehaveren ikke selv har midler  

 dertil, 8) at yde økonomisk støtte til udgifter, der bevirker, at en anbringelse  

 uden for hjemmet kan undgås, at en hjemgivelse kan fremskyndes, eller at  

 støtten i væsentlig grad kan bidrage til en stabil kontakt mellem forældre og  

 børn under et eller flere børns anbringelse uden for hjemmet, 9) at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler dertil, og 10) at anbringe barnet eller den unge uden for hjemmet, på en  

 døgninstitution, i en plejefamilie eller på andet godkendt opholdssted, som  

 må anses for egnet til at imødekomme barnets eller den unges særlige behov,  

 jf. §§ 66 og 96.
§ 34. Beslutning efter § 33, stk. 2, nr. 1 og nr. 6, jf. § 33,  

 stk. 1, kan træffes, selv om forældremyndighedens indehaver ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets særlige behov for støtte, og når formålet med  

 foranstaltningen skønnes at kunne opnås uanset det manglende samtykke.  

 Beslutning herom skal træffes i et møde i det udvalg, der efter § 2, stk. 2,  

 i den sociale styrelseslov varetager det pågældende sagsområde.
I kommuner  

 med magistratsordning træffes beslutningen af vedkommende magistratsmedlem.
Anbringelse uden for hjemmet uden samtykke § 35. Når der på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge eller 4) andre adfærds- eller tilpasningsproblemer hos barnet eller den unge er åbenbar risiko for, at barnets eller den unges sundhed eller udvikling  

 lider alvorlig skade, kan børn og unge-udvalget uden samtykke fra  

 forældremyndighedens indehaver og den unge, der er fyldt 15 år, træffe  

 beslutning om, at barnet eller den unge anbringes uden for hjemmet, jf. § 33,  

 stk. 2, nr. 10. Der kan kun træffes en beslutning efter 1. pkt., når det må  

 anses for godtgjort, at problemerne ikke kan løses under barnets eller den  

 unges fortsatte ophold i hjemmet.
 Stk. 2. Når hensynet til barnet eller den unge på afgørende måde  

 taler for det, kan børn og unge-udvalget bestemme, at barnet eller den unge  

 skal anbringes uden for hjemmet efter stk. 1, selv om forældremyndighedens  

 indehaver og den unge giver samtykke til anbringelse efter § 33, stk. 2, nr.  

 10.
 Stk. 3. Såfremt en ung, der er fyldt 15 år, erklærer sig enig i  

 anbringelsen, kan børn og unge-udvalget uanset betingelserne i stk. 1 træffe  

 beslutning om at anbringe den unge uden for hjemmet, jf. § 33, stk. 2, nr.  

 10, når anbringelsen må anses for at være af væsentlig betydning af hensyn  

 til den unges særlige behov og problemerne ikke kan løses under den unges  

 fortsatte ophold i hjemmet.
 Stk. 4. Beslutninger efter stk. 1-3 kan træffes foreløbigt efter  

 reglerne i § 35 c, når betingelserne herfor er opfyldt.
§ 35 a.
Opretholdelse af en foranstaltning efter § 35 ud over 1 år  

 fra børn og unge-udvalgets afgørelse forudsætter fornyet beslutning i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
Uanset  

 bestemmelsen i 1. og 2. pkt. kan børn og unge-udvalget, Ankestyrelsen eller  

 retten fastsætte en kortere frist for fornyet behandling i udvalget.
Stk. 2. Børn og unge-udvalget kan undtagelsesvis fastsætte en  

 længere frist end nævnt i stk. 1, 1. og 2. pkt., når de forhold, der ligger  

 til grund for afgørelsen, med stor sikkerhed må antages at vedvare ud over  

 fristen og hensynet til barnet eller den unge afgørende tilsiger, at fristen  

 forlænges.
Samme beføjelse har Ankestyrelsen og retten.
Lægelig undersøgelse og behandling uden samtykke § 35 b.
Hvis forældremyndighedsindehaveren undlader at lade et  

 barn eller en ung undersøge eller behandle for en livstruende sygdom eller en  

 sygdom, der udsætter barnet eller den unge for varig og betydelig  

 invaliditet, kan børn og unge-udvalget træffe beslutning om at gennemføre  

 undersøgelsen eller behandlingen.
 Stk. 2. En beslutning efter stk. 1 kan træffes foreløbigt efter  

 reglerne i § 35 c, når betingelserne herfor er opfyldt.
Foreløbige foranstaltninger § 35 c.
Beslutning efter §§ 14, stk. 7, 32 d, 35, 35 b, 65, stk.  

 4, og 67, stk. 3, 2. pkt., som af hensyn til barnets eller den unges  

 øjeblikkelige behov ikke kan afvente, at sagen behandles i børn og  

 unge-udvalget, kan træffes foreløbigt af formanden eller i dennes forfald  

 næstformanden for børn og unge-udvalget.
Stk. 2. Forældremyndighedens indehaver skal inden 24 timer efter  

 iværksættelsen af en foreløbig beslutning have skriftlig meddelelse om  

 afgørelsen samt en begrundelse for afgørelsen.
Meddelelsen skal tillige  

 indeholde oplysning om retten til efter forvaltningsloven at se sagens akter  

 og til at udtale sig om sagen samt om retten til vederlagsfri advokatbistand.
 Stk. 3. En foreløbig beslutning efter stk. 1 skal snarest muligt  

 og senest inden 7 dage efter iværksættelsen af beslutningen forelægges børn  

 og unge-udvalget til godkendelse, uanset om foranstaltningen er ophørt.
Stk. 4. En beslutning, der er godkendt efter stk. 3, har gyldighed  

 i 1 måned, for så vidt angår § 32 d dog indtil undersøgelsen er afsluttet.
En  

 beslutning vedrørende § 65, stk. 4, har gyldighed, indtil der træffes en ny  

 beslutning om flytning eller hjemtagelse.
 Stk. 5. Chefen for Den Sociale Ankestyrelse eller den af  

 ankecheferne, som styrelseschefen bemyndiger hertil, kan give pålæg om  

 iværksættelse af en foreløbig foranstaltning efter stk. 1. Det kan  

 undtagelsesvis bestemmes, at beslutningen skal godkendes af Ankestyrelsen  

 inden for den i stk. 3 nævnte frist.
Ophør af foranstaltninger § 36. Foranstaltninger efter §§ 33, 34 og 35 skal ophøre, når  

 formålet er nået, når de ikke længere opfylder deres formål under hensyn til  

 barnets eller den unges særlige behov, eller når den unge fylder 18 år.  

 Kommunalbestyrelsen træffer beslutning om hjemgivelse, uanset at barnet eller  

 den unge er anbragt uden for hjemmet efter § 35. Såfremt kommunalbestyrelsen  

 ikke kan imødekomme en begæring om hjemgivelse, forelægges sagen til  

 afgørelse i børn og unge-udvalget efter § 35.
 Stk. 2. Foranstaltninger i form af en personlig rådgiver eller  

 døgnophold i institution, plejefamilie eller andet egnet opholdssted kan dog  

 opretholdes, indtil den unge fylder 20 år, hvis den unge er indforstået  

 hermed.
Det sociale ankenævns og Den Sociale Ankestyrelses beføjelser uden  

 klage § 36 a.
Såfremt kommunalbestyrelsen ikke foretager fornødne  

 undersøgelser, kan det sociale ankenævn træffe beslutning om, at der skal  

 iværksættes undersøgelse, og pålægge kommunalbestyrelsen at gennemføre  

 beslutningen.
 Stk. 2. Hvis der er behov for foranstaltninger efter § 33 og  

 kommunalbestyrelsen undlader at iværksætte disse, kan det sociale ankenævn  

 pålægge kommunalbestyrelsen at træffe en afgørelse eller træffe en foreløbig  

 afgørelse om foranstaltninger og pålægge kommunalbestyrelsen at gennemføre  

 beslutningen.
 Stk. 3. Den Sociale Ankestyrelse har samme beføjelser som det  

 sociale ankenævn og kan træffe beslutning efter §§ 32 d, 35 og 35 b og  

 pålægge kommunalbestyrelsen at gennemføre beslutningen.
Fuldbyrdelse § 36 b.
Kommunalbestyrelsen kan om fornødent forlange bistand af  

 politiet til at gennemføre afgørelser efter §§ 32 d, 35 og 35 b.« 8. § 46 b, stk. 1, affattes således:
»Der kan ydes økonomisk hjælp til dækning af udgifter til at  

 opretholde en samværsret med et eller flere børn under 18 år, når ansøgeren  

 ikke selv har midler dertil.
Der kan under samme økonomiske betingelser ydes  

 hjælp til dækning af udgifter til opretholdelse af kontakt mellem barnet og  

 den af forældrene, der har del i forældremyndigheden, når barnet bor hos den  

 anden af forældrene.« 9. § 46 c affattes således:
» § 46 c.
Der kan ydes hjælp til dækning af udgifterne ved et  

 barns forsørgelse, når forældremyndigheden ved forældremyndighedsindehaverens  

 død er tillagt en anden eller andre, der ikke har forsørgelsespligt over for  

 barnet, og når barnets indtægter, herunder det særlige børnetilskud, jf. § 4,  

 stk. 2, i lov om børnetilskud og forskudsvis udbetaling af børnebidrag, ikke  

 er tilstrækkelige til at dække udgifterne ved forsørgelsen.« 10. Kapitel 15 affattes således:
»Kapitel 15 Privat døgnpleje Privat familiepleje § 65. Ingen må modtage et barn under 14 år til døgnophold i  

 privat familiepleje i en sammenhængende periode ud over 3 måneder uden at  

 have tilladelse dertil fra den stedlige kommunalbestyrelse.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunalbestyrelsen gøre  

 forældremyndighedens indehaver opmærksom på bestemmelserne i stk. 4.
 Stk. 3. Det påhviler forældremyndighedens indehaver at sikre sig,  

 at plejehjemmet har fornøden plejetilladelse.
 Stk. 4. Børn og unge-udvalget i forældremyndighedsindehaverens  

 opholdskommune kan efter begæring af plejeforældrene eller barnet eller den  

 unge beslutte, at et barn eller en ung ikke må flyttes eller hjemtages fra en  

 privat familiepleje, såfremt det må antages at skade barnet eller den unge.  

 Forud for afgørelsen indhentes en udtalelse fra den stedlige kommune.
 Stk. 5. En beslutning efter stk. 4 kan træffes foreløbigt efter  

 reglerne i § 35 c, når betingelserne herfor er opfyldt.
 Stk. 6. Reglerne i stk. 1-5 gælder ikke i tilfælde, hvor kun den  

 ene af forældrene har forældremyndigheden, men barnet eller den unge får  

 døgnophold hos den anden af forældrene.
Private døgnplejehjem § 65 a.
Hjem, der modtager flere end 4 børn under 18 år i pleje,  

 og som drives af private uden offentlige midler, må kun oprettes og drives  

 med tilladelse af kommunalbestyrelsen.
Stk. 2. Kommunalbestyrelsen fører tilsyn med forholdene i  

 hjemmene.« 11. Efter kapitel 15 indsættes 2 nye kapitler:
»Kapitel 15 a Formidlet døgnophold Godkendelse af opholdssteder § 66. Opholdssteder for børn og unge, herunder plejefamilier,  

 skal være godkendt som egnede af den stedlige kommunalbestyrelse eller af  

 anden offentlig myndighed efter reglerne herom.
For anbringelse i  

 døgninstitution for børn og unge gælder reglerne i §§ 96-100.
 Stk. 2. Afgørelser efter stk. 1 kan ikke indbringes for anden  

 administrativ myndighed.
Betaling § 66 a.
Kommunalbestyrelsen betaler for barnets eller den unges  

 ophold.
Socialministeren kan fastsætte satser for godtgørelse for udgifter  

 til kost og logi i forbindelse med opholdet.
 Stk. 2. Forældrene og barnet eller den unge betaler for  

 døgnopholdet efter samme regler som ved anbringelse i døgninstitution efter §  

 96.
 Udarbejdelse af planer og valg af opholdssted m.v.
§ 66 b.
Forinden der træffes beslutning om at anbringe et barn  

 eller en ung uden for hjemmet, jf. § 33, stk. 2, nr. 10, og § 35, skal  

 kommunalbestyrelsen udarbejde en plan for barnets eller den unges ophold uden  

 for hjemmet.
Stk. 2. Planen skal angive formålet med anbringelsen.
Planen skal  

 under hensyn til dette formål tillige angive anbringelsens forventede  

 varighed, særlige forhold vedrørende barnets eller den unges pleje,  

 behandling, uddannelse m.v. samt foranstaltninger til støtte for familien  

 under barnets eller den unges ophold uden for hjemmet og i tiden derefter.
Stk. 3. Kan anbringelsen ikke afvente udarbejdelsen af en plan som  

 nævnt i stk. 2, er en kortfattet angivelse af formålet med anbringelsen  

 tilstrækkelig.
Det påhviler da kommunalbestyrelsen snarest muligt at opstille  

 en plan.
§ 66 c.
Samtykke fra forældremyndighedens indehaver og den unge,  

 der er fyldt 15 år, til en beslutning efter § 33, stk. 2, nr. 10, skal  

 omfatte formålet med anbringelsen, jf. § 66 b, stk. 2, 1. pkt.
§ 66 d.
Kommunalbestyrelsen træffer beslutning om valg af  

 opholdssted i overensstemmelse med den i § 66 b eller § 123 nævnte plan.  

 Kommunalbestyrelsen fører løbende tilsyn med barnets eller den unges forhold  

 under opholdet uden for hjemmet og træffer bestemmelse om ændret opholdssted,  

 behandling, uddannelse m.v. under opholdet, i det omfang det må anses for  

 nødvendigt under hensyn til formålet med anbringelsen.
 Stk. 2. Såfremt der ikke foreligger samtykke fra  

 forældremyndighedens indehaver og den unge, der er fyldt 15 år, til en  

 ændring af opholdsstedet, jf. stk. 1, forelægges sagen til afgørelse i børn  

 og unge-udvalget efter § 35.
§ 66 e.
Amtsrådet yder, jf. § 32 b, kommunalbestyrelsen vejledning  

 og konsulentstøtte under udøvelsen af de i § 66 d, stk. 1, nævnte beføjelser.
§ 66 f.
Kommunalbestyrelsen skal senest 3 måneder efter, at barnet  

 eller den unge har fået ophold uden for hjemmet, vurdere, om den i § 66 b  

 eller § 123 nævnte plan skal revideres, og skal herefter med højst 6 måneders  

 mellemrum foretage en sådan vurdering.
Beslutning om revision af planen  

 træffes så vidt muligt i forståelse med forældremyndighedens indehaver og  

 barnet eller den unge.
 Stk. 2. Er opholdsstedet beliggende i en anden kommune end barnets  

 opholdskommune, underrettes den stedlige kommune forud for anbringelsen.
Samvær og kontakt § 67. Forældrene og barnet eller den unge har ret til samvær og  

 kontakt under barnets eller den unges anbringelse uden for hjemmet.  

 Kommunalbestyrelsen skal sørge for, at forbindelsen mellem forældrene og  

 barnet eller den unge holdes ved lige.
En samværsret, der er aftalt mellem  

 forældrene eller er fastsat i medfør af §§ 24 og 25 i myndighedsloven,  

 opretholdes under barnets eller den unges anbringelse uden for hjemmet, men  

 kan reguleres eller midlertidigt ophæves efter reglerne i stk. 2-4.
Stk. 2. Kommunalbestyrelsen træffer om fornødent beslutning om  

 omfanget og udøvelsen af samværet og kontakten og kan fastsætte nærmere  

 vilkår for samværet og kontakten.
Ved beslutningen lægges særlig vægt på  

 hensynet til barnet eller den unge og formålet med anbringelsen.
Stk. 3. Når det er nødvendigt af hensyn til barnets eller den  

 unges sundhed eller udvikling, kan kommunalbestyrelsen for en bestemt periode  

 beslutte, at samvær kun må foregå under tilstedeværelse af en repræsentant  

 for kommunen.
Under de samme betingelser og ligeledes for en bestemt periode  

 kan det besluttes at afbryde forbindelsen mellem forældrene og barnet eller  

 den unge, ligesom det kan besluttes, at barnets eller den unges opholdssted  

 ikke må oplyses over for forældrene.
Stk. 4. En beslutning efter stk. 3, 1. pkt., der vedrører en  

 periode ud over 3 måneder, og en beslutning efter stk. 3, 2. pkt., skal  

 træffes af børn og unge-udvalget efter reglerne i § 127. En beslutning efter  

 stk. 3, 2. pkt., kan træffes foreløbigt efter reglerne i § 35 c, når  

 betingelserne herfor er opfyldt.
Med beslutninger efter stk. 3, 2. pkt.,  

 sidestilles enhver beslutning, som medfører, at samvær kun må finde sted  

 mindre end en gang om måneden.
 Stk. 5. En beslutning om kontrol med barnets eller den unges  

 brevveksling, telefonsamtaler eller anden kommunikation med forældrene  

 træffes efter § 14, stk. 7.
Klage § 67 a.
Beslutninger efter § 66 d, stk. 1, jf. dog stk. 2, og §  

 67, stk. 2, samt beslutninger efter § 67, stk. 3, 1. pkt., der vedrører en  

 periode indtil 3 måneder, kan af forældremyndighedens indehaver eller den  

 unge, der er fyldt 15 år, indbringes for det sociale ankenævn, jf. § 15.
 Stk. 2. Beslutninger efter § 67, stk. 2, samt beslutninger efter §  

 67, stk. 3, 1. pkt., der vedrører en periode indtil 3 måneder, kan, i det  

 omfang de angår den af forældrene, som ikke har del i forældremyndigheden, af  

 denne indbringes for det sociale ankenævn, jf. § 15.
Kapitel 15 b Formidlet døgnophold m.v. for voksne § 68. Personer med et vidtgående fysisk eller psykisk handicap  

 kan anbringes i pleje i private hjem eller tilbydes ophold i et bofællesskab.
 Stk. 2. Kommunalbestyrelsen fastsætter en økonomisk ydelse for  

 plejeforholdet eller den nødvendige medhjælp i bofællesskabet og træffer  

 herunder beslutning om, hvilket beløb pågældende skal have til rådighed til  

 personlige fornødenheder.
 Stk. 3. Socialministeren fastsætter retningslinier for bistand  

 efter stk. 1 og 2.
§ 68 a.
Kommunalbestyrelsen kan i en periode tilbyde støtte i form  

 af dag- eller døgnophold, jf. §§ 66 og 96, til unge, der er fyldt 18 år, med  

 svære psykiske eller sociale vanskeligheder.
Bestemmelsen i § 66 a, stk. 1,  

 finder tilsvarende anvendelse.
Stk. 2. Den unge betaler for døgnopholdet.
Socialministeren kan  

 fastsætte retningslinier for betalingen.« 12. Kapitel 18 affattes således:
»Kapitel 18 Sagsbehandling, klageregler og domstolsprøvelse ved foranstaltninger  

 for børn og unge Indstilling vedrørende anbringelse uden samtykke § 123. En indstilling om anbringelse uden for hjemmet efter § 35  

 skal indeholde en redegørelse for 1) grundlaget for, at betingelserne i § 35 anses for opfyldt, 2) de foranstaltninger efter § 33, stk. 2, der har været iværksat eller  

 har været tilbudt familien, og grundene til, at foranstaltninger af denne  

 karakter nu må anses for utilstrækkelige, 3) de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4) den plan for anbringelsen, jf. § 66 b, stk. 2, herunder den støtte og  

 de initiativer, som er påtænkt for barnet eller den unge og dennes familie  

 under anbringelsen uden for hjemmet og i tiden derefter, og 5) barnets eller den unges holdning til den påtænkte foranstaltning.
 Advokatbistand, aktindsigt m.v.
 § 124. Kommunalbestyrelsen skal tilbyde forældremyndighedens  

 indehaver vederlagsfri advokatbistand i følgende tilfælde:
1) under en sag om brev- og telefonkontrol, jf. § 14, stk. 7, 2) under en sag om gennemførelse af en undersøgelse som nævnt i § 32 d,  

 stk. 1, 3) under en sag om anbringelse uden for hjemmet efter § 35, 4) under en sag om opretholdelse af en anbringelse efter § 35 a, 5) under en sag om gennemførelse af lægelig undersøgelse eller behandling  

 efter § 35 b, 6) under en sag om godkendelse af en foreløbig afgørelse efter § 35 c,  

 stk. 3, 7) under en sag om ændring af opholdssted efter § 66 d, stk. 2, jf. § 35, 8) under en sag om afbrydelse af forbindelsen m.v. efter § 67, stk. 3, jf.  

 stk. 4.
 Stk. 2. Såvel forældremyndighedens indehaver som plejeforældrene  

 skal have tilbud om vederlagsfri advokatbistand under en sag om flytning  

 eller hjemtagelse af et barn eller en ung i privat familiepleje efter § 65,  

 stk. 4.
 Stk. 3. En ung, der er fyldt 15 år, og som nægter at give samtykke  

 i en sag som nævnt i stk. 1, nr. 2-7, skal have tilbud om vederlagsfri  

 advokatbistand.
 Stk. 4. Under en sag om brev- og telefonkontrol efter § 14, stk.  

 7, og en sag om afbrydelse af forbindelsen m.v. efter § 67, stk. 3, jf. stk.  

 4, med den af forældrene, der ikke har del i forældremyndigheden, skal denne  

 have tilbud om vederlagsfri advokatbistand.
 Stk. 5. Om salær og godtgørelse for udlæg til advokater gælder  

 samme regler som i tilfælde, hvor der er meddelt fri proces, jf.  

 retsplejelovens kapitel 31.
§ 124 a.
Er et barn fyldt 12 år, skal der, forinden der træffes  

 afgørelse i en sag om foranstaltninger efter denne lov, finde en samtale sted  

 med barnet herom.
 Stk. 2. For børn under 12 år skal der foreligge oplysning om  

 barnets holdning til den påtænkte foranstaltning, i det omfang barnets  

 modenhed og sagens art tilsiger det.
 § 125. Forinden der træffes beslutning i en sag som nævnt i § 124,  

 påhviler det kommunalbestyrelsen at gøre indehaveren af forældremyndigheden  

 bekendt med retten til efter forvaltningsloven at se sagens akter og retten  

 til at udtale sig om sagen, forinden der træffes afgørelse.
 Stk. 2. Tilsvarende forpligtelse har kommunalbestyrelsen over for  

 de i § 124, stk. 2-4, nævnte personer for så vidt angår de heri nævnte  

 beslutninger.
Børn og unge-udvalget § 126. Kommunalbestyrelsen nedsætter et udvalg, der benævnes børn  

 og unge-udvalget.
Stk. 2. Udvalget består af 3 medlemmer, der vælges af  

 kommunalbestyrelsen blandt dens medlemmer.
Som medlem udpeges endvidere  

 byretsdommeren i retskredsen samt en pædagogisk-psykologisk sagkyndig.
Er der  

 flere dommere i retskredsen, bestemmer justitsministeren, hvem af disse der  

 skal modtage hvervet.
Den pædagogisk-psykologisk sagkyndige udpeges af  

 amtsrådet for den kommunale valgperiode.
Efter samme regler vælges og udpeges  

 tillige for hvert medlem en stedfortræder, der indkaldes til at give møde ved  

 medlemmets forfald.
 Stk. 3. Medlemmer af det udvalg, der efter § 2, stk. 2, i den  

 sociale styrelseslov behandler sager om børns og unges sociale forhold, i  

 kommuner med magistratsordning vedkommende magistratsmedlem, kan ikke vælges  

 som medlemmer af eller stedfortrædere til børn og unge-udvalget.
 Stk. 4. Udvalget vælger selv sin formand og næstformand blandt de  

 af kommunalbestyrelsen valgte medlemmer.
 Stk. 5. Dommeren leder forhandlingen og påser, at der er foretaget  

 fornødne undersøgelser, og kan træffe beslutning om indhentelse af yderligere  

 oplysninger, herunder forlange optaget et retsligt forhør i overensstemmelse  

 med retsplejelovens § 1018. Dommeren yder i øvrigt vejledning med hensyn til  

 lovens forståelse og anvendelse samt vurdering af foreliggende oplysninger.
 Stk. 6. Socialministeren fastsætter forretningsorden for børn og  

 unge-udvalg og kan herunder fravige kravet med hensyn til sammensætningen af  

 udvalget, hvis kommunalbestyrelsen på grund af sin størrelse ikke kan opfylde  

 kravet i stk. 3.
§ 127. Børn og unge-udvalget træffer i et møde afgørelse om 1) brev- og telefonkontrol efter § 14, stk. 7, 2) gennemførelse af undersøgelse efter § 32 d, 3) anbringelse uden for hjemmet efter § 35, 4) opretholdelse af anbringelse efter § 35 a, 5) gennemførelse af lægelig undersøgelse eller behandling efter § 35 b, 6) godkendelse af foreløbig beslutning efter § 35 c, stk. 3, 7) flytning eller hjemtagelse efter § 65, stk. 4, 8) ændring af opholdssted efter § 66 d, stk. 2, jf. § 35, og 9) afbrydelse af forbindelsen m.v. efter § 67, stk. 3, jf. stk. 4.
Stk. 2. Inden der træffes beslutning, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge have  

 lejlighed til at udtale sig over for børn og unge-udvalget.
Tilbud efter 1.  

 pkt. til barnet eller den unge kan undlades, hvis barnet er under 12 år,  

 eller hvis det må antages at være til skade for barnet eller den unge.
Stk. 3. Inden der træffes beslutning efter § 14, stk. 7, og § 67,  

 stk. 3, jf. stk. 4, der angår den af forældrene, der ikke har del i  

 forældremyndigheden, finder stk. 2 tilsvarende anvendelse.
Stk. 2 finder  

 ligeledes anvendelse for plejeforældre inden en beslutning efter § 65, stk.  

 4.
Stk. 4. Til vedtagelse af en beslutning efter § 14, stk. 7, § 32  

 d, § 35, § 35 a, § 35 b, § 35 c, stk. 3, § 66 d, stk. 2, og § 67, stk. 3, jf.  

 stk. 4, kræves, at mindst 4 af børn og unge-udvalgets 5 medlemmer stemmer for  

 beslutningen.
Beslutninger efter § 65, stk. 4, træffes ved almindelig  

 stemmeflerhed.
 Stk. 5. Såfremt dommeren ikke er enig i den trufne beslutning,  

 skal dette tilføres udvalgets protokol, og meddelelsen om udvalgets afgørelse  

 skal indeholde oplysning om dommerens afvigende opfattelse.
Klage til Den Sociale Ankestyrelse § 128. Beslutninger truffet af børn og unge-udvalget, jf. § 127,  

 kan indbringes for Den Sociale Ankestyrelse inden 4 uger efter, at klageren  

 har fået meddelelse om afgørelsen.
En klage over en afgørelse efter § 35 c,  

 stk. 3, kan dog ikke behandles af Ankestyrelsen, så længe der verserer en sag  

 om anbringelse efter § 35 for børn og unge-udvalget.
Stk. 2. Berettiget til at indbringe en sag for Ankestyrelsen er  

 forældremyndighedens indehaver og den unge, der er fyldt 15 år.
Beslutninger  

 efter § 14, stk. 7, og § 67, stk. 3, jf. stk. 4, der angår den af forældrene,  

 der ikke har del i forældremyndigheden, kan tillige af denne indbringes for  

 Ankestyrelsen.
Endvidere kan plejeforældrene indbringe beslutninger efter §  

 65, stk. 4.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger.
Dog kan styrelseschefen  

 eller den af ankecheferne, som styrelseschefen bemyndiger hertil, under  

 ganske særlige omstændigheder bestemme, at en beslutning ikke må iværksættes,  

 før Ankestyrelsen har truffet afgørelse i sagen.
 Stk. 4. Ved behandlingen i Ankestyrelsen finder §§ 124, 125 og  

 127, stk. 2 og 3, tilsvarende anvendelse.
Domstolsprøvelse § 129. Ankestyrelsens beslutninger efter § 128 kan ved  

 henvendelse til Ankestyrelsen inden 4 uger efter, at klageren har fået  

 meddelelse om afgørelsen, kræves forelagt for landsretten.
 Stk. 2. Er Ankestyrelsens beslutning stadfæstet ved dom, kan  

 fornyet prøvelse for retten kun kræves, hvis sagen på ny har været forelagt  

 Ankestyrelsen til afgørelse.
 § 130. Landsretten tiltrædes af en børneforsorgskyndig dommer og  

 en dommer, der er kyndig i børne- eller ungdomspsykiatri eller i psykologi.
 Stk. 2. Sagerne behandles efter retsplejelovens regler om  

 borgerlige sager, herunder kapitel 43 a om prøvelse af administrativt bestemt  

 frihedsberøvelse med de i dette kapitel angivne ændringer.
 Stk. 3. Som parter anses forældremyndighedens indehaver og den  

 unge, der er fyldt 15 år, uanset om den pågældende har krævet afgørelsen  

 forelagt for landsretten.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse ske offentliggørelse af navn,  

 stilling eller bopæl for nogen af de under sagen nævnte personer eller på  

 anden måde offentliggørelse af de pågældendes identitet.
Overtrædelse af  

 forbudet straffes med bøde.
 Stk. 6. Ved afgivelse af dissens angives dommernes navne ikke.
§ 131. Landsrettens afgørelse kan kun indbringes for Højesteret,  

 når justitsministeren undtagelsesvis tillader det.
Ansøgning om tilladelse  

 til anke eller kære må fremsættes inden henholdsvis 6 og 3 måneder efter  

 afgørelsen.
§ 132. De i § 130 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, uberygtede og vederhæftige.
Stk. 2. Beskikkelse gælder for 4 år.
En dommer afgår ved udgangen  

 af den måned, i hvilken pågældende fylder 70 år.
 Stk. 3. Ingen, der fyldestgør betingelserne i stk. 1, kan afslå at  

 modtage beskikkelse, medmindre pågældende er over 65 år eller har anden  

 rimelig fritagelsesgrund.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 61 i retsplejeloven ville være udelukket fra at handle  

 som dommer i sagen.« 13. I § 135 indsættes i stk. 6 før »§ 66«:  

 »§ 68 a, jf.«, og der indsættes som nyt stykke:
»Stk. 7. Kommunen og amtskommunen afholder hver 50 pct. af  

 udgifterne vedrørende foranstaltninger efter § 33, stk. 2. Dette gælder dog  

 ikke udgifterne vedrørende døgnophold efter § 96, der afholdes efter reglerne  

 i stk. 3, og udgifterne vedrørende dagtilbud efter §§ 64, 69 og 70, der  

 afholdes endeligt af kommunen.« Stk. 7 bliver herefter stk. 8.
§ 2 I lov om styrelse af sociale og visse sundhedsmæssige anliggender, jf.  

 lovbekendtgørelse nr. 552 af 10. juli 1991, ophæves § 3.
§ 3 I lov om Den Sociale Ankestyrelse, jf. lovbekendtgørelse nr. 530 af 13.  

 august 1986, som senest ændret ved lov nr. 946 af 27. december 1991,  

 foretages følgende ændringer:
 1. I § 5 indsættes efter stk. 2 som nyt stykke:
» Stk. 3. Styrelseschefens beføjelser efter § 35 c, stk. 5, og  

 § 128, stk. 3, i lov om social bistand og ankechefens beføjelser efter § 6,  

 stk. 3, nr. 1 og 2, kan dog ikke overlades til  

 sekretariatsmedarbejdere.« Stk. 3 bliver herefter stk. 4.
 2. I § 6, stk. 3, nr. 1, udgår »,og § 65, stk. 5, jf.  

 § 124«.
§ 4 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 735 af 5. november 1991, som  

 senest ændret ved § 1 i lov nr. 347 af 14. maj 1992, ændres i § 9, stk.  

 10, 1. pkt., »døgnpleje omfattet af §§ 65 og 66« til:  

 »formidlet døgnophold omfattet af §§ 66 og 68 a«, i 2. pkt.  

 ændres »§ 66, stk. 5« til: »§ 66 a, stk. 1«, og i 4.  

 pkt. ændres »døgnplejen« til: »formidlet døgnophold«.
§ 5 I lov om kommunernes styrelse, jf. lovbekendtgørelse nr. 483 af 21. juni  

 1991, som ændret ved § 38 i lov nr. 337 af 14. maj 1992, ophæves § 61,  

 stk. 6, nr. 4.
 Nr. 5 bliver herefter nr. 4.
§ 6 I lov om Københavns Kommunes styrelse, jf. lovbekendtgørelse nr. 484 af  

 21. juni 1991, som ændret ved § 39 i lov nr. 337 af 14. maj 1992, affattes  

§ 48, stk. 6, således:
» Stk. 6. Bestemmelserne i stk. 1-5 gælder tilsvarende for  

 magistraten og dens medlemmer.« § 7 Stk. 1. Loven træder i kraft den 1. januar 1993 og har fra denne  

 dato virkning for beslutninger, der træffes af kommunalbestyrelsen eller af  

 børn og unge-udvalget i medfør af bestemmelserne i denne lov.
 Stk. 2. De i § 3 i den sociale styrelseslov nævnte udvalg ophører  

 pr. 1. januar 1993, og de sager, der ikke er afgjort senest den 31. december  

 1992, overgår til afgørelse i børn og unge-udvalget i overensstemmelse med  

 reglerne i denne lov.
 Stk. 3. Sager, der vedrører anke af beslutninger, der er truffet  

 inden den 1. januar 1993, færdigbehandles efter de dagældende regler.
 Stk. 4. Ved lovens ikrafttræden overtager kommunalbestyrelsen  

 forpligtelsen til at føre tilsyn med de i kommunen beliggende private  

 døgnplejehjem og opholdssteder for børn og unge, der er godkendt af amtsrådet  

 efter de hidtidige regler.
