Indholdsfortegnelse 1. Indledning.
Landbrugsloven af 1967 med ændringer 2. Lovens formål (lovens § 1) 26. Ikrafttræden m.v. (lovens kap.
VIII) 1 Indledning.
Landbrugsloven af 1967 med ændringer Ved lov nr. 114 af 4. april 1967 om landbrugsejendomme, der afløste lov  

 nr. 291 af 31. marts 1949 om landbrugsejendomme og lov nr. 127 af 16. april  

 1957 om sammenslutningers og institutioners landbrugsjord, blev fastsat nye  

 regler for landbrugsejendommes opretholdelse, drift, sammenlægning,  

 nedlægning og erhvervelse m.v.
Loven ændredes ved lov nr. 579 af 12. december  

 1969 (myndighedsalderen) og lov nr. 230 af 19. maj 1971 (navnlig ændringer af  

 samdrifts- og sammenlægningsreglerne).
Ved lov nr. 300 af 6. juni 1973 gennemførtes først og fremmest væsentlige  

 ændringer af lovens erhvervelsesregler, bl. a. ved indførelse af et  

 bopælskrav og et hovederhvervskrav.
Der gennemførtes endvidere en vis  

 skærpelse af dyrkningspligten, af reglerne om ophævelse af landbrugspligten  

 samt af samdrifts- og forpagtningsreglerne.
Anledningen til disse ændringer  

 var bl.a.
Danmarks tilslutning til Det europæiske økonomiske Fællesskab den  

 1. januar 1973.
Landbrugsloven blev på ny ændret ved lov nr. 263 af 8. juni 1978. Ved  

 denne lovændring indførtes der i forbindelse med en samordning af loven med  

 region- og kommuneplanlægningen bestemmelser til sikring af en  

 ressourceøkonomisk anvendelse af landbrugsjorden samt bestemmelserne om  

 landbrugsplanlægning.
Loven tog i øvrigt navnlig sigte på en skærpelse af  

 erhvervelsesreglerne, bl. a. ved indførelse af et uddannelseskrav, samt en  

 skærpelse af forpagtnings-, samdrifts- og sammenlægningsreglerne.
 Ved lov nr. 206 af 25. maj 1983 lempedes lovens krav om jordbrug som  

 væsentligste erhverv midlertidigt.
 Ved lov nr. 583 af 19. december 1985 indskrænkedes mulighederne for  

 nedlægning af landbrugsejendomme og for køb af ejendom nr. 2.
 Ved lov nr. 327 af 4. juni 1986 indføjedes bl.a. miljøhensyn og hensyn til  

 befolkningsgrundlaget i landdistrikterne både i lovens formålsbestemmelser og  

 i drifts- og erhvervelsesreglerne. Ændringsloven er på væsentlige punkter  

 baseret på Landbokommissionens betænkning nr. 1034 af 1985. Loven trådte i  

 kraft den 15. juli 1986.
 Landbrugsloven med de ved ovennævnte love gennemførte ændringer er som  

 lovbekendtgørelse nr. 424 af 1. juli 1986 optrykt som bilag til dette  

 cirkulære, med tilhørende bekendtgørelser og cirkulærer.
 Det tilføjes, at cirkulærets retningslinier vedrørende skovarealer,  

 herunder tilplantning, i nær fremtid forventes taget op til overvejelse på  

 baggrund af betænkningen om en fremtidig skovpolitik (november 1986).
2 Lovens formål (lovens § 1) 2.1 De overordnede formål (lovens § 1, stk. 1) Ved de tidligere landbrugslove har det været et hovedformål at sikre  

 opretholdelse af så mange selvstændige landbrugsbedrifter som muligt med  

 henblik på at sikre selvejet og familiebruget som den overvejende  

 besiddelses- og driftsform i landbruget.
Reglerne tog i overensstemmelse hermed bl.a. sigte på at hindre, at en  

 ejendom reelt blev nedlagt som selvstændig bedrift ved, at den blev drevet  

 sammen med anden landbrugsejendom eller blev taget i brug til anden  

 anvendelse end landbrug.
Landbrugslovens hovedkrav til en landbrugsejendom  

 kunne kort sammenfattes i et påbud om selvstændig drift, og dette var udtryk  

 for lovgivningsmagtens ønske om, at enhver landbrugsejendom skulle  

 opretholdes som basis for en eller flere familiers virke.
Ved landbrugsloven af 1967 blev landbrugspligten ændret til i højere grad  

 at være en forpligtelse, der hviler på landbrugsjorden som en dyrkningspligt,  

 end en pligt, der har relation til den enkelte ejendom.
I forbindelse hermed  

 gav loven videre muligheder for strukturtilpasning, herunder samdrift af  

 flere landbrugsejendomme og sammenlægning af landbrugsejendomme.
Med henblik på at modvirke en for stærk koncentration af ejendomsretten  

 til landets jord og for at modvirke jordspekulation blev der imidlertid  

 samtidig indført strengere erhvervelsesbestemmelser.
Disse blev yderligere  

 skærpet ved ændringerne af landbrugsloven i 1973 og 1978.
Ved ændringen i 1978 blev der indsat en egentlig formålsparagraf,  

 hvorefter loven i henhold til § 1, stk. 1, navnlig skulle sikre  

 landbrugsjorden ud fra ressourcemæssige synspunkter og bidrage til en  

 forbedring af jordbrugserhvervets konkurrenceevne.
Bestemmelserne må ses i  

 sammenhæng med de ændringer, der blev gennemført i planlægningslovgivningen i  

 1975, hvorved der blev tilvejebragt hjemmel for, at jordbrugsmæssige hensyn  

 skal indgå i den fysiske planlægning.
Ved lovændringen i 1986 udbyggedes formålsbestemmelserne til også at  

 omfatte miljøhensyn.
Det skal herefter ved lovens administration tilstræbes  

 at 1. værne dyrkningsjorderne og de hertil knyttede  

 landskabelige værdier, således at både jordbrugets erhvervsøkonomiske  

 interesser og hensynet til det omgivende miljø tilgodeses, 2. sikre en forsvarlig udnyttelse af de  

 jordbrugsmæssige arealressourcer og 3. sikre en hensigtsmæssig udvikling af  

 jordbrugserhvervene og en forbedret konkurrenceevne i disse erhverv.
Ud over disse udtrykkelige formål vil der ved administration af loven  

 fremdeles blive lagt afgørende vægt på, at familiebruget bevares som den  

 fremherskende besiddelses- og driftsform.
Dette hensyn fremgår af en række  

 andre bestemmelser i loven.
 Indføjelsen i 1986 af hensynet til det omgivende miljø skal ses på  

 baggrund af den stedfundne udvikling inden for jordbrugserhvervene og af den  

 stigende erkendelse af landbrugets betydning for det omgivende miljø.
 Med den ændrede formålsbestemmelse markeres såvel landbrugets som  

 samfundets interesse i at sikre, at udnyttelsen af landbrugsarealerne sker på  

 en sådan måde, at de grundlæggende biologiske processer og økologiske  

 systemer ikke skades, samt at der sikres en vedvarende forsvarlig produktiv  

 udnyttelse af landbrugsarealet.
 Gennem formålsbestemmelsen vil det være fastslået, at der ved  

 administrationen af landbrugsloven skal foretages en afvejning af de  

 jordbrugsmæssige interesser over for de miljømæssige hensyn.
 Der er ikke ved den nye formålsbestemmelse tilsigtet ændringer i  

 opgavefordelingen mellem Landbrugsministeriet og Miljøministeriet.
Der er i 1986 som § 1, stk. 3, nr. 3, indført hjemmel til fastsættelse af  

 vejledende retningslinier for forsvarlig udnyttelse af landbrugsjorderne.  

 Bestemmelsen må ses i sammenhæng med bl.a. bestemmelsen i § 1, stk. 1, nr. 2,  

 der med et ressource- og produktionsøkonomisk sigte blev indsat i 1978, og  

 hvorefter loven skal sikre en forsvarlig udnyttelse af de jordbrugsmæssige  

 arealressourcer.
Ved fastlæggelsen af vejledende retningslinier for den  

 forsvarlige udnyttelse af landbrugsjorderne i landbrugslovens forstand vil  

 hovedsigtet være produktionsøkonomisk.
Med baggrund i den ændrede formulering  

 af § 1, stk. 1, nr. 1, vil der imidlertid ved udstedelsen af vejledende  

 retningslinier vedrørende den forsvarlige udnyttelse af landbrugsjorderne  

 skulle foretages en afvejning af de landbrugsmæssige interesser over for de  

 miljømæssige hensyn.
 Det forudsættes, at fastlæggelsen af sådanne retningslinier sker efter  

 forhandling med miljøministeren og landbrugsorganisationerne.
 Indføjelsen af miljøhensyn i lovens formålsbestemmelser påvirker  

 principielt den samlede administration af loven. Ændringen får ikke mindst  

 betydning med hensyn til hjemmelen i § 7, stk. 1, 2. pkt., til fastsættelse  

 af regler for landbrugsejendommes forsvarlige drift, jfr. pkt. 7.3.,  

 hjemmelen i § 7a, stk. 3, til at fastsætte særlige regler for skovplantning,  

 jfr. pkt. 8.3., samt hjemmelen i § 7a, stk. 4, til at dispensere fra reglerne  

 i stk. 1 og 2, jfr. pkt. 8.4. Fortrinsstilling til suppleringsjord i henhold  

 til lovens § 9, stk. 3, § 13, stk. 1, 2. pkt., og § 18, stk. 6, skal i vidt  

 omfang administreres i lyset af de berørte ejendommes forhold til de gældende  

 miljøregler.
2.2 Supplerende hensyn (lovens § 1, stk. 2) I lovens § 1, stk. 2, præciseres, at loven særlig skal anvendes til at - tilgodese, at forbruget af landbrugsjord til ikke-jordbrugsmæssige  

 formål ikke bliver større end nødvendigt, således at de bedst egnede  

 landbrugsjorder sikres, - bevare større samlede landbrugsområder, som på grund af områdets  

 karakter, de pågældende ejendommes struktur og jordernes bonitet har særlig  

 betydning med henblik på en sikring af jordbrugets erhvervsmuligheder, - tilgodese heltidsbedrifter og bevare en bred variation af ejendomme i  

 jordbruget samt - sikre en hensigtsmæssig ejendomsstruktur og jordarrondering og tilgodese  

 befolkningsudviklingen i landdistrikterne.
Hensynet til befolkningsudviklingen i landdistrikterne blev indføjet ved  

 lovændringen i 1986. I modsætning til tidligere - hvor loven skulle anvendes  

 til at sikre en hensigtsmæssig ejendomsstruktur navnlig ved at tilgodese  

 konkurrencedygtige heltids- og deltidsbedrifter - skal målsætningen om at  

 bevare en bred variation af ejendomme i jordbruget nu også indebære en  

 hensyntagen til brug, hvis ejere ser landbrugsdrift som noget sekundært i  

 forhold til interessen i at bo på landet.
Det er således hensigten, at loven  

 skal medvirke til en bedre udnyttelse af landbrugets boligmasse og derigennem  

 bevare eller øge befolkningen i landdistrikterne til gavn for det sociale og  

 kulturelle miljø.
 2.3 Regler og retningslinier vedrørende forbruget af landbrugsjord (lovens  

 § 1, stk. 3-5).
I henhold til § 1, stk. 3, nr. 1, kan der fastsættes vejledende  

 retningslinier for inddragelse af landbrugsjord til ikke-jordbrugsmæssige  

 formål.
Bestemmelsen sigter til situationer, der ikke er omfattet af lovens §  

 4, stk. 1, nr. 1, jfr. pkt. 6.2. Der henvises til Landbrugsministeriets  

 cirkulære nr. 18 af 10. februar 1983 vedrørende varetagelsen af de  

 jordbrugsmæssige interesser under kommune- og lokalplanlægningen.
I henhold til § 1, stk. 3, nr. 2, kan der fastsættes vejledende  

 retningslinier for offentlige myndigheders erhvervelse af landbrugsjord.
Se  

 nærmere pkt. 21.2.
 De i henhold til § 1, stk. 3, omhandlede retningslinier for forsvarlig  

 udnyttelse af landbrugsjorderne er omtalt ovenfor, jfr. pkt. 2.1.
I henhold til § 1, stk. 4, kan der udstedes procedureregler for offentlige  

 eller private projekter m.v., der vil medføre, at større landbrugsarealer vil  

 blive beslaglagt til ikke-jordbrugsmæssige formål, eller vil medføre  

 væsentlige indgreb i arronderingen eller driften af landbrugsejendomme.
Det  

 drejer sig om vejanlæg, ledningsanlæg, fredningssager og lignende.
Hvis  

 projekterne ikke omfattes af en lokalplan eller behandles efter lov om  

 fremgangsmåden ved ekspropriation af fast ejendom, kan det foreskrives, at de  

 af hensyn til spørgsmålene om linieføring og om inddragelse af  

 jordfordelingsmyndighederne skal forelægges Landbrugsministeriet tidligst  

 muligt, og inden der træffes endelig beslutning.
Sådanne regler er endnu ikke  

 udstedt.
 2.4 Forholdet til anden lovgivning.
Landbrugsloven som styringsinstrument for landbrugspolitikken skal ses i  

 sammenhæng med en række andre love.
En vis styring af arealanvendelsen og  

 strukturudviklingen foregår således gennem de kriterier, der er lagt til  

 grund for den statslige, finansielle bistand i henhold til bl.a. lov om  

 statens fremskaffelse af jord og udlån til jordbrugsmæssige formål m.m., lov  

 om statsgaranti og rentetilskud m.m. ved udlån til yngre jordbrugere, lov om  

 jordfordeling mellem landejendomme og lov om støtte til forbedring af  

 strukturen og effektiviteten i jordbruget.
 Landbrugsloven må tillige ses i sammenhæng med den øvrige lovgivning  

 vedrørende arealanvendelse m.v.: by- og landzoneloven, naturfredningsloven,  

 skovloven, råstofloven, vejlovgivningen og miljøbeskyttelseslovgivningen samt  

 lands-, region- og kommuneplanlovene.
3 Landbrugsplanlægningen (lovens § 3a) Som led i den fysiske planlægning gennemfører amtsrådene/Hovedstadsrådet i  

 samarbejde med vedkommende kommunalbestyrelser foranlediget af  

 Landbrugsministeriet en landbrugsplanlægning i form af landbrugsplaner.  

 Planerne, der indgår i region- og kommuneplanlægningen, godkendes af  

 landbrugsministeren.
 I medfør af lovens § 3a, stk. 3, har landbrugsministeren i bekendtgørelse  

 nr. 367 af 1. august 1983 om udarbejdelse og godkendelse af landbrugsplaner  

 fastsat nærmere retningslinier for landbrugsplanernes udarbejdelse og  

 indhold.
 I henhold til de udstedte retningslinier består landbrugsplanen af en  

 analysedel og en administrativ del.
 Analysedelen indeholder:
 En redegørelse om jordbruget i amtskommunen, der belyser  

 jordbrugserhvervenes rolle i den samfundsøkonomiske struktur, således at  

 disse oplysninger kan indgå i amtsrådets beslutningsgrundlag vedrørende  

 udformningen af retningslinier for arealanvendelsen såvel i landbrugsplanerne  

 som i den sammenfattende fysiske planlægning, en udpegning af de særligt  

 værdifulde landbrugsområder efter dyrkningssikkerhed med udgangspunkt i det  

 normale potentielle vandingsbehov (NPV) og en redegørelse for de  

 jordbrugsmæssige forhold af betydning for vandindvindingsplanlægningen,  

 herunder en prognose for jordbrugets vandingsbehov i planperioden, samt  

 beregninger over virkningerne af en udvidet afgrødevanding.
 Den administrative del indeholder:
- en forudsætningsdel bestående af en redegørelse for amtsrådets  

 overvejelser vedrørende planens varetagelse af de jordbrugsmæssige  

 interesser, jfr. landbrugslovens § 1, og afvejningen af disse over for andre  

 interesser i det åbne land, og - en plandel, der indeholder amtsrådets målsætning for sikring af de  

 jordbrugsmæssige arealressourcer og udviklingsmuligheder, en udpegning af  

 arealer, der forbeholdes jordbrugserhvervene, arealer, der delvis forbeholdes  

 jordbrugserhvervene, og arealer, der ifølge planlægningen skal udgå af  

 jordbrugsmæssig drift, og retningslinier for varetagelse af de  

 jordbrugsmæssige arealressourcer og udviklingsmuligheder.
 Nærmere retningslinier for udarbejdelsen af landbrugsplanerne indeholdes i  

 Landbrugsministeriets »Vejledning i landbrugsplanlægning«.  

 Vejledningen er suppleret af teknisk notat nr. 1 »Beregningsgrundlag for  

 landbrugsplanens analysedel« og teknisk notat nr. 2 »Datagrundlaget  

 for den almindelige redegørelse«.
4 Landbrugspligt (lovens § 2) 4.1 Landbrugspligtens omfang Enhver ejendom, der i matriklen er noteret som en landbrugsejendom, er  

 ifølge lovens § 2 undergivet landbrugspligt.
Noteringen i matriklen som  

 landbrugsejendom er for den altovervejende del af ejendommene sket i henhold  

 til de tidligere landbrugslove, men notering kan også ske efter § 3 i den  

 nugældende landbrugslov, jfr. nedenfor pkt. 5.
Landbrugspligten omfatter alle arealer, der ved en landbrugsejendoms  

 seneste vurdering til ejendomsværdi og grundværdi er vurderet under  

 ejendommen, selv om kun en del af arealerne er omfattet af noteringen i  

 matriklen.
Det samme gælder umatrikulerede arealer, der er vurderet under  

 ejendommen.
Arealer, der er tilladt udstykket fra ejendommen efter 1. april  

 1980, omfattes dog ikke af landbrugspligten, selv om de endnu er vurderet  

 under ejendommen.
Er arealerne derimod efter udstykningen tillagt en anden  

 landbrugsejendom og samvurderet med denne, omfattes de af landbrugspligten  

 for den ejendom, hvortil de nu hører.
 Det bemærkes, at tidligere noteringer i matriklen om »landbrug«,  

 »gårdbrug«, »husmandsbrug« eller »gartneri« er  

 bortfaldet og erstattet af noteringen »landbrugsejendom«, jfr.  

 Landbrugsministeriets cirkulæreskrivelse nr. 69 af 24. maj 1984 om forenkling  

 af matriklens betegnelser for landbrugsejendomme, der med nærværende  

 cirkulære er ophævet.
4.2 Samnotering Ved behandling af sager om udstykning eller supplering af  

 landbrugsejendomme m.v. foretager Landbrugsministeriet ajourføring af  

 noteringen i matriklen for ejendomme, hvorunder der hører unoterede  

 matrikelnumre.
En sådan samnotering forudsætter alene, at de unoterede  

 matrikelnumre tilhører samme ejer som den ejendom, de er vurderet under.  

 Samnotering forudsætter - i modsætning til sammenlægning - ikke, at den  

 fremtidige samlede ejendom er ensartet behæftet med pantegæld.
Se pkt. 26 om  

 reglerne i lovens § 35, stk. 4.
4.3 Kontrol ved tinglysning og udstykning Et areal, der udgør en del af en landbrugsejendom, kan ikke særskilt  

 afhændes eller pantsættes eller for et længere tidsrum end 10 år gives  

 særskilt i brug til en anden, uden at arealet fraskilles ved udstykning, jfr.  

 udstykningslovens § 1. Dette gælder også arealer, der er vurderet, men ikke  

 noteret under landbrugsejendommen.
En del brugsrettigheder af begrænset  

 karakter er dog efter udstykningslovens § 11 C, stk. 3, undtaget herfra.
Se  

 pkt. 13.2.
Kontrol med overholdelse af de nævnte bestemmelser udøves ved et  

 samarbejde mellem matrikel- og tinglysningsmyndighederne og det kommunale  

 ejendomsregister (kommunernes ejendomsskattekontorer), jfr. udstykningslovens  

 § 11. Et adkomstdokument vedrørende en fast ejendom eller en brugskontrakt,  

 hvorved en fast ejendom gives i brug for længere tid end 10 år, må efter de  

 gældende regler ikke indføres endeligt i tingbogen, før der foreligger  

 påtegning på dokumentet fra kommunen (ejendomsskattekontoret) om, at det  

 pågældende areal ikke udgør en del af en samlet fast ejendom.
Sådan påtegning  

 kan ikke gives, hvis arealet er vurderet under en landbrugsejendom, medmindre  

 Landbrugsministeriet efter 1. april 1980 har meddelt tilladelse til, at  

 arealet fraskilles ejendommen, eller har fritaget arealet for landbrugspligt  

 i henhold til bestemmelsen i lovens § 2, stk. 2, 2. pkt.
4.4 Præstegårde Ifølge den før 1967 gældende landbrugslovgivning henregnedes præstegårde  

 ikke til landbrugsejendomme, og præstegårde er som følge heraf i  

 almindelighed ikke noteret som landbrugsejendomme i matriklen.
Der er  

 imidlertid mellem Landbrugsministeriet og Kirkeministeriet truffet aftale om,  

 at præstegårde principielt skal være undergivet samme regler som  

 landbrugsejendomme.
Det gælder såvel med hensyn til udstykning, ejendommenes  

 drift m.v., samdrift, forpagtnings- og lejeforhold som med hensyn til  

 supplering af præstegårde.
De nærmere regler fremgår af Kirkeministeriets  

 cirkulære nr. 13 af 15. januar 1968 om præstegårdenes opretholdelse som  

 selvstændige brug m.v.
Med hensyn til folkekirkens jorderhvervelser henvises  

 til pkt. 21.3.
4.5 »Frie jorder« og forkøbsret Landbrugslovens formålsbestemmelser og planlægningsbestemmelserne i § 3a  

 gælder principielt alle landbrugsjorder, uanset om de er undergivet  

 landbrugspligt.
Lovens øvrige bestemmelser har dog kun retsvirkning for  

 jorder, der er undergivet landbrugspligt.
Foruden de jorder, der i henhold  

 til lovens § 2 er undergivet landbrugspligt, jfr. pkt. 4.1, findes der en del  

 jorder, der udnyttes jordbrugsmæssigt, men som ikke er undergivet  

 landbrugspligt.
Det gælder navnlig visse marskarealer og andre  

 græsningsarealer m. m.
Hertil kommer endvidere visse skovarealer og  

 uopdyrkede hede- og klitarealer m. m.
Disse jorder betegnes i almindelighed  

 som »frie jorder«.
 De omhandlede jorder kan i et vist omfang pålægges forkøbsret for staten i  

 henhold til §§ 20-26 i lov om statens fremskaffelse af jord og udlån til  

 jordbrugsmæssige formål m.m. (lovbekendtgørelse nr. 61 af 14. februar 1983)  

 og i henhold til § 4 i lov om erhvervelse af fast ejendom til fritidsformål  

 (lovbekendtgørelse nr. 230 af 7. juni 1972).
 Der er på Jordbrugsdirektoratets foranledning tinglyst forkøbsret efter  

 udlånsloven på frie jorder i visse dele af landet som led i en  

 landsomfattende registrering af de frie jorder.
5 Notering af landbrugsejendomme (lovens §§ 3 og 5) 5.1 Hovedreglen i lovens § 3 Lovens § 3 indeholder bestemmelser om notering af landbrugsejendomme.  

 Landbrugsministeriet kan notere en ejendom som landbrugsejendom, når den har  

 et jordtilliggende på 2 ha eller derover, og mindst 2 ha anvendes til  

 landbrug, gartneri, herunder blomstergartneri, frugtplantage, planteskole  

 eller lignende jordbrugsvirksomhed.
Det er endvidere en betingelse, at  

 ejendommen er forsynet med beboelsesbygning, hvorfra jorden drives af  

 beboerne.
Nedlagte landbrugsejendomme kan dog tillades genoprettet med et  

 jordtilliggende på under 2 ha, jfr. pkt. 14.4.2.
 Ejendomme, som var undergivet landbrugspligt ifølge den legale definition  

 af landbrugspligten i de før 1967 gældende landbrugslove, men som på grund af  

 fejl ikke er blevet noteret i matriklen, kan også noteres som  

 landbrugsejendomme efter reglerne i § 3, stk. 1.
En ejendom, der tidligere er fritaget for landbrugspligt, vil normalt kun  

 blive noteret som en selvstændig landbrugsejendom efter ansøgning fra ejeren.  

 En ejendom kan dog uden ansøgning fra ejeren noteres efter lovens § 3, stk.  

 1, hvis den siden fritagelsen for landbrugspligt er undergået en sådan  

 ændring, at den må betragtes som en ny landbrugsejendom.
Dette kan f. eks.  

 være tilfældet, hvis ejendommen er blevet suppleret med tilkøbte jorder,  

 eller hvis landbrugspligten i sin tid er ophævet med den begrundelse, at  

 jorden var dårligt egnet til landbrugsdrift, og der siden er sket en  

 væsentlig forbedring af ejendommens driftsmuligheder eller en ændring af dens  

 driftsform.
Som nævnt i pkt. 4.4 henregnedes præstegårde ifølge den før 1967 gældende  

 landbrugslovgivning ikke til landbrugsejendomme.
Tjenestesteder for statens  

 eller kommunernes tjenestemænd henregnedes heller ikke til  

 landbrugsejendomme.
Det samme gjaldt skovbrugets tjenestesteder, når  

 jordtilliggendet var pålagt fredskovspligt.
Sådanne ejendomme noteres normalt  

 ikke som landbrugsejendomme efter lovens § 3. Drives ejendommen ikke længere  

 som præstegård eller tjenestested, noteres den dog som landbrugsejendom, hvis  

 betingelserne i lovens § 3, stk. 1, er opfyldt.
Er der tale om et  

 tjenestested, der er undergivet fredskovspligt, noteres ejendommen dog ikke  

 som landbrugsejendom, hvis jorderne tilplantes i forbindelse med, at  

 tjenestestedet nedlægges.
 Hvis ejendomme, der tidligere er fritaget for landbrugspligt, eller som  

 ikke tidligere henregnedes som landbrugsejendomme, ved den seneste vurdering  

 til ejendoms- og grundværdi er vurderet under en landbrugsejendom, henregnes  

 de efter reglerne i § 2 i landbrugsloven til den pågældende landbrugsejendom,  

 og samnotering foretages som anført i pkt. 4.2.
5.2 Særregler for gartnerier Efter bestemmelsen i landbrugslovens § 3, stk. 2, kan Landbrugsministeriet  

 efter ansøgning fra ejeren notere gartneriejendomme, der er under den  

 almindelige noteringsgrænse på 2 ha, såfremt der er tale om en ejendom, der  

 efter en jordbrugsmæssig vurdering skønnes at kunne drives erhvervsmæssigt  

 som en selvstændig jordbrugsbedrift.
Det gælder specielt væksthusgartnerier,  

 hvor gartneriproduktionen er mere afhængig af bygningsinvesteringer m. m. end  

 af jordarealets størrelse, men det gælder dog også planteskolevirksomheder  

 o.lign.
Det er en forudsætning for notering, at der på ejendommen findes den  

 nødvendige beboelsesbygning, hvorfra jorden drives af beboerne.
5.3 Undtagelse fra notering Når forholdene taler for det, kan Landbrugsministeriet ifølge lovens § 3,  

 stk. 3, undlade at foretage notering af en ejendom, der opfylder  

 betingelserne i § 3, stk. 1. Notering kan f. eks. undlades, hvis jorderne til  

 en ejendom er af ringe beskaffenhed eller har en uhensigtsmæssig struktur  

 eller beliggenhed.
Ansøgning om udstykning af en parcel med henblik på oprettelse af en ny  

 landbrugsejendom med nye bygninger kan afslås, hvis der er grund til at  

 antage, at arealet ikke på hensigtsmæssig måde kan anvendes til en  

 selvstændig landbrugsbedrift, eller at der ikke tilsigtes en egentlig  

 jordbrugsmæssig udnyttelse, og at hovedformålet med udstykningen er opførelse  

 af en bolig.
Ved afgørelsen vil der blive lagt vægt på de samme forhold som  

 ved oprettelse af nye landbrugsejendomme efter lovens § 14. Der henvises til  

 pkt. 14.4.1.
5.4 Notering i tingbogen m.m. (lovens § 5) Når Landbrugsministeriet har foretaget notering i henhold til § 3, sker  

 der tilsvarende notering i tingbogen og i det kommunale ejendomsregister på  

 grundlag af Landbrugsministeriets meddelelse til vedkommende dommer og  

 kommune (ejendomsskattekontoret).
6 Ophævelse af landbrugspligt (lovens § 4) 6.1 Hovedretningslinier for administrationen 6.1.1 Varetagelse af jordbrugsinteresser Landbrugspligten kan under visse omstændigheder tillades ophævet.  

 Bestemmelserne i § 4, stk. 1, angiver hovedretningslinierne for  

 administrationen.
 På baggrund af landbrugslovens formålsbestemmelser kan landbrugsministeren  

 i forbindelse med landbrugsjordens overgang til en ikke-jordbrugsmæssig  

 anvendelse, f. eks. inddragelse til bymæssige formål, nægte tilladelse til  

 ophævelse af landbrugspligten, hvis de jordbrugsmæssige interesser taler  

 imod, at landbrugsjorden overgår til anden anvendelse.
Ved afgørelsen af, om behovet for anvendelse af landbrugsjorder til andet  

 formål kan føre til, at landbrugspligten tillades ophævet, vil der blive lagt  

 vægt på, at nødvendige arealinddragelser fortrinsvis finder sted, således  

 at de bedst egnede landbrugsjorder bevares, at forbruget af landbrugsjord til ikke-jordbrugsmæssige formål  

 ikke bliver større end nødvendigt, at der i videst muligt omfang tages hensyn til de berørte  

 landbrugsejendommes struktur- og arronderingsforhold og til foretagne  

 bygnings- og kulturtekniske investeringer, at der sikres en passende afstand mellem eksisterende landbrug og  

 ny bebyggelse m.v., således at miljøkonflikter så vidt muligt undgås, og at der bevares større samlede jordbrugsområder med henblik på en  

 sikring af jordbrugets erhvervsmuligheder.
6.1.2 Forholdet til planlovssystemet Reglerne i § 4, stk. 1, er udformet ved lovændringen i 1978 på baggrund af  

 den eksisterende zoneopdeling efter lov om by- og landzoner, idet der  

 samtidig blev tilvejebragt en ordning vedrørende region- og  

 kommuneplanlægningen, hvorefter forholdet til landbrugspligten i videst  

 muligt omfang søges afklaret i forbindelse med planlægningen.
Ved regionplanlægningen er således fastsat retningslinier med henblik på  

 varetagelse af de jordbrugsmæssige interesser.
Det samme gælder ved kommune-  

 og lokalplanlægningen.
Der kan henvises til Landbrugsministeriets cirkulære  

 nr. 18 af 10. februar 1983 vedrørende varetagelsen af de jordbrugsmæssige  

 interesser under kommune-og lokalplanlægningen.
Det fremgår heraf, at der ved gennemførelsen af kommuneplaner er  

 tilvejebragt et samarbejde mellem kommunalbestyrelsen og amtsrådet, eventuelt  

 tillige Landbrugsministeriet (Matrikeldirektoratet), hvorefter der i  

 almindelighed vil være skabt grundlag for, at landbrugspligten kan tillades  

 ophævet for så vidt angår dispositioner, der fastlægges i en kommuneplan.
Det  

 gælder navnlig de områder, der påtænkes overført til byzone.
I det åbne land afklares de jordbrugsmæssige interesser i almindelighed  

 først ved lokalplanlægningen.
Alle lokalplanforslag i landzone skal  

 samtidig med offentliggørelsen indsendes til Matrikeldirektoratet, der  

 ligesom andre statslige myndigheder kan gøre indsigelse efter  

 kommuneplanlovens § 26.
 Når en lokalplan er endelig vedtaget efter fornævnte procedure, kan det  

 påregnes, at der vil blive givet den nødvendige tilladelse efter  

 landbrugsloven til, at lokalplanområdet kan anvendes til det i planen anførte  

 formål (»bonusprincippet« i lokalplanproceduren).
 Om behandlingen af lokalplanforslag henvises til fornævnte cirkulære pkt.  

 3-8. Om den formelle ophævelse af landbrugspligt og om betingelser herfor  

 henvises til pkt. 6.2 og 6.5 nedenfor.
6.1.3 Forholdet til udstykningsloven Bestemmelserne i § 4, stk. 1, omfatter både ophævelse af landbrugspligt på  

 hele landbrugsejendomme og dele af landbrugsejendomme.
Ophævelse af  

 landbrugspligten på en del af en ejendom forudsætter altid, at denne del  

 fraskilles ved udstykning, skelforandring m.v.
Fraskillelse af en andel i en  

 fælleslod fra en landbrugsejendom, således at andelen fremtidig udgør en  

 selvstændig ejendom uden landbrugspligt, forudsætter også udstykning.
 Om brugsrettigheder, der er undtaget fra udstykningskravet i  

 udstykningslovens § 1, henvises til pkt. 13.2.
Reglerne for udstykning m.v. er fastsat i udstykningsloven  

 (lovbekendtgørelse nr. 6 af 7. januar 1977) med tilhørende bekendtgørelser og  

 cirkulærer.
Det må især fremhæves, at det følger af reglerne i § 2 i  

 udstykningsloven, at Landbrugsministeriet (Matrikeldirektoratet) ikke kan  

 meddele udstykningstilladelse, før der foreligger de nødvendige tilladelser  

 til udstykning i henhold til anden lovgivning.
 Hvis der er lokalplanpligt, må udstykning som følge af reglerne i  

 udstykningslovens § 2 afvente kommunens endelige vedtagelse af lokalplanen.
 Om ophævelse af landbrugspligten på en hel ejendom henvises til pkt. 6.7.
6.1.4 Forholdet til andre bestemmelser i landbrugsloven Bestemmelserne i § 4 om ophævelse af landbrugspligt tager især sigte på  

 tilfælde, hvor jorderne skal overgå til en varig, ikke-jordbrugsmæssig  

 anvendelse, f. eks. bymæssige formål.
Er der derimod tale om en anvendelse til ikke-jordbrugsmæssige formål af  

 midlertidig karakter, f. eks. råstofindvinding, lossepladser m.v., eller til  

 formål, hvor anvendelsen ikke udelukker, at arealet senere igen kan inddrages  

 til jordbrugsmæssig anvendelse, f. eks. golfbane, campingplads m.v., er det i  

 almindelighed ikke nødvendigt at ophæve landbrugspligten efter § 4. Der kan i  

 stedet meddeles dispensation fra dyrkningspligten efter §§ 7 og 7 a.
Se pkt.  

 7 og 8.
I særlige tilfælde, f. eks. hvor en landbrugsejendoms bygninger ønskes  

 fraskilt uden landbrugspligt, vil der kunne stilles vilkår efter § 8, stk. 3,  

 eller § 8, stk. 6, 2. pkt.
Se pkt. 7.6, 10.1 og 10.3.
Overdragelse til et selskab, en sammenslutning eller en institution m.v.  

 af en del af en landbrugsejendom, der ligger i landzone, forudsætter  

 tilladelse efter § 20, jfr. § 21, i landbrugsloven.
Udstykning og ophævelse  

 af landbrugspligt på en parcel, der agtes overdraget til et selskab m.v.,  

 forudsætter således både udstykningstilladelse efter § 4 og  

 erhvervelsestilladelse efter § 20, jfr. § 21. Se pkt. 15.3 og 22.  

 Behandlingen af sådanne ansøgninger samordnes i fornødent omfang mellem  

 Matrikeldirektoratet og Jordbrugsdirektoratet.
 I forhold til tinglysningsmyndighederne er det i § 7 i  

 Landbrugsministeriets bekendtgørelse nr. 425 af 10. juli 1986 om  

 dokumentation ved tinglysning af dokumenter vedrørende landbrugsejendomme  

 fastsat, at Matrikeldirektoratets udstykningstilladelse tillige indeholder  

 tilladelse til erhvervelsen, medmindre andet fremgår af  

 udstykningstilladelsen.
 Om udstykning og ophævelse af landbrugspligt på en del af en  

 landbrugsejendom i forbindelse med tvangsauktion henvises til pkt. 26 om  

 reglerne i lovens § 35, stk. 4.
 6.1.5 Forhold ved ekspropriation, overtagelsespligt m.v.
 Forholdet mellem ekspropriation og landbrugspligt afklares i almindelighed  

 gennem varetagelsen af de jordbrugsmæssige interesser i den  

 planlægningsproces, der går forud for gennemførelsen af større projekter,  

 normalt region- og kommuneplanlægningen, jfr. pkt. 6.1.1.
 Det gælder f. eks. ved anlæg, der gennemføres ved særlige anlægslove, og  

 som behandles efter lov om fremgangsmåden ved ekspropriation vedrørende fast  

 ejendom (lovbekendtgørelse nr. 62 af 21. februar 1984), og ved anlæg, der  

 gennemføres på grundlag af lokalplan.
 På samme måde er der i almindelighed sket en afklaring af forholdet til  

 landbrugsloven i situationer, hvor der ønskes gennemført udstykning af en  

 landbrugsejendom af hensyn til bestemmelserne i § 4, stk. 2, i lov om  

 tilbudspligt (lov nr. 328 af 18. juni 1969), § 8 i lov om frigørelsesafgift  

 m.v. af fast ejendom (lovbekendtgørelse nr. 364 af 9. juli 1981) eller § 32 i  

 lov om kommuneplanlægning (lovbekendtgørelse nr. 391 af 22. juli 1985).
Der er dog endnu ikke fastsat regler i medfør af lovens § 1, stk. 4, om  

 forelæggelse af projekter, f.eks. om vejanlæg, der gennemføres efter lov om  

 offentlige veje.
Se pkt. 2.3.
I forbindelse med tilladelse til ophævelse af landbrugspligten kan der i  

 medfør af § 4, stk. 2 og 3 stilles betingelser, der angår eksproprierede  

 arealer.
Det samme gælder arealer, der er omfattet af en  

 overtagelsespligt.
Som altovervejende hovedregel stilles der ikke betingelser vedrørende  

 arealer, der eksproprieres/overtages med henblik på anvendelse til bymæssige  

 formål, vejanlæg m.v.
Den eksproprierende myndighed/kommunen bør dog så vidt  

 muligt sørge for, at arealerne bortforpagtes til landbrugsmæssig drift,  

 indtil de tages i brug til den påtænkte anvendelse.
Er der derimod ved ekspropriation erhvervet arealer, der ikke medgår til  

 ekspropriationsformålet, f. eks. arealer beliggende uden for områder til  

 bymæssige formål eller afskårne arealer ved vejanlæg m.v., påhviler det den  

 eksproprierende myndighed at videreafhænde disse landbrugspligtige arealer  

 til sammenlægning med bestående landbrugsejendom med respekt af reglerne i  

 landbrugslovens § 13. Afhændelsen bør så vidt muligt ske samtidig med  

 ekspropriationen, således at sammenlægning med købers landbrugsejendom kan  

 ske i forbindelse med den matrikulære berigtigelse af ekspropriationen.
I  

 forbindelse med ekspropriation til vejanlæg kan afskårne arealer og  

 restarealer dog henlægges til enhver ejendom, der har afgivet areal til  

 anlægget, såfremt det medfører en hensigtsmæssig arrondering af den  

 pågældende ejendom, og det modtagne areal ikke er væsentligt større end det  

 areal, ejendommen har afgivet til anlægget.
Er der flere berørte lodsejere,  

 der ønsker at erhverve erstatningsjord, må reglerne i landbrugslovens § 13  

 indgå ved vurderingen af, hvilke ejendomme der kan få tillagt jorden.
 I situationer, hvor den eksproprierende myndighed/kommunen er forpligtet  

 til at overtage arealer, der ikke skal inddrages til bymæssige formål m.v.,  

 er der ligeledes pligt til at videreafhænde arealerne til sammenlægning med  

 bestående landbrugsejendom således som ovenfor anført.
 Er der tale om ekspropriation af areal til en midlertidig,  

 ikke-jordbrugsmæssig anvendelse, f. eks. etablering af losseplads, kan der på  

 baggrund af bestemmelserne i landbrugslovens § 4, stk. 2, og § 7 a, stk. 4,  

 stilles betingelse om, at arealet efter endt anvendelse efterbehandles, så  

 det igen kan drives jordbrugsmæssigt, og at arealet derefter afhændes til  

 sammenlægning med bestående landbrugsejendomme efter reglerne i § 13. Se pkt.  

 6.5.1.
 For så vidt angår restejendomme må der ved planlægningen af områder  

 til bymæssige formål, vejanlæg m.v. i videst muligt omfang tages hensyn til  

 de jordbrugsmæssige interesser, jfr. pkt. 6.1.1.
Der kan i medfør af landbrugsloven stilles betingelser, der kan have  

 væsentlig betydning for fastsættelsen af ekspropriations- og  

 erhvervelsesbetingelserne.
Se pkt. 6.5, 6.6 og 10.
 I forbindelse med ekspropriation bør der overvejes muligheder for at  

 tilgodese de jordbrugsmæssige interesser ved alternative placeringer af  

 anlægget og for at opnå en hensigtsmæssig ejendomsstruktur og  

 jordarrondering, eventuelt ved anvendelse af reglerne i jordfordelingsloven  

 (lovbekendtgørelse nr. 63 af 14. februar 1983). Jordbrugsdirektoratet  

 (jordfordelingskontoret) kan yde sagkyndig bistand og kan tillige foranledige  

 eventuelle nødvendige tilladelser efter landbrugsloven afklaret inden  

 ekspropriationen.
6.2 Ophævelse af landbrugspligt på jorder inden for områder, der i  

 lokalplan el.lign. er udlagt til bymæssige formål Bestemmelsen i § 4, stk. 1, nr. 1, omhandler jorder, der ligger inden for  

 områder, der i henhold til planlægningslovgivningen er udlagt til bymæssige  

 formål eller sommerhusbebyggelse m.v.
Det vil sige arealer, der i henhold til  

 lov om by- og landzoner er udlagt som byzone eller sommerhusområder samt  

 arealer i landzone, som i endeligt vedtagne eller godkendte lokalplaner, jfr.  

 lov om kommuneplanlægning, er udlagt til de nævnte formål.
 Inden for disse områder kan der som altovervejende hovedregel forventes  

 tilladelse til ophævelse af landbrugspligten, hvis jorden i nær  

 fremtid, dvs. normalt inden 5 år, kan påregnes at overgå til  

 ikke-jordbrugsmæssig anvendelse i overensstemmelse med de godkendte planer  

 for området.
 I særlige tilfælde, f. eks. hvor en landbrugsejendoms bygninger ønskes  

 fraskilt til beboelse eller til andre, ikke-jordbrugsmæssige formål, kan  

 landbrugspligten på jorderne ophæves, selv om jorderne først i løbet af en  

 periode på 6-8 år påregnes at blive inddraget til bymæssig bebyggelse m.v.
 I tilfælde, hvor der kan være tvivl om, hvorvidt den planlagte anvendelse  

 vil blive virkeliggjort inden for de nævnte tidsrum, kan der blive tale om,  

 at der stilles betingelser i medfør af § 4, stk. 2. Se pkt. 6.5.1.
Kun i ganske særlige tilfælde kan der blive tale om, at  

 Landbrugsministeriet vil modsætte sig ophævelse af landbrugspligt på arealer,  

 der ligger i byzone eller sommerhusområde, eller som omfattes af en endeligt  

 vedtaget eller godkendt lokalplan.
Der kan bl.a. nævnes tilfælde, hvor  

 landbrugspligten søges ophævet med henblik på anvendelse af jorder til  

 ikke-jordbrugsmæssige formål i henhold til en lokalplan, der ikke har været  

 tilsendt Landbrugsministeriet efter reglerne i kommuneplanlovens § 23, og  

 hvor de jordbrugsmæssige interesser har en sådan vægt, at arealerne ikke bør  

 overgå til anden anvendelse.
Der kan også nævnes tilfælde, hvor jorden ligger  

 i byzone eller sommerhusområde, men hvor det af kommuneplanen fremgår, at  

 arealerne skal overføres til landzone, jfr. § 2 a i lov om by- og landzoner.
Bestemmelsen i § 4, stk. 1, nr. 1, omhandler udstykning af parceller til  

 alle bymæssige formål, herunder byggegrunde til helårsbeboelse og parceller  

 til større samlet bebyggelse, industriel virksomhed, offentlige formål,  

 grønne områder osv.
Bestemmelsen gælder også parceller til sommerhuse,  

 fritidshuse m.v.
Der er ikke fastsat en maksimumsstørrelse for parceller, men  

 det er forudsat, at det i overensstemmelse med lovens formålsbestemmelse  

 tilstræbes, at der spares på forbruget af landbrugsjord ved  

 detailplanlægningen af bebyggelsesområder m.v.
 6.3 Ophævelse af landbrugspligt på enkeltparceller til bebyggelse m.v.
Efter bestemmelsen i § 4, stk. 1, nr. 2, kan der i almindelighed forventes  

 tilladelse til udstykning af enkeltparceller til bebyggelse m.v., hvis  

 parcellens grundstørrelse ikke overstiger 2000 m2. Bestemmelsen tager sigte  

 på jorder uden for områder, der i planlægningen er udlagt til bebyggelse.
Det  

 er en forudsætning, at jorden i nær fremtid skal tages i brug til det  

 angivne formål, dvs. i almindelighed inden 5 år, jfr. pkt. 6.2. Bestemmelsen  

 finder tilsvarende anvendelse ved supplering af byggegrunde op til 2000 m2.
Baggrunden for bestemmelsen er ønsket om at begrænse forbruget af  

 landbrugsjord til ikke-jordbrugsmæssige formål.
Det bemærkes, at der ud fra  

 dette hensyn ved administrationen af planlovgivningen også kan stilles krav  

 om mindre grundstørrelser end de nævnte 2000 m2.
 Der kan på den anden side meddeles tilladelse til ophævelse af  

 landbrugspligt på større parceller efter § 4, stk. 1, nr. 3, når særlige  

 forhold taler for det.
Tilladelse vil f. eks. kunne gives, hvis der er tale om udstykning af  

 enkeltparceller til erhvervs- eller industriformål o.lign., herunder  

 pelsdyrfarm uden beboelsesbygning, eller til etablering eller udvidelse af  

 andre anlæg m.v.
Det er en forudsætning, at den pågældende anvendelse  

 påregnes at ske i nær fremtid.
Der vil i øvrigt kunne gives tilladelse til udstykning af enkeltparceller  

 over 2000 m2 til bebyggelse, når særlige forhold, f. eks. hensyn til  

 muligheder for etablering af nedsivningsanlæg m.v., taler for det.
Er der  

 tale om fraskillelse af en parcel med bygninger, der tidligere har været  

 beboelses- og driftsbygninger for en selvstændig landbrugsejendom, finder  

 retningslinierne for parcellens størrelse og afgrænsning i pkt. 6.5.2  

 tilsvarende anvendelse.
Der vil i almindelighed ikke kunne forventes tilladelse til udstykning og  

 ophævelse af landbrugspligt på større parceller, der agtes anvendt til  

 hobbyprægede formål, herunder f. eks. »jordbrugsparceller«, der  

 agtes anvendt til beboelse kombineret med hobbyprægede, jordbrugsmæssige  

 anvendelsesformer.
Der vil dog kunne godkendes jordbrugsparceller på  

 2000-3000 m2, når de indgår i lokalplaner, og der i øvrigt tages hensyn til  

 de jordbrugsmæssige interesser, jfr. pkt. 6.1.1 og 6.2.
6.4 Ophævelse af landbrugspligt, når særlige forhold taler for det 6.4.1 Generelle retningslinier Bestemmelsen i § 4, stk. 1, nr. 3, omhandler (ligesom nr. 2) ophævelse af  

 landbrugspligt på jorder uden for områder, der i lokalplan el.lign. er udlagt  

 til bymæssige formål m.v.
Efter bestemmelsen kan der meddeles tilladelse til ophævelse af  

 landbrugspligten, når særlige forhold taler for det.
Bestemmelsen indebærer  

 samtidig, at landbrugsministeren kan nægte tilladelse til ophævelse af  

 landbrugspligten, hvis de jordbrugsmæssige interesser taler imod, at jorden  

 overgår til anden anvendelse, jfr. pkt. 6.1.1.
Ved udstykning af parceller i det åbne land lægges der på baggrund af  

 lovens formålsbestemmelser vægt på i videst muligt omfang at bevare jorderne  

 til fortsat jordbrugsformål og at modvirke dannelsen af nye frie jorder.
Også  

 sigtet med erhvervelsesreglerne samt bestræbelserne på at pålægge de  

 eksisterende frie jorder forkøbsret, jfr. pkt. 4.5, indgår i de hensyn, der  

 varetages i forbindelse med ophævelse af landbrugspligten.
 6.4.2 Byudvikling m.v.
 Ved udstykning af landzonearealer med henblik på inddragelse til bymæssige  

 formål, eventuelt i forbindelse med en senere lokalplanlægning, lægges der  

 vægt på de hensyn, der er omtalt i pkt. 6.1.1, idet rammerne i kommuneplanen  

 indgår i vurderingen, jfr. pkt. 6.1.2.
Der vil i almindelighed ikke kunne forventes tilladelse til frastykning og  

 ophævelse af landbrugspligt på arealer, som en offentlig myndighed ønsker at  

 erhverve med henblik på senere mageskifte med anden landbrugsejendom.
Hvis  

 der er tale om mindre arealer medfulgt ved ejendommens erhvervelse, kan  

 landbrugspligten dog midlertidigt tillades ophævet.
Se pkt. 6.5.1.
 For så vidt angår enkeltparceller, der er større end den fastsatte  

 maksimumsstørrelse på 2000 m2, henvises til pkt. 6.3.
 Er der tale om mindre arealer, der erhverves af det offentlige i  

 forbindelse med afgørelse efter naturfredningsloven, f. eks. til  

 parkeringsplads, opholdsareal m.v., eller efter reglerne i lov om erhvervelse  

 af fast ejendom til fritidsformål, vil landbrugspligten normalt kunne  

 tillades ophævet, medmindre ganske særlige jordbrugsmæssige interesser taler  

 derimod.
 6.4.3 Skovarealer, tilplantning m.v.
 Ophævelse af landbrugspligt på skovarealer kan kun tillades, når ganske  

 særlige forhold taler for det.
Ved afgørelsen lægges der både vægt på skovbrugsmæssige hensyn og  

 landbrugsmæssige hensyn.
Der lægges også vægt på at sikre en forsvarlig  

 erhvervsmæssig, skovbrugsmæssig anvendelse af arealerne og at modvirke, at  

 arealerne som frie jorder overgår til private, rekreative formål, jfr. pkt.  

 6.4.1 og 6.4.5. Hvis der samtidig søges om skovplantning, indgår tillige de  

 hensyn, der er omtalt i pkt. 8.4.2.
Ud fra en skovbrugsmæssig vurdering lægges der navnlig vægt på, om  

 skovarealerne, eventuelt i forbindelse med nærliggende arealer, hvormed der  

 kan ske sammenlægning, har en sådan størrelse, beskaffenhed og beplantning  

 m.v., at der skønnes at være grundlag for rationel skovdrift.
Det gælder  

 både, hvor der er tale om ophævelse af landbrugspligt på en hel skovejendom,  

 og hvor der er tale om udstykning af skovarealer fra en landbrugsejendom.
Der  

 lægges vægt på, at mindre skove samles i større skovbrugsmæssige  

 driftsenheder, så vidt muligt på landbrugsejendomme.
Ophævelse af  

 landbrugspligten betinges i almindelighed af, at arealerne pålægges  

 fredskovspligt, jfr. pkt. 6.5.3.
Er der tale om større skove, der skønnes at kunne danne grundlag for  

 selvstændig, rationel skovdrift (i almindelighed mindst 100-200 ha, afhængig  

 af skovens beskaffenhed og karakter m.v.), vil der kunne gives tilladelse til  

 ophævelse af landbrugspligten, når forholdene taler for det.
Der er dog tale  

 om en restriktiv praksis, jfr. ovenfor.
Ved øvrige skovarealer kan landbrugspligten normalt kun forventes ophævet,  

 hvis arealet sammenlægges med en nærliggende, større skovejendom.  

 Skovarealerne kan derimod udstykkes og sammenlægges med anden  

 landbrugsejendom efter reglerne i § 13. Der kan herved tages særlige hensyn  

 til fredskovsarealer, dels ved overskridelse af arealgrænserne, jfr. pkt.  

 14.2, dels ved vurderingen af beliggenhedsforholdene, jfr. pkt. 14.3.1 og  

 14.3.3. Der kan også være tale om at fravige erhvervelsesbetingelser om  

 landbrugsuddannelse og jordbrug som væsentligste erhverv.
Se pkt. 14.3.5.
 Er der tale om en mellemstor skov, der ved rationel drift har en  

 selvstændig skovbrugsmæssig, erhvervsmæssig interesse (i almindelighed mellem  

 10-100 ha) kan der i særlige tilfælde godkendes ophævelse af landbrugspligten  

 på betingelse af, at skoven ved førstkommende ejerskifte sammenlægges med en  

 landbrugsejendom eller en skovejendom.
Udstykning og ophævelse af landbrugspligt på små skovarealer (under 10-15  

 ha) kan normalt kun godkendes, hvis det sker som led i sammenlægning af  

 fredskove, hvor skovene grænser til hinanden, eller hvor der kun er nogle få  

 hundrede meter imellem dem.
I sådanne tilfælde kan der stilles betingelse om,  

 at skovarealerne sammenlægges og pålægges deklaration, hvorefter skoven ved  

 førstkommende ejerskifte skal afhændes til sammenlægning med anden  

 landbrugsejendom eller skovejendom af passende størrelse og beliggenhed.
Ud fra en landbrugsmæssig vurdering lægges der vægt på, at skovbrug  

 kan indgå som et værdifuldt led i en jordbrugsbedrift.
Ved udstykning lægges  

 der vægt på, at en bevaringsværdig driftsenhed ikke ved fraskillelse af  

 skovarealer nedbringes til en størrelse, hvor ejendommen ikke længere er  

 bevaringsværdig, jfr. pkt. 14.3.2, og at der ikke sker en uheldig opdeling af  

 restejendommen, jfr. pkt. 14.3.3.
 De nævnte retningslinier vil i nær fremtid blive taget op til overvejelse  

 på baggrund af betænkningen »En fremtidig skovpolitik i Danmark«.  

 Se pkt. 1.
 6.4.4 Råstofindvinding, fyldpladser m.v.
Bestemmelsen i § 4, stk. 1, nr. 3, giver mulighed for at tillade ophævelse  

 af landbrugspligt i forbindelse med råstofindvinding.
I de fleste tilfælde er  

 det dog ikke nødvendigt at ophæve landbrugspligten, idet indvindingen oftest  

 er af midlertidig karakter og kan ske på grundlag af aftale mellem ejeren og  

 råstofindvinderen, se pkt. 13.2 om brugsforhold, partielle brugsrettigheder  

 m.v.
Landbrugspligten kan således kun forventes ophævet, når udnyttelsen er  

 af en sådan varighed og af et sådant omfang, at en dispensation i medfør af  

 lovens § 7 a, stk. 4, ikke skønnes tilstrækkelig.
Se pkt. 8.4.3.
Hvis landbrugspligten tillades ophævet, vil der i almindelighed blive  

 stillet betingelser i medfør af § 4, stk. 2 og 3, om efterbehandling af  

 arealet til jordbrugsmæssig drift og genafhændelse af arealet til  

 sammenlægning med bestående landbrugsejendom, når indvindingen er afsluttet,  

 og arealet er efterbehandlet.
Der henvises til pkt. 6.5.4 og 8.4.3.
 Tilsvarende gælder ved andre anlæg, der ofte er af midlertidig karakter,  

 f. eks. fyldpladser m.v., jfr. pkt. 8.4.4.
6.4.5 Jorder, der er uegnede til landbrugsdrift Ophævelse af landbrugspligten på grund af, at jorden må anses for uegnet  

 til landbrugsformål, vil kun under ganske særlige forhold kunne ske efter §  

 4, stk. 1, nr. 3. For at landbrugspligten kan tillades ophævet på grund af  

 dette forhold, er det således ikke tilstrækkeligt, at et areal på grund af  

 uhensigtsmæssig beliggenhed, eller fordi det henligger uopdyrket, er uden  

 værdi for den ejendom, hvortil det hører.
Ved afgørelsen af, om landbrugspligten skal bevares, vil der ikke alene  

 blive lagt vægt på, om det på længere sigt skønnes muligt, at arealet på  

 hensigtsmæssig måde kan udnyttes til jordbrugsmæssigt formål, evt. i forening  

 med anden landbrugsejendom.
Det vil også blive taget i betragtning, at en  

 fraskillelse af arealer til andet formål vil kunne medføre gener for rationel  

 landbrugsdrift i området.
Udstykning af parceller med udstykningsformålet  

 angivet som private rekreative formål, jagt, fiskeri, naturgrund eller  

 lignende formålsangivelser, der i øvrigt tillige forudsætter tilladelse i  

 medfør af lov om by- og landzoner, kan i almindelighed ikke forventes  

 tilladt.
Se også pkt. 6.4.1.
 I forbindelse med ophævelse af landbrugspligten vil der kunne stilles  

 betingelser efter lovens § 4, stk. 2 eller 3. Se pkt. 6.5.
6.5 Betingelser for ophævelse af landbrugspligt (lovens § 4, stk. 2 og 3) 6.5.1 Jordbrugsmæssig drift og genafhændelse til landbrug Efter lovens § 4, stk. 2, kan tilladelse til ophævelse af landbrugspligt  

 bl.a. betinges af, at arealet drives jordbrugsmæssigt, indtil det tages i  

 brug til det angivne formål.
Der vil således kunne stilles krav om, at  

 jorderne bortforpagtes til samdrift med en anden landbrugsejendom i  

 overensstemmelse med reglerne i landbrugslovens §§ 9, 11 og 12.
Det kan også kræves, at arealer, der ikke inden for en vis frist anvendes  

 til formålet, igen skal pålægges landbrugspligt, enten ved at ejendommen  

 genoprettes som landbrugsejendom, eller ved at jorden afhændes til  

 sammenlægning med bestående landbrugsejendom.
Det vil normalt være en  

 forudsætning, at betingelserne tinglyses på ejendommen.
Krav om, at jorden på  

 ny pålægges landbrugspligt, vil normalt kun blive stillet i landzone, og  

 kravet bortfalder, hvis jorden senere inddrages i byzone eller  

 sommerhusområde.
Kravet kan frafaldes, hvis der gennemføres en  

 landzonelokalplan for området.
I udstykningssager, hvor en kommune opkøber jord i landzone uden for de  

 områder, der i kommuneplanen er udlagt til bymæssige formål m.v., og hvor der  

 ikke er tale om bebyggelse i nær fremtid, vil der i almindelighed blive  

 fastsat en frist for genafhændelse, der kan udstrækkes til 6-8 år, hvorefter  

 forholdene på baggrund af den stedfundne udvikling i området kan tages op til  

 ny vurdering.
Fristen for afhændelsen suspenderes dog, når jorderne udlægges  

 til bymæssige formål i et tillæg til kommuneplanen, og kravet om  

 genafhændelse bortfalder, når arealerne inddrages i byzone m.v.
 I udstykningssager, hvor der ved kommuners opkøb af landbrugspligtige  

 jorder til bymæssige formål er medfulgt arealer, der på længere sigt skal  

 bevares til landbrugsformål, vil der i almindelighed blive fastsat en kortere  

 frist, dog mindst 18 måneder, til genafhændelse af arealerne til forening med  

 bestående landbrugsejendom.
Hvis der er tale om ophævelse af landbrugspligt med henblik på en  

 anvendelse af jorden, der ikke umuliggør senere inddragelse til  

 jordbrugsmæssig anvendelse, f. eks. anvendelse til råstofindvinding,  

 fyldplads, golfbane eller campingplads m.v., vil der normalt blive givet en  

 tidsbegrænset tilladelse, f. eks. for 10 år, hvorefter forholdene kan tages  

 op til ny vurdering.
Tilladelsen betinges i almindelighed af, at arealerne  

 efter endt efterbehandling igen pålægges landbrugspligt, jfr. pkt. 6.5.4.
 Bygninger og faste anlæg, der er opført på arealet i forbindelse med den  

 omhandlede anvendelse, vil i almindelighed blive krævet fjernet ved  

 tilladelsens udløb, medmindre der er truffet anden aftale med  

 Landbrugsministeriet.
6.5.2 Udstykning til bunds Efter bestemmelsen i § 4, stk. 3, 1. punktum kan udstykning og ophævelse  

 af landbrugspligt betinges af, at udstykningen gennemføres til bunds, således  

 at ejendommens øvrige jorder, bortset fra en restparcel med ejendommens  

 bygninger, gårdsplads, have og eventuelle andre mindre, tilgrænsende arealer  

 uden væsentlig landbrugsmæssig betydning, fraskilles ejendommen og  

 sammenlægges med anden landbrugsejendom.
 Bestemmelsen tager efter lovændringen i 1986 primært sigte på tilfælde,  

 hvor der søges om ophævelse af landbrugspligten på restparcellen med  

 ejendommens bygninger.
I sådanne tilfælde kan restparcellen omfatte en parcel på indtil 0,5 ha  

 med bygninger, gårdsplads, have og eventuelle andre mindre, tilgrænsende  

 arealer uden væsentlig landbrugsmæssig betydning.
Der lægges vægt på, at  

 restparcellen får en naturlig afgrænsning i marken i forhold til  

 eksisterende skel, hegn, mindre træbevoksninger, veje og skrænter m.v.
Det  

 vil således kunne godkendes, at der ved en naturlig afgrænsning af  

 restparcellen indgår mindre arealer, der kan anvendes landbrugsmæssigt.
I særlige tilfælde vil det kunne godkendes, at en restparcel overstiger  

 5000 m2, hvis en naturlig afgrænsning tilsiger det.
Det vil navnlig kunne  

 ske, hvis der indgår arealer uden væsentlig landbrugsmæssig betydning.
Det  

 vil ligeledes kunne godkendes, at restejendommen i andre tilfælde bliver  

 større end 5000 m2, f. eks. hvis fraliggende, mindre lodder af ringe  

 jordbrugsmæssig værdi ligger sådan, at de ikke hensigtsmæssigt kan lægges til  

 en anden landbrugsejendom, hverken i forbindelse med udstykningen eller i  

 forbindelse med en senere jordfordeling i området.
Hvis parterne derimod ønsker at bevare en restejendom som deltidsbrug  

 eller fritidslandbrug (med landbrugspligt og bopælspligt), stilles der  

 derimod ikke længere krav om udstykning til bunds.
Se dog pkt. 6.6 om uheldig  

 opdeling for driften.
 6.5.3 Krav om tilplantning, fredskovspligt m.v.
 Hvis landbrugspligten på et areal søges ophævet med henblik på  

 tilplantning og skovdrift, vil tilladelsen, hvis en sådan ordning kan  

 godkendes, jfr. pkt. 6.4.3, og skovmyndighederne finder arealet egnet til  

 fredskovspligt, normalt blive betinget af, at arealet pålægges fredskovspligt  

 i henhold til skovlovens § 4. Det samme gælder, hvis arealet allerede er  

 tilplantet.
På arealer, der ikke skal pålægges fredskovspligt, kan der stilles andre  

 krav, f. eks. om tilplantningens omfang og karakter, jfr. pkt. 8.4.2, og der  

 kan stilles betingelser, der kan hindre, at arealet kommer til at ligge i en  

 stand, der er skæmmende for landskabet.
Det samme gælder, hvis der søges om  

 ophævelse af landbrugspligt med henblik på anvendelse til rekreative formål.
Betingelser, der tager sigte på bevarelse af landskabelige værdier, eller  

 som skal tilgodese ordensmæssige og almene samfundsmæssige hensyn, vil altid  

 blive stillet i samråd med de primær- og amtskommunale planlægnings- og  

 naturfredningsmyndigheder.
Dette gælder også betingelser, der sigter på i  

 forbindelse med ophævelse af landbrugspligt at sikre offentligheden adgang  

 til rekreative arealer, f. eks. ved bestemmelser, der skal hindre, at  

 udyrkede arealer tilplantes eller indhegnes.
 Det vil normalt være en forudsætning, at de omtalte betingelser tinglyses  

 på ejendommen, evt. med de kommunale myndigheder som påtaleberettigede og  

 tilsynsførende med hensyn til betingelsernes overholdelse.
6.5.4 Efterbehandling og genafhændelse efter råstofindvinding Hvis landbrugspligten tillades ophævet på et areal med henblik på  

 udnyttelse af råstofforekomster, vil der for tilladelsen bl.a. blive stillet  

 betingelser som angivet i lovens § 7 a, stk. 4, jfr. pkt. 8.4.3.
Foruden vilkår for selve råstofindvindingen, der stilles af vedkommende  

 amtsråd/Hovedstadsrådet i medfør af § 10 i råstofloven (lovbekendtgørelse nr.  

 531 af 10. oktober 1984) og i medfør af § 7 a, stk. 4, i landbrugsloven, vil  

 Landbrugsministeriet i almindelighed som betingelse for ophævelse af  

 landbrugspligten stille krav om, at arealet efter endt indvinding og  

 efterbehandling afhændes til forening med bestående landbrugsejendom.  

 Afhændelsesfristen fastsættes i almindelighed til 1 år efter indvindingens  

 ophør, dog senest 1 år efter indvindingstilladelsens udløb, idet det  

 forudsættes, at efterbehandlingsarbejder afsluttes i løbet af 1 år.
Der kan i  

 sådanne tilfælde stilles betingelse om, at parterne allerede i forbindelse  

 med udstykningen træffer aftale om tilbageskødning af arealet, herunder om  

 tilbagekøbsprisen.
 Kravene om efterbehandling til jordbrugsmæssig anvendelse og afhændelse  

 efter reglerne i landbrugsloven vil dog i særlige tilfælde kunne frafaldes,  

 når forholdene taler for, at arealerne efter endt indvinding efterbehandles  

 med henblik på anden anvendelse, f. eks. offentlige, rekreative formål, i  

 overensstemmelse med region- og kommuneplanlægningen, jfr. pkt. 8.4.3.
6.6 Udstykning af beboelses- og avlsbygninger, uheldig opdeling for  

 driften (lovens § 4, stk. 4) Efter lovens § 4, stk. 4, kan ophævelsen af landbrugspligten på en del af  

 en landbrugsejendom ved udstykning bl.a. nægtes, når der ved udstykning  

 ønskes fraskilt beboelses- eller avlsbygninger, der hører til ejendommen.  

 Bestemmelsen har til formål at hindre, at der fraskilles gode og  

 velindrettede beboelses- og avlsbygninger, der ligger godt for driften af  

 ejendommen.
 Bestemmelsen kan bl.a. anvendes, hvis der på en landbrugsejendom findes  

 flere beboelses- og avlsbygninger, og Landbrugsministeriet skønner, at de  

 bygninger, der ønskes fraskilt, bør bevares for ejendommens drift.  

 Bestemmelsen kan også anvendes, hvis der i stedet for de bygninger, der søges  

 fraskilt, ønskes opført nye bygninger, og Landbrugsministeriet enten skønner,  

 at de nye bygninger vil være mindre egnede til driften af ejendommen end de  

 bestående bygninger, eller at ejendommen har en sådan karakter, at der ikke  

 skønnes at være fornødent grundlag for at opføre nye bygninger.
 I tilfælde, hvor en beboelsesbygning tillades fraskilt en  

 landbrugsejendom, og der ikke på ejendommen findes en anden, egnet  

 beboelsesbygning til ejendommens drift, anvendes bestemmelserne i lovens § 8,  

 stk. 3. Der henvises til pkt. 10.1.
Bestemmelsen i § 4, stk. 4, giver også mulighed for at nægte udstykning og  

 ophævelse af landbrugspligten, hvis restejendommen vil blive opdelt på  

 uheldig måde for driften.
Udstykning og ophævelse af landbrugspligten kan  

 således ikke forventes, hvis udstykningen vil medføre, at restejendommens  

 driftsarealer bliver opdelt eller adskilt fra bygningerne på en sådan måde,  

 at muligheden for en hensigtsmæssig drift af ejendommen forringes væsentligt.  

 Bestemmelsen er analog med bestemmelsen i lovens § 13, stk. 3, nr. 3, der  

 omtales i pkt. 14.3.3.
6.7 Bortfald af landbrugspligt m.v. (lovens § 4, stk. 5) Hvis en landbrugsejendom ved en ansøgt udstykning eller anden matrikulær  

 forandring nedbringes under 0,5 ha, bortfalder landbrugspligten, og  

 Landbrugsministeriet sletter noteringen i matriklen om, at ejendommen er  

 landbrugsejendom, jfr. lovens § 4, stk. 5.
Når landbrugspligten for en ejendom, der består af to eller flere  

 matr.nre., ophæves eller bortfalder, ændres noteringen om landbrugspligten i  

 matrikel og tingbog til en notering om, at de matr.nre., hvoraf ejendommen  

 består, i forening udgør en samlet fast ejendom, jfr. udstykningslovens § 1.  

 De enkelte matr.nre. under ejendommen vil således heller ikke efter  

 landbrugspligtens ophævelse kunne afhændes særskilt uden  

 udstykningstilladelse.
Er der derimod tale om slettelse af en urigtig  

 notering af en landbrugsejendom, bortfalder også noteringen af de enkelte  

 matr.nre. som samlet fast ejendom.
 Landbrugsministeriet giver meddelelse til dommer og kommunalbestyrelse om  

 ophævelse eller bortfald af landbrugspligten, jfr. lovens § 5.
7 Landbrugsejendommes drift (lovens § 7) 7.1 Selvstændig drift Lovens § 7, stk. 1, indeholder hovedbestemmelsen om landbrugsejendommes  

 drift, nemlig kravet om, at en landbrugsejendom skal opretholdes som  

 selvstændigt brug og holdes forsynet med en passende beboelsesbygning,  

 hvorfra jorderne drives af beboerne.
Kravet om selvstændig drift kan, alt efter de nærmere omstændigheder,  

 opfyldes ved, at ejeren eller en forpagter eller bestyrer af ejendommen bor  

 på ejendommen og driver dens jorder.
Se pkt. 7.5.
En landbrugsejendom, der ikke drives af ejendommens beboere, men drives af  

 en person, der bor på en anden landbrugsejendom og forestår driften af denne  

 (som ejer eller forpagter), drives ikke som et selvstændigt brug, men i  

 samdrift.
Bestemmelserne i lovens § 9 giver inden for visse rammer mulighed  

 for, at landbrugsejendomme kan drives sammen.
Der henvises til pkt. 11. I  

 sådanne tilfælde bortfalder kravet om ejendommens selvstændige drift, men  

 ejendommen skal, uanset samdriften, fortsat holdes forsynet med en passende  

 beboelsesbygning.
Se pkt. 11.5.
 Om en landbrugsejendom drives som et selvstændigt brug eller i samdrift,  

 beror i tvivlstilfælde på et samlet skøn over, i hvilket omfang ejendommens  

 daglige drift forestås af den, der bor på ejendommen, eller forestås af en  

 person, der driver anden landbrugsejendom, og i hvilket omfang ejendommen  

 indgår i et driftsfællesskab med anden landbrugsejendom med hensyn til  

 arbejdskraft, maskiner, besætning, sædskifte, avl og dyrkning m.v.
7.2 Beboelses-, avls- og driftsbygninger Beboelsesbygningen skal være af en sådan karakter, at den er anvendelig  

 til helårsbeboelse for en familie med sædvanlig husførelse, så ejendommen kan  

 drives selvstændigt af beboerne.
I tilfælde, hvor der er tale om opførelse af  

 en beboelsesbygning til opfyldelse af lovens bygningskrav, skal bygningen  

 have en størrelse, der mindst svarer til et almindeligt helårshus for en  

 familie.
Et boligareal under 120 m2 vil normalt ikke kunne godkendes.
Landbrugsloven stiller ikke krav om, at en landbrugsejendom skal være  

 forsynet med avls- eller driftsbygninger.
Fraskillelse af bestående,  

 velindrettede avls- eller driftsbygninger kan dog nægtes efter lovens § 4,  

 stk. 4. Se pkt. 6.6.
 Udleje af beboelsesbygninger og avls- eller driftsbygninger kan ske efter  

 reglerne i lovens § 12, stk. 1, nr. 3 og 4, der omtales i pkt. 13.
7.3 Forsvarlig erhvervsmæssig, jordbrugsmæssig drift Lovens § 7, stk. 1, 2. punktum, bestemmer, at en landbrugsejendom som  

 helhed (jord og bygninger) skal drives på forsvarlig erhvervsmæssig måde.  

 Bestemmelsen skal bl. a. sammen med § 7a, stk. 1, for alle brugsstørrelser  

 sikre en forsvarlig udnyttelse af dyrkningsjorderne og et erhvervsmæssigt  

 sigte med landbrugsejendommes drift.
Den skal samtidig give mulighed for  

 alternative produktionsformer og supplerende erhvervsaktiviteter, der er  

 naturligt forbundet med jorden.
Se også pkt. 8.1.
Efter bestemmelsen i § 7, stk. 1, sidste punktum, fastsætter  

 landbrugsministeren regler for landbrugsejendommes forsvarlige drift efter  

 forhandling med landbrugets organisationer.
Bestemmelsen, der ikke hidtil har  

 været benyttet, har først og fremmest skullet sikre et erhvervsmæssigt,  

 jordbrugsmæssigt sigte med landbrugsejendommes drift.
Ved fortolkningen og  

 anvendelsen af bestemmelsen må fremtidig - på tilsvarende måde som ved  

 anvendelsen af bestemmelserne i § 7a - lovens ændrede formålsbestemmelse,  

 herunder hensynet til det omgivende miljø, indgå i de hensyn, der varetages  

 ved fastlæggelsen af regler for landbrugsejendommes drift.
 Ved bestemmelsen om, at en landbrugsejendom (jord og bygninger) skal  

 drives på en forsvarlig erhvervsmæssig måde, lægges der vægt på, at  

 ejendommen drives jordbrugsmæssigt på en måde, der tilsigter så vidt muligt  

 at forrente den investerede kapital og skaffe ejeren et driftsmæssigt  

 overskud, jfr. pkt. 16.1.5.
 Der lægges også vægt på, at der er et passende forhold mellem en  

 landbrugsejendoms bygninger og dens jordtilliggende, og at der ikke opføres  

 bygninger af en størrelse eller karakter, der kan forringe ejendommens  

 erhvervsmæssige, jordbrugsmæssige udnyttelsesmuligheder og hindre, at  

 ejendommen senere kan sælges til en landmand til en erhvervsmæssig,  

 jordbrugsmæssig drift.
 Der indgår således de hensyn, der ligger bag lovens erhvervelsesregler,  

 herunder at sikre heltidsbedrifterne og de egentlige deltidsbedrifter for  

 landmænd og at åbne mulighed for, at mindre ejendomme kan erhverves med  

 henblik på boligformål kombineret med fritidslandbrug.
 Opførelse af bygninger til jordbrugsmæssige formål i tilknytning til en  

 landbrugsejendoms drift, herunder såvel beboelsesbygninger som avls- eller  

 driftsbygninger, fodersiloer m. v., må efter landbrugsloven som hovedregel  

 anses for nødvendig for den pågældende ejendoms drift.
Opførelse af bygninger til supplerende erhvervsaktiviteter på en  

 landbrugsejendom kan efter § 7, stk. 1, ske i et begrænset omfang, hvis  

 ejendommens erhvervsmæssige, jordbrugsmæssige udnyttelsesmuligheder ikke  

 forringes.
Det gælder bl.a. en række ikke-jordbrugsmæssige  

 erhvervsaktiviteter af begrænset omfang, f. eks. rideskoler, ridehaller,  

 dyrepension, dyreklinik, turisme i form af bondegårdsferie m.v.
Der kan også  

 nævnes bygningsanlæg, der går ud over bedriftens egen produktion, f. eks. til  

 oplagring, behandling eller forarbejdning af korn, foderstoffer, lucerne,  

 grøntpiller, halm, minkfoder.
Det samme gælder bygninger til maskiner m.v. på  

 landbrugsejendomme, hvorfra der drives virksomhed som maskinstation.
De  

 nævnte virksomheder forudsætter i almindelighed tilladelse efter lov om by-  

 og landzoner.
Hvis de bygninger, der agtes opført, er af en sådan størrelse og karakter,  

 at de vil hindre eller forringe ejendommens erhvervsmæssige  

 udnyttelsesmuligheder som jordbrugsbedrift, kræves der tilladelse efter § 7,  

 stk. 3, fra Landbrugsministeriet til opførelsen.
De fornævnte retningslinier  

 gælder også ved ombygning af bestående beboelsesbygninger og avls- og  

 driftsbygninger, herunder ved ombygning med henblik på ibrugtagning af  

 bygningerne til formål, der ikke indgår i den jordbrugsmæssige drift.
Se også  

 pkt. 7.4 og 7.6.
 Den omstændighed, at flere personer i fællesskab kan erhverve en  

 landbrugsejendom, eller at et selskab kan opnå tilladelse til at erhverve en  

 landbrugsejendom, medfører ikke ret til opførelse af flere beboelsesbygninger  

 eller til opførelse af en beboelsesbygning, hvis størrelse overstiger  

 fornævnte retningslinier.
 Der henvises til pkt. 8 om udnyttelsen af jorderne til en landbrugsejendom  

 og pkt. 9 om særlige virksomheder på landbrugsejendomme.
7.4 Behandling af sager om byggeri på landbrugsejendomme i relation til  

 lov om by- og landzoner og naturfredningsloven Efter bestemmelserne i § 7 i lov om by- og landzoner må der i landzoner  

 ikke uden tilladelse fra zonelovsmyndigheden opføres ny bebyggelse, medmindre  

 bebyggelsen er erhvervsmæssigt nødvendig for den pågældende ejendoms drift  

 som landbrugs- eller skovbrugsejendom.
Byggeliniebestemmelserne i § 47 i  

 naturfredningsloven omfatter ikke bygninger, der er erhvervsøkonomisk  

 nødvendige for landbrugs- og skovbrugserhvervet, og som ikke anvendes til  

 beboelse.
 Hvis en landmand er i tvivl om, hvorvidt nybygning eller ombygning er  

 omfattet af fornævnte bestemmelser, bør han rette henvendelse til  

 zonelovsmyndigheden.
Ved behandling af sager om opførelse af beboelses-, avls- eller  

 driftsbygninger m.v., der ikke umiddelbart må anses som erhvervsmæssigt  

 nødvendige for en ejendoms drift som landbrugsejendom, bør vedkommende  

 myndighed (zonelovsmyndigheden eller naturfredningsmyndighederne) i  

 tvivlstilfælde indhente en vejledende udtalelse fra Landbrugsministeriet  

 (Matrikeldirektoratet), inden der træffes afgørelse i sagen.
Tilsvarende  

 gælder, hvis der er tale om opførelse af bygninger og anlæg m.v. til  

 virksomheder af ikke-jordbrugsmæssig karakter, og zonelovsmyndigheden eller  

 naturfredningsmyndighederne skønner, at den pågældende bebyggelse er af en  

 sådan størrelse, at den vil kunne være i strid med bestemmelserne i § 7, stk.  

 1, 2. punktum, om, at en landbrugsejendom skal drives på forsvarlig  

 erhvervsmæssig måde.
Det må herunder søges oplyst, om opførelsen af de  

 omhandlede bygninger forudsætter, at reglen i landbrugslovens § 7, stk. 1, 2.  

 punktum, om, at en landbrugsejendom skal drives på forsvarlig erhvervsmæssig  

 måde, må fraviges ved en tilladelse efter lovens § 7, stk. 3, jfr. lovens §  

 7a, stk. 4.
7.5 Bopælskrav for ejer, forpagter eller bestyrer Efter reglerne i § 7, stk. 2, skal enten den, der som ejer eller forpagter  

 driver ejendommen, eller den, der som bestyrer varetager ejendommens drift  

 for ejerens eller forpagterens regning, have fast bopæl på ejendommen.
De  

 nærmere regler om forståelsen af udtrykket »fast bopæl« i  

 forbindelse med erhvervelse fremgår af lovens § 18b og af  

 Landbrugsministeriets bekendtgørelse nr. 427 af 1. juli 1986 om  

 uddannelseskrav, bopælskrav m.v.
Reglerne omtales nærmere i pkt. 16.1.4 i  

 forbindelse med kravet om fast bopæl ved erhvervelse af landbrugsejendomme.
Bopælskravet i lovens § 7 og i §§ 16-17a og § 18a har samme indhold.
Der  

 er dog den forskel, at bopælskravet i § 7, stk. 2, kan opfyldes enten af  

 ejeren eller en forpagter eller bestyrer, medens bopælskravet i  

 erhvervelsessituationer efter §§ 16-17a og § 18a altid skal opfyldes af  

 erhververen.
Ved supplering af landbrugsejendomme efter lovens § 13 gælder  

 tilsvarende krav som i erhvervelsessituationer efter lovens §§ 16-17a og §  

 18a.
Se pkt. 14.3.5. Ved erhvervelse og ved supplering skal bopælspligten  

 opfyldes af erhververen/ejeren i mindst 8 år fra det tidspunkt, hvor  

 forpligtelsen indtræder.
Bopælskravet kan også opfyldes ved fast bopæl på en  

 anden landbrugsejendom, som den pågældende i forvejen er ejer af.
 Efter udløbet af 8-års fristen gælder bopælspligten efter lovens § 7, stk.  

 2.
Ferie- og weekendophold anses ikke for tilstrækkeligt til opfyldelse af  

 landbrugslovens bopælskrav.
Hvis ejeren af en landbrugsejendom i tiden indtil  

 den 1. januar 1979 i overensstemmelse med den dagældende, lempeligere  

 fortolkning af bopælskravet har anvendt ejendommens beboelse til ferie- eller  

 weekendophold og drevet ejendommen lovligt ved hjælp af maskinstation fra en  

 fast bopæl andetsteds, kan den pågældende ejer dog fortsat drive ejendommen  

 på denne måde, uanset bestemmelserne i § 7, stk. 2.
Hvis en ejendom drives under en anden landbrugsejendom i overensstemmelse  

 med reglerne om samdrift, jfr. pkt. 11, er bestemmelsen i § 7, stk. 2, ikke  

 til hinder for, at beboelsesbygningen anvendes til feriebeboelse m.v., eller  

 at den bortlejes til beboelse eller andet formål.
Se pkt. 13.3 om bortleje af  

 beboelsesbygninger.
7.6 Dispensationer Landbrugsministeriet kan i medfør af § 7, stk. 3, meddele dispensation fra  

 bestemmelserne i stk. 1 og 2, når særlige grunde taler for det.
 Dispensation fra bygningskravet i § 7, stk. 1, kan navnlig meddeles, når  

 der er tale om en ejendom, der ligger i byzone eller sommerhusområde, og  

 ejendommens jorder i nær fremtid påregnes at overgå til anden anvendelse  

 (bebyggelse m.v.). Dispensation fra bygningskravet kan under visse  

 omstændigheder også meddeles for en ejendom i landzone, eventuelt i  

 forbindelse med tilladelse til at fraskille ejendommens beboelsesbygninger  

 efter § 4, stk. 1. En sådan frastykning kan i øvrigt i henhold til § 8, stk.  

 6, betinges af, at ejendommen ikke bebygges, men inden en nærmere fastsat  

 frist afhændes til forening med bestående landbrugsejendom efter reglerne i §  

 13. Der henvises til pkt. 10.3.
Dispensation fra bopælskravet kan f. eks. meddeles for et begrænset  

 tidsrum af hensyn til midlertidig beskæftigelse, der forudsætter bopæl  

 andetsteds, af hensyn til ophold på landbrugsskole eller i udlandet eller af  

 hensyn til istandsættelse eller ombygning af bygninger.
Det vil som regel  

 være en forudsætning, at ejendommens driftsleder bor i nærheden af  

 ejendommen.
Med hensyn til mulighederne for dispensation fra bopælskravet i  

 forbindelse med erhvervelse henvises til pkt. 16-22.
Tilladelse efter § 7, stk. 3, til opførelse af bygninger m.v., hvis  

 størrelse og karakter går ud over retningslinierne for forsvarlig,  

 erhvervsmæssig drift, der er omtalt i pkt. 7.3, kan f. eks. meddeles, når der  

 er tale om erhvervsaktiviteter, der er naturligt forbundet med jordbruget,  

 eller der er tale om en anvendelse i overensstemmelse med lokalplan el. lign.  

 Der kan også dispenseres ved andelsbrug, jfr. pkt. 20.2.3 og 22.4 Dispensation fra bestemmelserne i § 7, stk. 1 og 2, kan bl.a. betinges af,  

 at ejendommens jorder, evt. en del af jorderne, bortforpagtes for en periode,  

 normalt ikke under 8 år, til samdrift med en anden landbrugsejendom, der  

 drives af en landmand, der opfylder betingelserne i lovens § 16, stk. 1.  

 Dispensation kan også betinges af, at hele ejendommen bortforpagtes for en  

 periode, normalt ikke under 8 år, til en person, der opfylder betingelserne i  

 lovens § 11.
8 Anvendelse af jorderne til en landbrugsejendom (lovens § 7a) 8.1 Jordernes anvendelse Lovens § 7a omhandler udnyttelsen af en landbrugsejendoms jorder, og  

 bestemmelsen skal sikre, at der sker en forsvarlig udnyttelse af landets  

 dyrkningsjorder.
Se tillige om forsvarlig erhvervsmæssig drift i pkt. 7.3.
 Efter bestemmelsen i § 7a, stk. 1, 1. pkt., skal jorderne til en  

 landbrugsejendom udnyttes på forsvarlig jordbrugsmæssig måde i det omfang, de  

 er egnede hertil.
 Ved »jordbrugsmæssig udnyttelse« forstås ifølge § 7a,  

 stk. 1, 2. pkt., at jorderne anvendes til landbrug, gartneri, herunder  

 blomstergartneri, frugtplantage, planteskole el. lign. jordbrugsvirksomhed.  

 Dyrkning af gran, der anvendes til juletræer, pyntegrønt el. lign., anses som  

 jordbrugsmæssig udnyttelse.
Tilplantning og anvendelse af jorderne til egentlig skovdrift anses efter  

 § 7a, stk. 1, som jordbrugsmæssig udnyttelse, i det omfang tilplantningen  

 sker inden for grænserne i § 7a, stk. 2 og 3. Bestemmelserne tilsigter at  

 give mulighed for træplantning af meget forskellig karakter og varighed,  

 herunder egentlige skovtræer, der anvendes i trævareindustrien, eller  

 hurtigvoksende træarter, der fældes med få års mellemrum til  

 energiproduktion.
Der kan også etableres skovarealer, der kombineres med  

 græsning m.v.
Bestemmelserne i § 7a skal samtidig give mulighed for andre, alternative  

 produktionsformer.
Udviklingen har således medført, at hjortefarme anses som  

 en jordbrugsmæssig udnyttelse efter § 7a.
Andre, nye driftsformer kan  

 etableres efter reglerne i § 7, stk. 1, jfr. § 7b.
 Bestemmelsen i § 7a, stk. 1, 1. pkt., indeholder en dyrkningspligt  

  for landbrugsjorder i det omfang, jorderne ud fra en jordbrugsmæssig  

 vurdering er egnede til frembringelse af mark- eller engafgrøder, herunder  

 græsning, til frugtavl, til frembringelse af gartneri- eller  

 planteskoleprodukter eller til dyrkning af gran til juletræer el. lign.
Udviklingen inden for jordbrugserhvervene kan imidlertid føre til  

 driftsomlægninger, så anvendelsen af marginaljorder ændres, afhængig af  

 rentabiliteten i jordbruget.
Jorder, der ud fra en jordbrugsmæssig vurdering  

 skønnes uegnede til dyrkning, græsning eller tilplantning, kan henligge helt  

 ubenyttede.
Bestemmelsen i § 7a, stk. 1, 4. pkt., fastslår, at ingen del af jorderne  

 til en landbrugsejendom må tages i brug til  ikke-jordbrugsmæssig  

 anvendelse, uden at Landbrugsministeriet har meddelt tilladelse hertil.  

 Bestemmelsen gælder samtlige landbrugspligtige arealer, uanset om de kan  

 dyrkes eller ej.
Selv om et areal ikke kan anvendes jordbrugsmæssigt, kræver  

 det således tilladelse efter § 7a, stk. 4, at inddrage det til en  

 ikke-jordbrugsmæssig anvendelse.
Afgravede arealer efter råstofindvinding kan  

 f. eks. ikke anvendes til losseplads, fyldplads, knallertbane eller skydebane  

 uden forudgående tilladelse fra Landbrugsministeriet.
En sådan anvendelse  

 forudsætter også tilladelse efter anden lovgivning, herunder lov om by- og  

 landzoner og miljøbeskyttelsesloven.
Bestemmelserne i § 7a, stk. 1, 1. og 4. pkt., er dog ikke til hinder for,  

 at særlige virksomheder med en specialiseret animalsk produktion eller  

 planteproduktion kan indgå som et led i en landbrugsejendoms jordbrugsmæssige  

 udnyttelse.
Se pkt. 9.
8.2 Frie ændringer i arealanvendelsen Bestemmelserne i § 7a, stk. 2, angiver tilfælde, hvor en ændret anvendelse  

 af jorderne ikke kræver Landbrugsministeriets tilladelse.
Ejeren af en landbrugsejendom kan efter disse bestemmelser uden tilladelse  

 fra Landbrugsministeriet indenfor nærmere angivne grænser tilplante jorder  

 med skov.
Tilplantningen må ikke omfatte mere end 25 pct., dog højst 25 ha,  

 af den del af ejendommen, der ikke var tilplantet inden den 1. august 1973.
Ejeren kan også uden tilladelse udnytte forekomster i jorden af sten,  

 grus, sand, ler, kridt og tørv m.v. i den udstrækning, han kan anvende  

 materialerne på sin landbrugsejendom, eller han kan give andre en  

 udnyttelsesret af tilsvarende begrænset omfang.
Inden indvindingen  

 påbegyndes, skal ejeren, evt. brugeren, give meddelelse til  

 amtsrådet/Hovedstadsrådet med oplysning om indvindingssted m.v., jfr. § 7,  

 stk. 3, i råstofloven (lovbekendtgørelse nr. 531 af 10. oktober 1984).  

 Erhvervsmæssig indvinding af forekomster i jorden kræver tilladelse både  

 efter § 7a, stk. 4, i landbrugsloven og efter § 7, stk. 1, i råstofloven.
Se  

 pkt. 8.4.3.
 Der kan også ske anden begrænset, ikke-jordbrugsmæssig udnyttelse af en  

 mindre del af en landbrugsejendom uden tilladelse fra Landbrugsministeriet,  

 men det forudsætter, at en jordbrugsmæssig anvendelse af arealerne ikke  

 hindres.
Der er særlig tænkt på aftaler, der er udformet som servitutrettigheder  

 eller partielle brugsrettigheder, jfr. pkt. 12.2., således at en samtidig  

 jordbrugsmæssig anvendelse af arealerne ikke hindres.
Der kan herunder være  

 tale om en kortvarig anvendelse, f. eks. spejderstævne eller andre særlige  

 formål, der ikke hindrer en jordbrugsmæssig anvendelse.
Der tænkes også på aftaler om helt ubetydelige arealer, der gives i brug  

 til andet, ikke-jordbrugsmæssigt formål, der eventuelt helt kan udelukke en  

 jordbrugsmæssig udnyttelse af arealet, f. eks. til anbringelse af elmaster og  

 sømærker el. lign.
Det samme gælder også anbringelse af mindre vindmøller,  

 d.v.s. vindmøller, hvis effekt er under 100 kW.
Hvis der opføres et større  

 antal vindmøller på en landbrugsejendom (vindmøllepark), kan dette dog  

 medføre en så væsentlig indskrænkning i ejendommens landbrugsmæssige drift,  

 at forholdet kræver tilladelse efter bestemmelserne i §§ 7 og 7 a i  

 landbrugsloven.
Der henvises til pkt. 13.2.
 Bestemmelserne i § 7 a, stk. 2, giver også mulighed for, at mindre arealer  

 i forbindelse med afgørelser efter naturfredningsloven uden tilladelse fra  

 Landbrugsministeriet kan udlægges til parkeringsplads, stianlæg, opholdsareal  

 m. v.
8.3 Udvidet adgang til skovplantning Landbrugsministeren kan efter § 7a, stk. 3, fastsætte regler om, at  

 skovplantning kan ske i videre omfang end angivet i § 7a, stk. 2, jfr. pkt.  

 8.2. Der vil herved inden for nærmere fastlagte områder, hvor skovplantning  

 ønskes fremmet, kunne ske en forenkling af administrationen, idet ansøgning  

 om tilplantning vil kunne bortfalde.
Udformningen af reglerne vil ske under hensyn til såvel de  

 jordbrugsmæssige interesser, herunder jordernes bonitet og  

 ejendomsstrukturen, som de landskabelige værdier og befolkningsudviklingen i  

 landdistrikterne.
Inddragelsen af hensynet til de landskabelige værdier,  

 miljøhensyn m.v. vil ske i et samarbejde med miljøministeren, og den nærmere  

 afgrænsning af områder, hvor tilplantningsreglerne lempes, vil ske som et led  

 i regionplanlægningen.
Endvidere vil de erfaringer, der indvindes gennem  

 undersøgelse, kortlægning m.v. af marginaljorder, indgå i  

 beslutningsgrundlaget.
Se også pkt. 1.
8.4 Dispensationer 8.4.1 Generelle retningslinier Landbrugsministeriet kan i medfør af § 7a, stk. 4, meddele dispensation  

 fra bestemmelserne i stk. 1, når særlige forhold taler for det.
Bestemmelsen kan anvendes, hvor landbrugsjorder ønskes inddraget til  

 ikke-jordbrugsmæssige formål af midlertidig karakter eller til formål, hvor  

 anvendelsen ikke udelukker, at arealet senere igen kan inddrages til  

 jordbrugsmæssig anvendelse.
Det gælder f. eks. tilfælde, hvor en  

 landbrugsejendoms jorder, evt. på grundlag af brugsaftale eller lejekontrakt,  

 ønskes anvendt til losseplads, fyldplads, golfbane, idrætsplads,  

 campingplads, flyveplads, motorbane, skydebane eller til udnyttelse af  

 forekomster i jorden.
Hvis jorden ligger inden for de områder, der omfattes af lovens §  

 4, stk. 1, nr. 1, d.v.s. områder, der er udlagt til bymæssige formål m.v.,  

 kan der i almindelighed forventes tilladelse i medfør af § 7a, stk. 4, til,  

 at jorden inddrages til ikke-jordbrugsmæssige formål.
Det er en forudsætning,  

 at anvendelsen er i overensstemmelse med planerne for området og skal ske i  

 en nær fremtid.
Hvis jorden ligger uden for de nævnte områder, vil der kunne  

 meddeles tilladelse til, at jorden inddrages til ikke-jordbrugsmæssige  

 formål, når særlige forhold taler for det.
Ved afgørelsen vil der blive lagt  

 vægt på, om der er tale om gode landbrugsjorder, og om der skønnes at være  

 mulighed for at inddrage jorder af ringere kvalitet til formålet, jfr. i  

 øvrigt pkt. 6.1.1. Det vil også have betydning, om der er tale om en  

 midlertidig anvendelse, om det kan sikres, at arealerne igen kan inddrages  

 under jordbrugsmæssig drift, når anvendelsen er ophørt, og om den særlige  

 anvendelse vil udgøre en væsentlig, eventuelt en varig gene for en forsvarlig  

 jordbrugsmæssig udnyttelse af den pågældende ejendom.
Tilladelser i medfør af § 7a, stk. 4, kan tidsbegrænses og betinges.
Der  

 vil normalt ikke blive givet tilladelse for et længere tidsrum end 10 år, se  

 dog pkt. 8.4.4. Der stilles i almindelighed betingelser, der tager sigte på,  

 at jorderne efterbehandles, så de igen kan anvendes jordbrugsmæssigt, når den  

 særlige anvendelse af arealet ophører.
Se i øvrigt pkt. 8.4.2-8.4.4. Der kan  

 også stilles krav om sikkerhedsstillelse for udførelse af  

 efterbehandlingsarbejder, jfr. pkt. 24.1 om reglerne i lovens § 23.
 Det er i øvrigt en forudsætning for anvendelse af arealer til de nævnte  

 formål, at der tillige meddeles de nødvendige tilladelser efter anden  

 lovgivning.
8.4.2 Skovplantning Tilplantning af landbrugsjorder i videre omfang end anført i lovens § 7a,  

 stk. 2, nr. 1, jfr. stk. 3 (se pkt. 8.2 og 8.3), vil kunne tillades i medfør  

 af § 7a, stk. 4, når forholdene taler for det.
Ved afgørelsen vil der blive lagt vægt på, om jorden ud fra en  

 skovbrugsmæssig vurdering skønnes egnet til tilplantning, idet skovbrug kan  

 være et værdifuldt led i en jordbrugsbedrift.
På den anden side vil det blive  

 taget i betragtning, om jordens beskaffenhed og beliggenhed taler for, at  

 jorden fortsat bør drives jordbrugsmæssigt, og om en tilplantning vil  

 medføre, at ejendommen på længere sigt ikke vil kunne opretholdes som en  

 selvstændig landbrugsejendom.
Der vil også blive lagt vægt på, at der sikres  

 en hensigtsmæssig arrondering af landbrugsarealer og skovbrugsarealer, og at  

 en tilplantning ikke virker uheldig på de landskabelige værdier.
Tilladelse til skovplantning kan betinges, bl.a. med hensyn til  

 tilplantningens art og placering på ejendommen.
Der kræves i almindelighed  

 ikke pålagt fredskovspligt, medmindre det ud fra andre hensyn, f. eks.  

 skovstøtteordninger m.v., findes hensigtsmæssigt.
 Se i øvrigt pkt. 1 om nærmere retningslinier for en fremtidig  

 dispensationspraksis.
8.4.3 Råstofindvinding Behandlingen af ansøgninger om tilladelse efter § 7a, stk. 4, til  

 udnyttelse af forekomster i jorden er samordnet med administrationen af  

 råstofloven.
Landbrugsministeriet har bemyndiget amtsrådene/Hovedstadsrådet  

 til efter nærmere fastsatte retningslinier at træffe afgørelse i disse sager  

 og til at varetage tilsynsopgaver i forbindelse med råstofindvinding, jfr.  

 bekendtgørelse nr. 398 af 15. august 1978 om amtsrådenes behandling af  

 ansøgninger om tilladelse til udnyttelse af råstofforekomster på  

 landbrugsejendomme.
 Jordbrugskommissionerne medvirker ved behandlingen af sagerne, og der er  

 fastsat regler for samarbejdet mellem jordbrugskommissionerne og  

 amtsrådene/Hovedstadsrådet, herunder regler for, hvilke sager der skal  

 forelægges Landbrugsministeriet (Matrikeldirektoratet) til udtalelse eller  

 til afgørelse, jfr. bekendtgørelse nr. 399 af samme dato om  

 jordbrugskommissionernes medvirken i amtsrådenes behandling af sager om  

 udnyttelse af særlige forekomster i jorden på landbrugsejendomme.
 I cirkulære nr. 208 af 4. december 1980 om amtsrådenes, Hovedstadsrådets  

 og jordbrugskommissionernes behandling af sager om råstofindvinding på  

 landbrugsejendomme har Landbrugsministeriet fastsat mere detaljerede  

 retningslinier for behandlingen af ansøgninger og for varetagelsen af  

 tilsynsopgaver.
Ved afgørelse af, om der bør meddeles tilladelse til råstofindvinding,  

 skal der efter råstoflovens § 3 ske en afvejning mellem råstofinteresserne på  

 den ene side og andre interesser, herunder de jordbrugsmæssige interesser, på  

 den anden side.
Ved vurderingen af, om der i medfør af landbrugsloven kan  

 meddeles tilladelse til råstofindvinding, vil der på baggrund af  

 regionplanlægningen blive foretaget en vurdering ud fra de retningslinier,  

 der er beskrevet i pkt. 8.4.1. Det vil også indgå i vurderingen, om  

 råstofforekomsterne har en sådan mængde og kvalitet, at en  

 indvindingstilladelse bør gives, selv om arealernes dyrkningsmuligheder  

 forringes eller helt må opgives.
Hvis en fuldstændig udnyttelse af en råstofforekomst vil medføre, at  

 arealet definitivt må opgives som grundlag for fremtidig landbrugsproduktion,  

 f. eks. fordi råstofindvinding under grundvandsspejlet vil danne en sø, vil  

 det ved afgørelsen indgå i overvejelserne, om råstofindvindingen af hensyn  

 til de jordbrugsmæssige interesser bør begrænses i dybden.
Det kan være  

 nødvendigt, at der i sådanne tilfælde foretages prøvegravninger, boringer,  

 geotekniske undersøgelser el. lign. til brug ved en nøje vurdering af  

 forholdet mellem de jordbrugsmæssige og de råstofmæssige interesser.
Tilladelser til råstofindvinding betinges efter råstofloven og  

 landbrugsloven altid af, at der skal foretages efterbehandling af de  

 afgravede arealer.
Efter landbrugsloven er hovedreglen, at arealerne i videst  

 mulig udstrækning skal efterbehandles til jordbrugsmæssig anvendelse.  

 Efterbehandlingsvilkårene fastsættes dog under hensyn til retningslinier i  

 region- og kommuneplanlægningen.
Dette betyder, at større samlede  

 råstofindvindingsområder efter en sammenfattende helhedsplanlægning kan  

 inddrages i en efterbehandling til naturformål.
Der stilles efter råstofloven  

 og i almindelighed ligeledes efter landbrugsloven krav om tinglysning af  

 vilkår for indvindingen og krav om sikkerhedsstillelse for udførelsen af  

 efterbehandlingsarbejder.
Se pkt. 24.1.
Muld- og overjord skal inden indvindingen afrømmes og henlægges adskilt i  

 depoter til brug ved efterbehandlingsarbejder.
Salg af muld- og overjord m.v.  

 fra landbrugsejendomme forudsætter særlig tilladelse, såvel efter  

 landbrugslovens § 7a, stk. 4, som efter råstofloven.
Tilladelse til bortsalg  

 af muld- og overjord, hvorved ejendommens dyrkningsværdi vil blive forringet,  

 kan i almindelighed ikke forventes meddelt.
 I tilfælde, hvor det kan tillades, at arealerne efter indvindingen kommer  

 til at henligge som søer eller overgår til en ikke-jordbrugsmæssig  

 anvendelse, som f. eks. bymæssige formål, vejanlæg m.v., vil den afrømmede  

 muldjord, bortset fra de nødvendige jordmængder til efterbehandling af  

 skrænter m.v., kunne tillades solgt.
Hvis arealerne i forbindelse med efterbehandlingsarbejder ønskes inddraget  

 til anden, ikke-jordbrugsmæssig anvendelse, f. eks. losseplads, fyldplads,  

 knallertbane, skydebane m.v., forudsætter dette også særlig tilladelse efter  

 § 7a, stk. 4, i landbrugsloven ud over de i øvrigt nødvendige tilladelser  

 efter anden lovgivning.
Se pkt. 8.1.
 Med hensyn til udarbejdelse af planer for tilrettelæggelsen af  

 indvindings- og efterbehandlingsarbejder m.v. kan henvises til vejledninger,  

 der er udarbejdet af Fredningsstyrelsen i samarbejde med Landbrugsministeriet  

 m.fl.
 8.4.4 Lossepladser, fyldpladser m.v.
Bestemmelserne i landbrugslovens § 7a, stk. 4, giver mulighed for, at  

 landbrugspligtige jorder midlertidigt kan tillades inddraget til  

 affaldsdeponering.
Efter miljøbeskyttelseslovgivningen skelnes der ved  

 bortskaffelse af affald mellem to hovedkategorier for slutdeponering, nemlig  

 kontrollerede lossepladser og fyldpladser.
Ved afgørelse af, om der kan meddeles tilladelse efter landbrugsloven til  

 etablering af sådanne anlæg, lægges der vægt på, at det gennem forudgående  

 planlægning og undersøgelse af alternative placeringsmuligheder tilgodeses,  

 at der så vidt muligt ikke inddrages gode landbrugsjorder.
Der vil også blive  

 lagt vægt på, at dyrkningsjord så vidt muligt genskabes, og at der ikke  

 opstår fare for grundvandsforurening.
Fyldpladser bør af hensyn til de  

 jordbrugsmæssige interesser så vidt muligt placeres i afgravede råstofgrave  

 el. lign.
Ved fyldpladser vil der i almindelighed blive givet en tidsbegrænset  

 tilladelse på højst 10 år, ved lossepladser i almindelighed højst 15 år.  

 Tilladelsen vil normalt blive betinget af, at arealerne inden en vis frist  

 efterbehandles og påføres overjord og muldjord, så arealerne igen kan drives  

 jordbrugsmæssigt.
Ved fyldpladser vil der normalt blive stillet krav om et  

 dyrkningslag på mindst ca. 1 m.
Ved lossepladser stilles der strengere krav  

 for at sikre, at der ikke optages sundhedsfarlige stoffer i  

 landbrugsafgrøder.
Der vil i almindelighed også blive stillet betingelser om,  

 at eventuelle bygninger og faste anlæg, der opføres i forbindelse med  

 anvendelsen som losseplads eller fyldplads m.v., fjernes i forbindelse med  

 efterbehandlingen.
 Der kan henvises til en af Landbrugsministeriet udarbejdet vejledning  

 »Efterbehandling af arealer anvendt til affaldsdeponering og  

 råstofindvinding med henblik på fremtidig dyrkningsmæssig udnyttelse«  

 (8. april 1981).
 Bestemmelserne i landbrugslovens § 7a, stk. 4, kan også anvendes i andre  

 tilfælde, hvor landbrugsjorder midlertidigt ønskes inddraget til  

 ikke-jordbrugsmæssig anvendelse.
Er der tale om en anvendelse, der kan indebære risiko for forurening af  

 grundvand og for optagelse af sundhedsfarlige stoffer i landbrugsafgrøder, f.  

 eks. anvendelse af arealer til udspredning af slam, udledning af spildevand,  

 nedsivningsanlæg for spildevand m.v., vil der ved afgørelsen af, om der kan  

 meddeles tilladelse efter landbrugsloven, blive lagt vægt på de forhold, der  

 er nærmere omtalt ovenfor.
Det samme gælder, hvis der er tale om etablering  

 af anlæg, der må påregnes at kunne medføre forurening af tilgrænsende  

 landbrugsjorder, f. eks. etablering af flugtskydningsbaner, der vil kunne  

 medføre blyforurening m.v.
 Hvis der meddeles tilladelse til en sådan ikke-jordbrugsmæssig anvendelse,  

 vil der blive stillet betingelser, der tager sigte på at sikre, at arealerne  

 igen kan anvendes jordbrugsmæssigt.
9 Særlige virksomheder på landbrugsejendomme (lovens § 7b) Efter § 7b er kravet i lovens § 7 om, at en landbrugsejendom skal udnyttes  

 på forsvarlig erhvervsmæssig måde, ikke til hinder for, at der på en  

 landbrugsejendom drives visse specialiserede virksomheder.
Det gælder f. eks.  

 hønseri, kyllingefarm, anderi, pelsdyrfarm, svinefarm eller lign. virksomhed,  

 såfremt virksomheden indgår som et led i ejendommens jordbrugsmæssige  

 udnyttelse.
Det samme gælder biavl, dambrug og ålebrug.
Også hestestutterier,  

 der ikke har forbindelse med rideskole eller hestepension, falder ind under  

 bestemmelsen.
Bestemmelsen i lovens § 7b skal give mulighed for, at der på en  

 landbrugsejendom kan etableres intensive, specialiserede driftsformer, der  

 adskiller sig væsentligt fra traditionelle, alsidige driftsformer i  

 landbruget, og at der kan opføres fornødne driftsbygninger til sådanne  

 specialiserede landbrugsvirksomheder.
Der skal også være mulighed for  

 alternative produktionsformer, nicheproduktioner m.v., der naturligt kan  

 indgå i driften af landbrugsejendomme.
Der kan også nævnes gartneri- og  

 planteskolevirksomheder med særlige produktionsformer, sneglefarme,  

 regnormefarme, kaninhold, fasanerier, akvakulturer af forskellig art m.v.
Der  

 henvises til pkt. 7.3 om bestemmelserne i landbrugslovens § 7, stk. 1.
Bestemmelsen i lovens § 7b forudsætter, at virksomheden indgår som led i  

 ejendommens jordbrugsmæssige udnyttelse.
Ved afgørelsen heraf lægges der bl.  

 a. vægt på, at virksomheden ikke antager industriel karakter, og at der er en  

 passende driftsmæssig sammenhæng mellem den produktion, der er knyttet til  

 ejendommens driftsbygninger, og den produktion, der er knyttet til  

 ejendommens jorder, f. eks. med hensyn til frembringelse af foder m.v.,  

 udspredning af gødning, eller med henblik på sikring af helårsbeskæftigelse i  

 virksomheden.
Der lægges således bl. a. vægt på, hvor store arealer der  

 anvendes til bygninger, dyrefolde m.v., og hvor store arealer der dyrkes  

 landbrugsmæssigt.
Der lægges også vægt på produktionens karakter, herunder om  

 der sker en forarbejdning af produkterne, og på, hvor mange personer der på  

 årsbasis beskæftiges i virksomheden.
 Virksomheder af anden, ikke-jordbrugsmæssig karakter som f. eks.  

 rideskole, ridehal, hestepension, dyrehospital, dyreklinik, dyrepension,  

 hundehandel, hundekennel m.v., er derimod ikke omfattet af bestemmelserne i §  

 7b.
 Opførelse af bygninger m.v. til sådanne formål kan forudsætte tilladelse  

 efter landbrugslovens § 7, stk. 3, jfr. lovens § 7a, stk. 4. Se pkt. 7.3, 7.4  

 og 7.6 samt pkt. 8.1 og 8.4.
10 Landbrugsejendommes beboelsesbygninger m.v. (lovens § 8) 10.1 Vedligeholdelse m.v.
 Lovens § 8, stk. 1-3, indeholder bestemmelser om vedligeholdelse og  

 brandforsikring af beboelsesbygningen samt andre regler til sikring af kravet  

 i § 7, stk. 1, om, at en landbrugsejendom skal holdes forsynet med en  

 passende beboelsesbygning, jfr. pkt. 7.2. Bestemmelserne i § 8, stk. 1 og 2,  

 gælder også for ejendomme, der i overensstemmelse med reglerne for samdrift,  

 drives under anden landbrugsejendom, jfr. § 9, stk. 4. Se pkt. 11.5.
Når beboelsesbygningen til en landbrugsejendom ligger på et areal, der  

 udstykkes fra ejendommen, skal der i henhold til § 8, stk. 3, inden 2 år  

 efter udstykningsapprobationen opføres den erhvervsmæssigt nødvendige  

 beboelse på restejendommen.
Se dog pkt. 10.3. På samme måde skal der inden 2  

 år opføres den nødvendige beboelsesbygning på parceller, der tillades  

 udstykket fra en landbrugsejendom til oprettelse af nye, selvstændige  

 landbrugsejendomme, jfr. lovens § 14. Landbrugsministeriet kan i de nævnte  

 tilfælde betinge udstykningstilladelsen af, at der stilles sikkerhed for  

 bygningernes opførelse, normalt 50 pct. af byggeomkostningerne for de  

 projekterede bygninger.
Se pkt. 24.1. Sikkerheden kan stilles i form af  

 depositum eller garantierklæring fra et pengeinstitut.
Sikkerhedsstillelsen  

 kan frigives, efterhånden som byggeriet skrider frem, men normalt således, at  

 frigivelse af et restbeløb svarende til 25 pct. af byggeomkostningerne først  

 kan finde sted, når byggeriet er fuldført.
Det vil i almindelighed blive  

 forlangt, at der inden udstykningen tinglyses en deklaration til sikring af  

 byggepligtens overholdelse.
10.2 Forfaldne, skæmmende bygninger Hvis ubenyttede bygninger (beboelses- og driftsbygninger) på en  

 landbrugsejendom i et længere tidsrum er i en sådan stand, at de virker  

 stærkt skæmmende i forhold til omgivelserne, kan landbrugsministeren i medfør  

 af § 8, stk. 4, meddele ejeren påbud om inden en fastsat frist at fjerne  

 bebyggelsen eller bringe den i en sådan stand, at den ikke længere virker  

 stærkt skæmmende.
Det samme gælder bygninger, som virker stærkt skæmmende,  

 fordi de er delvis nedrevet eller ødelagt ved brand eller på anden måde.  

 Bestemmelsen vil i almindelighed blive anvendt i samråd med kommunen og  

 eventuelt amtsrådet og fredningsmyndighederne.
Når beboelsesbygninger, der er nødvendige i henhold til landbrugsloven, er  

 i en sådan stand, at en forsvarlig istandsættelse må anses for udelukket ud  

 fra økonomiske betragtninger, vil der kunne blive tale om at pålægge ejeren  

 at opføre ny beboelsesbygning på ejendommen.
Dette gælder også for ejendomme,  

 der drives i samdrift med anden landbrugsejendom, selv om de forfaldne  

 beboelsesbygninger ikke er aktuelt nødvendige for driften.
Hvis jorderne  

 sammenlægges med anden landbrugsejendom, bortfalder pligten og dermed kravet  

 om opførelse af ny beboelsesbygning.
 Under visse forudsætninger, jfr. § 8, stk. 6, der omtales i pkt. 10.3, kan  

 landbrugsministeren bestemme, at der ikke må opføres nye bygninger på en  

 landbrugsejendom, og at ejendommen ved førstkommende ejerskifte skal afhændes  

 til sammenlægning med en bestående landbrugsejendom efter reglerne i § 13.
 Hvis det i en sag om ophævelse af landbrugspligten på en hel ejendom eller  

 på en bebygget restparcel af en landbrugsejendom er oplyst, at bygningerne  

 (beboelses- og driftsbygninger) er forfaldne, vil der i almindelighed blive  

 stillet krav i medfør af § 8, stk. 4, sidste punktum, om, at bygningerne,  

 inden der meddeles endelig tilladelse, enten fjernes eller bringes i  

 forsvarlig stand.
 10.3 Dispensationer m.v.
 Landbrugsministeriet kan i medfør af § 8, stk. 5, meddele dispensation fra  

 bestemmelserne i § 8, stk. 1-3, når særlige grunde taler for det.  

 Dispensation fra kravet i § 7, stk. 1, om, at en landbrugsejendom skal holdes  

 forsynet med en passende beboelsesbygning, kan meddeles i medfør af § 7, stk.  

 3. De nærmere regler herom er omtalt i pkt. 7.6. Dispensationsbestemmelserne  

 har en nøje sammenhæng med påbudsbestemmelsen i § 8, stk. 6, der omtales i  

 det følgende.
 Bestemmelsen i § 8, stk. 6, 1. pkt., tager sigte på tilfælde, hvor  

 beboelsesbygningen på en landbrugsejendom har været ubeboet i over 2 år og  

 som følge deraf er forfalden, eller hvor en landbrugsejendom uden  

 landbrugsministerens tilladelse har været uden beboelsesbygning i over 2 år.  

 I sådanne tilfælde kan landbrugsministeren bestemme, at der ikke må opføres  

 nye beboelses- og driftsbygninger på ejendommen, samt at ejendommen ved  

 førstkommende ejerskifte skal afhændes til sammenlægning med en bestående  

 landbrugsejendom efter reglerne i § 13.
Ved afgørelsen af, hvorvidt bygningskravet i § 7, stk. 1, kan fraviges, og  

 om reglerne i § 8, stk. 6, skal bringes i anvendelse, vil der bl. a. blive  

 lagt vægt på, om den pågældende ejendom har en sådan størrelse og  

 beskaffenhed, at det ud fra lovens formålsbestemmelser skønnes urimeligt  

 eller uhensigtsmæssigt, at der opføres nye bygninger på ejendommen, eller om  

 der modsat er tale om en ejendom, der skønnes på længere sigt at kunne  

 opretholdes som en selvstændig landbrugsejendom.
Det vil også indgå i  

 vurderingen, om zonelovsmyndigheden, naturfredningsmyndighederne eller  

 kommunalbestyrelsen udtaler sig imod, at der opføres ny bebyggelse på  

 ejendommen, f. eks. under hensyn til landskabelige forhold, eller til at  

 ejendommen ligger i et område, der i løbet af en kort årrække påregnes  

 inddraget til ikke-jordbrugsmæssige formål.
Hvis der er tale om forfaldne bygninger, vil det indgå i vurderingen, om  

 det skønnes muligt at istandsætte de eksisterende bygninger, eller om  

 istandsættelsen vil have et sådant omfang, at der reelt bliver tale om at  

 opføre en ny bebyggelse på ejendommen.
En ny bebyggelse vil forudsætte  

 tilladelse fra zonelovsmyndigheden, medmindre bebyggelsen kan betragtes som  

 erhvervsmæssigt nødvendig for ejendommens drift.
 Ved nedlæggelse af forbud mod bebyggelse efter § 8, stk. 6, 1. pkt.,  

 foretages notering herom i matriklen og tingbogen, jfr. § 12, stk. 1, i  

 tinglysningsloven.
 Bestemmelsen i § 8, stk. 6, 2. pkt., giver landbrugsministeren hjemmel til  

 at betinge en tilladelse eller dispensation efter lovens § 4, stk. 1, eller  

 andre bestemmelser i loven af, at ejendommen ikke bebygges, men ved  

 førstkommende ejerskifte eller inden en fastsat frist afhændes til forening  

 med bestående landbrugsejendom efter reglerne i § 13.
Bestemmelsen vil f. eks. kunne anvendes i tilfælde, hvor ejendommens  

 beboelsesbygning søges fraskilt efter § 4, stk. 1, og hvor ejendommens jorder  

 i løbet af en kort årrække påregnes inddraget til ikke-jordbrugsmæssige  

 formål.
Kravet om afhændelse til forening med bestående landbrugsejendom vil  

 i sådanne tilfælde bortfalde, når jorderne ved godkendte planer inddrages til  

 bymæssige formål el. lign.
Bestemmelsen vil også i ganske særlige tilfælde kunne anvendes ved  

 fraskillelse af beboelsesbygninger, hvor en landbrugsejendom drives i  

 samdrift med en anden, samme ejer tilhørende landbrugsejendom.
Det er normalt  

 en forudsætning, at der ikke er tale om en bevaringsværdig driftsenhed, og at  

 der ikke er nærliggende landbrugsejendomme, der har behov for  

 suppleringsjord, jfr. § 13, stk. 3.
Bestemmelsen kan endvidere anvendes i forbindelse med tilladelser eller  

 dispensationer efter andre bestemmelser i loven, f. eks. i  

 erhvervelsessituationer efter lovens kap.
V, hvor der er tale om mindre  

 ejendomme med dårlige bygninger, eller ejendomme med afsides beliggenhed  

 eller spredt beliggende lodder.
Se pkt. 16.1.4.
 Der vil i almindelighed blive fastsat en frist for kravet om afhændelse af  

 ejendommens jorder, og det vil normalt være en forudsætning, at betingelserne  

 tinglyses på ejendommen som et vilkår for tilladelsen.
11 Samdrift af landbrugsejendomme og fællesdrift (lovens §§ 9 og 10) 11.1 Generelt om samdrift Reglerne om samdrift betegner en undtagelse fra hovedreglen i lovens § 7,  

 stk. 1, om, at en landbrugsejendom skal drives som et selvstændigt brug.
Ved samdrift af landbrugsejendomme forstås, at to eller flere  

 landbrugsejendomme drives som en driftsenhed ved en fælles driftsleder.  

 Samdriften kan etableres ved, at en person som ejer eller som forpagter  

 driver to eller flere landbrugsejendomme sammen, eller ved, at en bestyrer  

 for ejerens eller forpagterens regning forestår den samlede drift af  

 ejendommene.
Der vil i almindelighed være etableret et driftsfællesskab  

 mellem ejendommene med hensyn til arbejdskraft, maskiner, besætning,  

 sædskifte, avl og dyrkning m.v.
Der kan også være foretaget fælles  

 investeringer i bygninger og produktionsanlæg.
Reglerne om samdrift giver sammen med erhvervelsesreglerne i lovens kap.
V  

 og reglerne om forpagtning i lovens §§ 11 og 12 mulighed for tilpasning af  

 landbrugsbedrifternes antal, størrelse og driftsformer til  

 strukturudviklingen inden for landbruget.
Det er forudsat, at  

 samdriftsreglerne kun skal give mulighed for en midlertidig  

 strukturtilpasning, og at samdrevne ejendomme på ny skal kunne drives som  

 selvstændige brug.
Kravet om vedligeholdelse af bygninger på samdrevne  

 ejendomme i lovens § 9, stk. 4, jfr. pkt. 11.5, må ses i sammenhæng med dette  

 forhold.
Reglerne gælder både for ejendomme, der tilhører samme ejer, og ved  

 forpagtning af hele landbrugsejendomme og dele af landbrugsejendomme.
Ved  

 forpagtning af hele landbrugsejendomme gælder tillige reglerne i § 11, jfr.  

 pkt. 12. Ved forpagtning af dele af landbrugsejendomme gælder tillige  

 reglerne i § 12. Se pkt. 13.
 Reglerne gælder også for arealer, hvor landbrugspligten er ophævet, men  

 hvor der i medfør af § 4, stk. 2, er fastsat vilkår om, at jorderne skal  

 drives i overensstemmelse med lovens §§ 7-12. Se pkt. 6.5.1.
Reglerne gælder endvidere for præstegårde, der ikke er noteret som  

 landbrugsejendomme, men som efter Kirkeministeriets cirkulære nr. 13 af 15.  

 januar 1969 om præstegårdenes opretholdelse som selvstændige brug m.v.  

 omfattes af landbrugslovens bestemmelser om samdrift m.v.
Se pkt. 4.4.
11.2 Betingelser ved samdrift Samdrift kan etableres uden tilladelse, når følgende betingelser er  

 opfyldt:
Ejendommenes jorder skal ligge inden for en vejafstand af 5 km.
Afstanden  

 regnes ad den benyttede vej fra bygningerne på den ejendom, hvor  

 driftslederen bor, til hver enkelt jordlod af de øvrige ejendomme, der indgår  

 i samdriften.
 Der ses bort fra en eventuelt større afstand til vedvarende  

 græsningsarealer, skovarealer samt arealer helt uden dyrkningsmæssig værdi.  

 Under vedvarende græsningsarealer medregnes også arealer, der med flere års  

 mellemrum pløjes og dyrkes med anden afgrøde for på ny at udlægges med varigt  

 græs.
Arealet af de samdrevne jorder må ikke overstige 100 ha.
Der ses - ligesom  

 ved afstandsreglen bort fra vedvarende græsningsarealer, skovarealer samt  

 arealer helt uden dyrkningsmæssig værdi.
 Arealgrænsen gælder dog kun, når samdriften omfatter arealer fra mere end  

 to landbrugsejendomme.
 Hvis en del af en landbrugsejendom indgår i samdriften, skal denne del  

 medregnes i arealet, jfr. § 9, stk. 2.
 Endvidere skal medregnes arealer, der i forbindelse med udstykning og  

 ophævelse af landbrugspligt er pålagt vilkår om, at arealerne skal drives  

 efter reglerne i §§ 7-12, og præstegårdsjorder, jfr. pkt. 11.1.
 Antallet af ejendomme, der indgår i samdriften, må ikke overstige 5.  

 Antallet af ejendomme opgøres som under b, idet hver del af en ejendom  

 medregnes som en ejendom.
Samdrift, der opfylder de nævnte betingelser i pkt. a-c, kan fortsætte  

 uden tidsbegrænsning.
Det gælder såvel i tilfælde, hvor flere ejendomme ejes  

 af samme person, som hvor samdriften sker ved forpagtningsaftaler, der  

 forlænges ud over de fastsatte tidsbegrænsninger for aftaleperioder i lovens  

 § 11, stk. 3, og § 12, stk. 1 og 2. Se om overgangsregler nedenfor pkt. 11.3.
11.3 Overgangsregler Efter bestemmelserne i ændringslovens § 2, stk. 5, (lov nr. 327 af 4. juni  

 1986), kan bestående samdrifts- og forpagtningsforhold, der er lovligt  

 etableret inden lovens ikrafttræden den 15. juli 1986, fortsættes af ejeren,  

 henholdsvis forpagteren, eller disses pårørende, jfr. § 17a, stk. 1.
 Hvis samdriften er lovligt etableret efter en tidligere landbrugslov, kan  

 samdriften fortsætte efter et ejerskifte, forudsat at der er tale om en fri  

 overdragelse inden for rammerne af §§ 16-18a.
Ved forpagtning kan samdriften kun fortsættes inden for den aftalte  

 forpagtningsperiode.
Afstandsreglen på 5 km får således virkning for alle  

 aftaler, der indgås eller søges forlænget efter lovens ikrafttræden.
Der er  

 dog mulighed for at opnå dispensation, når forholdene taler for det.
Se pkt.  

 11.4.
 Forpagtningsforhold, hvor der er indgået aftale om, at forpagtningen  

 fortsætter ud over det aftalte tidsrum, medmindre andet aftales, kan dog  

 fortsætte i indtil 10 år efter lovens ikrafttræden.
11.4 Dispensationer Efter bestemmelserne i § 9, stk. 3, kan landbrugsministeren tillade  

 samdrift i videre omfang end efter reglerne i § 9, stk. 1 og 2. Loven  

 indeholder samtidig nærmere retningslinier for de hensyn, der skal indgå i  

 vurderingen af, om der kan gives dispensation fra reglerne om afstand, areal  

 og antal ejendomme.
Det fremgår endvidere af lovens § 23, at tilladelser kan  

 tidsbegrænses og betinges.
Ved vurderingen lægges der navnlig vægt på, at den samlede driftsenhed har  

 en hensigtsmæssig driftsstruktur, herunder at der er et passende  

 forhold mellem jordtilliggendet og ejendommens produktionsapparat.
Reglerne  

 tilsigter således at tilgodese bedrifter med en væsentlig animalsk produktion  

 eller en væsentlig specialproduktion i lighed med reglerne om  

 fortrinsstilling til suppleringsjord ved sammenlægning over 50 ha og ved  

 erhvervelse af ejendom nr. 2. Se pkt. 14.2 og 16.2.
 Der lægges også vægt på, at ejeren/forpagteren opfylder  

erhvervelsesbetingelserne i § 16, stk. 1, herunder navnlig at kravene  

 om fast bopæl, uddannelse og egen drift er opfyldt.
 Der lægges endvidere vægt på, om andre landbrugsejendomme har  

 aktuelt behov for arealer til samdrift.
 Hvis ansøgeren ikke har en bedrift med en væsentlig animalsk produktion  

 eller specialproduktion, eller hvis ansøgeren ikke opfylder betingelserne i §  

 16, stk. 1, vil der i almindelighed ikke kunne forventes tilladelse, hvis en  

 anden landmand, der opfylder betingelserne for samdrift og forpagtning, har  

 behov for og ønske om forpagtningsarealer i sin bedrift for at tilvejebringe  

 et passende forhold mellem jordtilliggendet og produktionsapparatet.
Ved gartneri- og planteskolevirksomheder kan der i særlige tilfælde gives  

 dispensation fra reglerne om afstand, areal og antal ejendomme, f.eks. i  

 forbindelse med en planlagt etapevis udflytning af virksomheden.
Det samme  

 gælder ved andelsbrug, jfr. pkt. 20.3 og 22.4.
 Ud over fornævnte generelle retningslinier gælder følgende:
Dispensation fra afstandskravet kan forventes givet efter en noget  

 mere lempelig praksis end efter den hidtidige 15 km-regel, navnlig for at  

 tilgodese ejendomme med en væsentlig animalsk produktion eller  

 specialproduktion, jfr. ovenfor.
Det kan f.eks. komme på tale ved ejendomme i  

 nærheden af byer, større skove m.v., hvor mulighederne for at forpagte  

 landbrugsjord inden for 5 km er begrænsede.
Dispensation til forlængelse af bestående samdrifts- og  

 forpagtningsforhold, der er lovligt etableret inden lovens ikrafttræden,  

 kan gives, når forholdene taler for det.
Det gælder især dispensation fra  

 afstandsreglen på 5 km med henblik på at sikre et passende forhold mellem  

 jordtilliggendet og ejendommens produktionsapparat.
Tilladelsen kan  

 tidsbegrænses, f. eks. med henblik på muligheden for at tilvejebringe en  

 bedre driftsstruktur i området.
Der kan også blive tale om tilladelse for et  

 længere tidsrum, hvis særlige forhold taler for det.
Det vil dog tale imod en  

 tilladelse, at en anden landmand inden for 5 km-grænsen har behov for og  

 ønske om forpagtningsarealer for at tilvejebringe et passende forhold mellem  

 jordtilliggendet og produktionsapparatet.
11.5 Forsvarlig erhvervsmæssig drift, bopælskrav og beboelsesbygninger ved  

 samdrift Ved samdrift gælder bestemmelserne i lovens § 7, stk. 1 og 2, om  

 forsvarlig erhvervsmæssig drift og fast bopæl ikke for hver enkelt ejendom,  

 der indgår i driftsenheden, men for den samlede driftsenhed.
Det samme gælder  

 kravet om, at jorden skal drives af beboere af ejendommens beboelsesbygning.  

 Bestemmelserne i lovens § 8, stk. 1 og 2, om, at en landbrugsejendoms  

 beboelsesbygning skal holdes forsvarligt vedlige og være brandforsikret,  

 gælder derimod for hver af de ejendomme, der indgår i samdriften.
 De nævnte regler fremgår af lovens § 9, stk. 4.
 11.6 Påbud om bortforpagtning af »overskydende ejendomme«, der  

 ejes af selskaber, institutioner m.v.
 Efter bestemmelserne i § 9, stk. 5, kan landbrugsministeren meddele  

 selskaber og andre juridiske personer, der ejer flere end 5  

 landbrugsejendomme eller et samlet jordtilliggende på over 100 ha, påbud om  

 at bortforpagte landbrugsejendomme, der ikke kan drives sammen som en  

 driftsenhed inden for de i loven fastsatte rammer for fri samdrift, jfr. pkt.  

 11.2. Hvis selskabet kun ejer to landbrugsejendomme, kan der ikke gives påbud  

 om bortforpagtning, selv om ejendommenes jordtilliggende overstiger 100 ha.  

 Påbud om bortforpagtning kan i øvrigt gives både i tilfælde, hvor ejendomme  

 drives sammen, og i tilfælde, hvor ejendomme drives som selvstændige brug ved  

 bestyrerforhold.
 Bestemmelserne, der er en videreførelse af 1978-lovens § 9, stk. 2, skal  

 modvirke en udvikling, der har været en følge af den frie adgang til samdrift  

 af landbrugsejendomme i samme eje, der var gældende i tiden 1971-1978.
Ved afgørelsen af, om ministeriet i medfør af § 9, stk. 5, vil give påbud  

 om bortforpagtning, vil der først og fremmest blive lagt vægt på, om  

 ejendomme, der tidligere har været drevet om selvstændige brug, skønnes at  

 kunne danne grundlag for etablering af selvstændige gårdforpagtninger,  

 eventuelt efter at der er gennemført fornødne investeringer i driftsbygninger  

 m.v.
Det er dog i loven forudsat, at der også tages hensyn til, om der  

 i samdriftsperioden er foretaget fælles investeringer, der vil give en mindre  

 indtjening, hvis samdriften opløses, om samdriften er en forudsætning  

 for opretholdelse af beskæftigelse m.v. på ejendommene, og om sådanne  

 forhold må tillægges afgørende betydning for den pågældende institutions  

 økonomi.
11.7 Fællesdrift Efter bestemmelsen i lovens § 10 kan samdrift finde sted uden  

 begrænsninger for ejendomme, der helt eller delvis drives i fællesskab af en  

 sammenslutning, der er godkendt af landbrugsministeren i overensstemmelse med  

 regler fastsat af Det europæiske økonomiske Fællesskab.
 Bestemmelsen har sammenhæng med reglerne i §§ 15 og 16 i lov om støtte til  

 forbedring af strukturen og effektiviteten i jordbruget (lov nr. 198 af 9.  

 april 1986).
12 Forpagtning af hele landbrugsejendomme (lovens § 11) 12.1 Generelt om forpagtning Reglerne i § 11 omhandler forpagtning af hele landbrugsejendomme (jorder  

 og bygninger). De gælder både ved forpagtning til selvstændig drift  

 (gårdforpagtning) og ved forpagtning til samdrift efter reglerne i lovens §  

 9. Se pkt. 11.
 Reglerne om forpagtning af dele af landbrugsejendomme, herunder hele  

 jordtilliggendet med undtagelse af ejendommens bygninger, findes i § 12. Se  

 pkt. 13.
Reglerne er i vidt omfang samordnet med reglerne om samdrift i § 9 og  

 reglerne om erhvervelse af landbrugsejendomme i kap.
V.
Det bemærkes dog, at  

 der ved forpagtning og samdrift ikke er indført undtagelsesregler for  

 landbrugsejendomme, der ligger i byzone eller sommerhusområde, således som  

 ved erhvervelse.
Der gælder heller ikke særlige regler for familiesituationer  

 m.v. således som i lovens §§ 17, 17a og 17b.
Reglerne om forpagtning omfatter aftaleforhold, hvor ejeren giver en anden  

 ret til at udnytte ejendommen erhvervsmæssigt og herved høste indtægter, som  

 det forpagtede afkaster.
Driften sker således for forpagterens regning og  

 risiko.
12.2 Aftaleformer, der ikke omfattes af lovens §§ 9, 11 og 12 En række andre aftaleformer er derimod ikke omfattet af landbrugslovens  

 regler om forpagtning og samdrift.
Det gælder f. eks.  

dyrkningskontrakter eller aftagerkontrakter vedrørende afgrøder, der  

 leveres til fabrik, f. eks. kartofler, frugt, grønsager, sukkerroer, lucerne,  

 frøafgrøder m.v.
Det er dog en forudsætning, at driften sker for ejerens  

 regning og risiko, d.v.s. at afregningen af vederlag f. eks. sker efter  

 kvaliteten og mængden af afgrøder, der leveres til fabrikken.
Denne sondring gælder også aftaleformer om anvendelse af  

maskinstation eller maskiner fra anden landbrugsejendom.
Der lægges i  

 denne forbindelse vægt på, at driften sker for ejerens regning og risiko,  

 herunder at ejeren afgør, hvorledes jorderne skal drives (afgrøder, gødskning  

 m.v.), hvilke arbejder der skal udføres og hvornår.
Se pkt. 11.1 om samdrift  

 og pkt. 16.1.5 om egen drift.
Bestemmelserne i landbrugslovens §§ 9, 11 og 12 finder heller ikke  

 anvendelse på aftaler, der er udformet som servitutrettigheder,  f.  

 eks. jagt eller fiskerirettigheder, eller som partielle  

 brugsrettigheder, f. eks. om udspredning af husdyrgødning, slam eller  

 lignende, hvor ejeren har forbeholdt sig den egentlige jordbrugsmæssige  

 udnyttelse af arealet.
Se nærmere om afgrænsningen af disse rettigheder under  

 pkt. 13.2.
Ved aftaler om brugs- og servitutrettigheder m.v. anvendes ofte mellem de  

 implicerede parter udtryk af meget forskellig art.
Betegnelsen kan dække over  

 brugsforhold af forskelligt omfang og karakter, og der er ikke en fast  

 sprogbrug.
Det afgørende i relation til bestemmelserne i landbrugsloven er  

 derfor ikke, hvad parterne kalder en sådan aftale, men det reelle indhold af  

 aftalen.
12.3 Betingelser ved forpagtning Efter bestemmelserne i § 11, stk. 1, kan forpagtning af en  

 landbrugsejendom i dens helhed kun ske uden tilladelse fra  

 landbrugsministeren, såfremt forpagtningen sker til en person, der opfylder  

 følgende betingelser:
 Forpagteren skal være fyldt 18 år inden forpagtningens begyndelse.
Forpagteren skal være dansk statsborger eller statsborger i et land, hvis  

 borgere i medfør af Det europæiske økonomiske Fællesskabs regler eller ifølge  

 traktat har adgang til at erhverve landbrugsjord i Danmark.
Der foreligger  

 ikke for tiden traktater, der giver andre fremmede statsborgere adgang til at  

 erhverve landbrugsjord i Danmark.
Forpagteren skal have gennemgået en praktisk og/eller teoretisk  

 landmandsuddannelse, der opfylder de i medfør af § 16, stk. 2, nr. 2,  

 fastsatte krav, jfr. reglerne i § 1, stk. 2, i Landbrugsministeriets  

 bekendtgørelse nr. 131 af 19. marts 1987 om uddannelseskrav m.v.
Kravene  

 omtales nærmere i pkt. 16.1.6.
 Forpagteren skal i hele forpagtningsperioden have fast bopæl på den  

 forpagtede ejendom eller på en anden landbrugsejendom, som forpagteren ejer  

 eller har i forpagtning, og som ligger inden for en vejafstand på 5 km, jfr.  

 pkt. 11.2. De nærmere regler om forståelsen af udtrykket »fast  

 bopæl« omtales i pkt. 16.1.4.
 Arealet af de jorder, som forpagteren og dennes ægtefælle ejer eller  

 forpagter, må efter indgåelsen af den nye forpagtning ikke overstige 100 ha.  

 Arealgrænsen gælder dog kun, når samdriften omfatter mere end to  

 landbrugsejendomme.
 Antallet af landbrugsejendomme, som forpagteren og dennes ægtefælle ejer  

 eller forpagter, må efter indgåelsen af den nye forpagtning ikke overstige 5.
 Areal og antal ejendomme opgøres efter samme retningslinier som i lovens §  

 9, stk. 1, jfr. pkt. 11.2. Der skal dog tillige  medregnes areal og  

 ejendomme, som forpagteren eller dennes ægtefælle driver selvstændigt ved  

 bestyrer.
Ud over fornævnte krav, der skal opfyldes af forpagteren, følger af  

 landbrugslovens erhvervelsesregler i kap.
V, at ejeren af en landbrugsejendom  

 kun kan bortforpagte sin ejendom i det omfang erhvervelsesbetingelser om fast  

 bopæl, egen drift og eventuelt også jordbrug som væsentligste erhverv ikke er  

 til hinder herfor.
Se pkt. 16.2.7.
12.4 Formkrav ved forpagtning Lovens § 11, stk. 2, foreskriver, at forpagtning af en landbrugsejendom i  

 dens helhed skal ske ved skriftlig kontrakt.
Kontrakten skal indeholde  

 bestemmelser om forpagtningens varighed, om opsigelsesfristen og om  

 forpagtningsafgiften, men bortset herfra er der aftalefrihed mellem parterne  

 med hensyn til kontraktens indhold.
Kravet om opsigelsesfrist anses opfyldt,  

 når aftalen er tidsbegrænset i kontrakten.
 Hvis et forpagtningsforhold kræver tilladelse fra landbrugsministeren,  

 skal der i henhold til bestemmelsen i lovens § 24 indgives ansøgning til  

 Landbrugsministeriet (Matrikeldirektoratet) inden 4 uger efter, at der er  

 indgået aftale om forpagtningen, jfr. pkt. 24.3. Der henvises i øvrigt til  

 Landbrugsministeriets bekendtgørelse nr. 426 af 1. juli 1986 om ansøgninger i  

 henhold til landbrugsloven.
 Om forpagtning af dele af landbrugsejendomme henvises til pkt. 13.4.
12.5 Tinglysning 12.5.1 Betydningen af tinglysning Landbrugsloven indeholder ingen krav om tinglysning af aftaler om  

 forpagtningsforhold m.v.
Efter reglerne i § 1 i tinglysningsloven skal  

 forpagtningskontrakter m.v. som hovedregel tinglyses for at opnå beskyttelse  

 over for kreditorforfølgning og omsætningserhvervelse i god tro.
Undtaget  

 herfra er brugsrettigheder, herunder forpagtningsaftaler, som ikke er stiftet  

 på længere vilkår end de sædvanlige, d.v.s. aftaler, der kan opsiges inden  

 Sct.
Hansdag til fratrædelse næstfølgende 1. maj.
Sikring af et længere  

 opsigelsesvarsel over for andre rettighedshavere, f. eks. i  

 erhvervelsessituationer, må ske ved tinglysning af forpagtningsaftalen.
 12.5.2 Regler for tinglysning af forpagtningsaftaler m.v.
 I medfør af § 26 i landbrugsloven er der fastsat regler for tinglysning af  

 kontrakter om forpagtnings-, leje- eller brugsforhold m.v. med henblik på  

 sikring af, at det i forbindelse med tinglysning af sådanne kontrakter enten  

 godtgøres, at der er tale om forhold, der kan etableres uden  

 Landbrugsministeriets tilladelse, eller godtgøres, at der foreligger fornøden  

 tilladelse fra Landbrugsministeriet.
De nærmere regler er fastsat i §§ 4-6 i Landbrugsministeriets  

 bekendtgørelse nr. 425 af 1. juli 1986 om dokumentation ved tinglysning af  

 dokumenter vedrørende landbrugsejendomme.
Se også pkt. 24.5.
 I tilfælde, hvor der ønskes tinglyst aftale om forpagtningsforhold m.v.,  

 der frit kan etableres inden for lovens rammer for forpagtnings- og  

 samdriftsforhold m.v., skal der over for tinglysningsdommeren afgives  

 erklæring om, at kontrakten er gyldig uden Landbrugsministeriets tilladelse.
Hvis en sådan erklæring ikke kan afgives, kan aftale om forpagtning m.v.  

 kun tinglyses, såfremt der ved tinglysningen forevises tilladelse fra  

 Matrikeldirektoratet.
Der henvises til Landbrugsministeriets bekendtgørelse  

 nr. 426 af 1. juli 1986 om ansøgninger i henhold til landbrugsloven.
12.6 Varigheden af forpagtningsaftaler En forpagtningsaftale vedrørende en hel landbrugsejendom kan efter  

 bestemmelsen i lovens § 11, stk. 3, kun indgås uden tilladelse fra  

 landbrugsministeren, når aftalen er begrænset til et tidsrum af indtil 15 år.  

 Hvis den forpagtede ejendom skal indgå som led i en forbedringsplan, jfr. lov  

 om støtte til forbedring af strukturen og effektiviteten i jordbruget (lov  

 nr. 198 af 9. april 1986), kan aftale om forpagtning af en landbrugsejendom  

 dog indgås for et tidsrum af indtil 20 år.
Hvis forbedringsplanen ikke  

 godkendes, gælder aftalen om forpagtning kun for et tidsrum af 15 år.
12.7 Dispensation 12.7.1 Forpagtning til personer Landbrugsministeriet kan i medfør af lovens § 11, stk. 4, dispensere fra  

 betingelserne i § 11, stk. 1, der er omtalt i pkt. 12.3, når særlige grunde  

 taler for det.
Der vil i almindelighed kun kunne forventes dispensation med  

 hensyn til en enkelt eller enkelte af lovens betingelser.
 Dispensation fra kravet om alder (18 år) kan normalt ikke forventes  

 meddelt, idet kravet anses som et mindstekrav.
Dispensation med hensyn til kravet om statsborgerskab kan kun  

 forventes givet, når særlige forhold taler for det, f. eks. hvor den  

 pågældende har en særlig tilknytning til Danmark.
Det vil normalt være en  

 forudsætning, at samtlige øvrige betingelser i § 11, stk. 1, er opfyldt.
Dispensation vil kunne gives til personer, der ikke fuldt ud opfylder  

uddannelseskravet.
Ved afgørelsen vil der blive lagt vægt på, at  

 forpagteren kan dokumentere en teoretisk og/eller praktisk  

 landmandsuddannelse, og om forpagteren har fast bopæl på en landbrugsejendom.  

 For en tilladelse taler også, at forpagteren driver bedriften med jordbrug  

 som væsentligste erhverv.
Dispensation fra boælskravet kan i almindelighed kun forventes  

 givet i tilfælde, hvor forpagteren på grund af særlige omstændigheder ikke  

 kan opfylde bopælskravet ved forpagtningens begyndelse, f. eks. på grund af  

 ophold på landbrugsskole el. lign.
Der kan også nævnes tilfælde, hvor ejeren  

 ønsker at blive boende på sin landbrugsejendom, og hvor forpagteren har en  

 anden bolig i umiddelbar nærhed af den forpagtede ejendom.
 Forpagtning af landbrugsejendomme til selvstændig drift ved  

bestyrer kan i almindelighed ikke forventes tilladt.
Dispensation fra kravene om afstand, areal og antal ejendomme  

  gives, når der er tale om samdrift af ejendommene, efter de retningslinier,  

 der er omtalt i pkt. 11.4. Det gælder bl.a. gartneri- og  

 planteskolevirksomheder samt andelsbrug.
Hvis forpagteren eller dennes  

 ægtefælle i forvejen ejer eller har forpagtet en eller flere  

 landbrugsejendomme, der ikke skal indgå i samdrift med den ejendom, der  

 ønskes forpagtet, kan der gives dispensation til forpagtningen på vilkår, at  

 en eller flere af disse ejendomme bortforpagtes til selvstændig drift eller  

 eventuelt til samdrift med anden landbrugsejendom efter reglerne i §§ 9, 11  

 og 12.
 Dispensation fra tidsbegrænsningen på 15 år i § 11, stk. 3, kan kun  

 forventes meddelt, når det skønnes, at der ikke er tale om omgåelse af  

 erhvervelsesreglerne eller samdriftsreglerne.
 Dispensationer kan i øvrigt tidsbegrænses og betinges, jfr. lovens § 23.
 12.7.2 Forpagtning til selskaber m.v.
Landbrugsministeriet kan i medfør af § 11, stk. 4, fravige reglerne i §  

 11, stk. 1, og tillade, at et selskab forpagter en landbrugsejendom.  

 Tilladelse kan principielt forventes givet efter tilsvarende retningslinier,  

 som gælder for selskabers erhvervelse af landbrugsejendomme.
Der henvises til  

 pkt. 22.
 Tilladelse til selskabers forpagtning af en landbrugsejendom med henblik  

 på jordbrugsmæssig drift kan kun forventes meddelt, når særlige  

 forhold taler for det.
 I visse tilfælde kan der i stedet for en ejendomsbesiddelse under  

 selskabsform tillades en ordning, hvorefter ejendommen forbliver i personlig  

 eje, medens ejeren indgår i et selskab, der forpagter ejendommen med dens  

 driftsmidler (jord, bygninger, inventar, løsøre, besætning m.v.) med henblik  

 på ejendommens jordbrugsmæssige drift.
Der kan også gives tilladelse til, at et selskab forpagter en  

 landbrugsejendom som et led i et generationsskifte.
Tilladelsen vil normalt  

 blive tidsbegrænset, f.eks. 10-15 år, hvorefter ejendommen igen skal drives  

 efter reglerne i landbrugsloven.
Det kan endvidere ske i forbindelse med store investeringer i specielle  

 produktionsanlæg m.v. i væksthusgartnerier og større planteskoler.
Der  

 henvises til pkt. 22.5.3 og 22.5.4. Det samme gælder ved andelsbrug, jfr.  

 pkt. 20.2.3 og 22.4.
 Tilladelse kan endelig gives i særlige tilfælde, hvor der er tale om  

 forsøgs-, forsknings- eller forædlingsformål.
Det vil i de nævnte tilfælde normalt være en forudsætning, at den, der bor  

 på ejendommen og forestår selskabets drift af ejendommen, ejer en væsentlig  

 anpart af ejendommen og deltager i selskabet med en væsentlig anpart.
Det vil  

 normalt også være en forudsætning, at forpagtningsforholdet omfatter  

 ejendommen i dens helhed, inklusive beboelses- og driftsbygninger.
 I tilfælde, hvor et selskab i henhold til brugskontrakt ønsker at anvende  

 en hel landbrugsejendom til ikke-jordbrugsmæssige formål, f.eks. til  

 etablering af golfbane, motorbane eller udnyttelse af forekomster i jorden  

 m.v., vil tilladelse efter lovens § 11, stk. 4, kun blive meddelt, hvis der  

 kan meddeles tilladelse til den pågældende anvendelse efter bestemmelserne i  

 lovens § 7a, stk. 4. Disse regler er nærmere omtalt i pkt. 8.4.
13 Forpagtning og leje af dele af landbrugsejendomme (lovens § 12) 13.1 Generelt om forpagtning og leje m.v.
 Reglerne i § 12 omhandler forpagtning og leje af dele af  

 landbrugsejendomme, herunder ejendommes hele jordtilliggende med undtagelse  

 af bygninger.
 Bestemmelserne forudsætter ikke en sondring mellem begreberne forpagtning  

 og leje, jfr. om forpagtning m.v. i pkt. 12.1.
Bestemmelserne i § 12 har en nøje sammenhæng med udstykningslovens § 1,  

 der fastslår, at ingen del af en samlet fast ejendom må gives særskilt i brug  

 for længere tid end 10 år ad gangen.
Landbrugsloven fortolkes endvidere i nær  

 overensstemmelse med udstykningslovens § 11C, stk. 3, der omtales nærmere  

 nedenfor, pkt. 13.2.
13.2 Aftaleformer, der ikke omfattes af lovens §§ 9, 11 og 12 Som omtalt i pkt. 12.2 er en række aftaleformer ikke omfattet af  

 landbrugslovens §§ 9, 11 og 12. Det gælder bl.a. under nærmere angivne  

 forudsætninger aftaler om dyrkning af afgrøder til fabrik m.v. og om  

 anvendelse af maskiner (maskinstation).
En del andre brugsrettigheder af begrænset karakter anses heller ikke at  

 være omfattet af bestemmelserne i § 12 i landbrugsloven.
Det gælder således  

 rettigheder, der efter udstykningslovens § 11C, stk. 3, er undtaget fra  

 hovedreglen i udstykningslovens § 1, således at der i visse tilfælde uden  

 udstykning kan tinglyses kontrakter vedrørende en del af en samlet fast  

 ejendom for et længere tidsrum end 10 år.
Bestemmelserne i § 12 i landbrugsloven finder således ikke anvendelse på  

 aftaler om råstofindvinding eller anden, begrænset  

 ikke-jordbrugsmæssig anvendelse, f.eks. fyldplads, hvis der kun er tale om en  

 partiel brugsret, og ejeren har forbeholdt sig den jordbrugsmæssige  

 udnyttelse af arealet.
Der må således kun ske en begrænsning af den  

 jordbrugsmæssige udnyttelse i det omfang, som den indgåede aftale om  

 råstofindvinding el.lign. nødvendiggør.
I sådanne tilfælde er hverken  

 bestemmelserne i § 12 i landbrugsloven eller § 1 i udstykningsloven til  

 hinder for, at der træffes aftale af længere varighed end 10 år.
Anvendelsen  

 af jorderne til ikke-jordbrugsmæssige formål omfattes derimod af  

 bestemmelserne i § 7a i landbrugsloven, jfr. pkt. 8.
 For så vidt angår helt ubetydelige arealer, der gives i brug til andet,  

 ikke-jordbrugsmæssigt formål, der eventuelt helt kan udelukke ejerens  

 jordbrugsmæssige udnyttelse af arealet, f. eks. til anbringelse af  

elmaster, sømærker o.lign., fortolkes både §§ 7, 7a og 12 i  

 landbrugsloven således, at disse bestemmelser ikke finder anvendelse i de  

 nævnte tilfælde.
Aftaler, der alene angår ret til at opstille mindre vindmøller -  

 d.v.s. møller, hvis effekt er under 100 kW - kan ligeledes indgås med længere  

 varighed end 10 år uden krav om udstykning eller tilladelse efter  

 landbrugslovens §§ 7, 7a og 12. Det er en forudsætning, at aftalen alene  

 omfatter en ret til opstilling af vindmøllen, at der ikke er tale om leje  

 eller indhegning af omliggende arealer, at ejeren beholder den øvrige  

 udnyttelse af arealerne, og at aftaler om vejadgang, placering af jordkabler  

 og evt. sikkerhedszone omkring møllen sikres som servitutrettigheder.
Er der  

 derimod tale om leje af areal til opførelse af bygninger, transformere, skure  

 m.v. i tilknytning til vindmøllen, skal der ske udstykning efter  

 udstykningslovens § 1, medmindre arealet er under ca. 5 m2. Hvis der er tale  

 om et større antal vindmøller (vindmøllepark), kan forholdet kræve tilladelse  

 efter landbrugslovens §§ 7 og 7a, jfr. pkt. 8.2 og 13.5.
En boligret, der oprettes i forbindelse med en aftægtskontrakt i en  

 lejlighed på en landbrugsejendom, anses heller ikke for omfattet af  

 bestemmelserne i § 12 i landbrugsloven.
En forudsætning herfor er dog, at der  

 på ejendommen findes anden nødvendig beboelse til ejendommens drift.
I  

 sådanne tilfælde kan aftægtskontrakten tinglyses for aftægtsnyderens levetid,  

 uanset om boligretten vil overstige 10 år, og aftalen omfattes ikke af  

 reglerne i lovens § 12, stk. 2, jfr. pkt. 13.3.
Servitutrettigheder, herunder rettigheder der alene angår jagt  

 og/eller fiskeri, anses heller ikke for omfattet af bestemmelserne i § 12 i  

 landbrugsloven.
Dog kan servitutrettigheder om brug af landbrugsjord være  

 omfattet af lovens §§ 7 og 7a.
13.3 Betingelser ved forpagtning og leje Efter bestemmelsen i lovens § 12, stk. 1, kan forpagtning eller leje af  

en del af en landbrugsejendom ske uden tilladelse fra  

 landbrugsministeren i følgende tilfælde, forudsat at aftalen ikke indgås for  

 et længere tidsrum end 10 år, jfr. udstykningslovens § 1:
 Afstanden regnes ad den benyttede vej i lighed med afstandsreglen i lovens  

 § 9, stk. 1. Under vedvarende græsningsarealer medregnes også arealer, der  

 med flere års mellemrum pløjes og dyrkes med anden afgrøde for på ny at  

 udlægges med varigt græs, jfr. pkt. 11.2.
Bestemmelsen har især betydning i tilfælde, hvor overflødige avls- eller  

 driftsbygninger udlejes med henblik på anden anvendelse end jordbrug.
I  

 sådanne tilfælde kræves dog tilladelse efter § 8, jfr. § 9, i lov om by- og  

 landzoner, og forholdet kan i særlige tilfælde også kræve tilladelse efter  

 anden lovgivning, f.eks. byggeloven.
Bestemmelsen kan også anvendes i tilfælde, hvor en landmand ønsker at  

 oprette et driftsselskab med henblik på, at en del af ejendommens produktion,  

 f. eks. svineproduktion, drives i selskabsform.
Det er en forudsætning, at  

 der alene er tale om leje af eksisterende driftsbygninger uden  

 landbrugsjorder, og at betingelser efter landbrugsloven om egen drift og  

 jordbrug som væsentligste erhverv ikke er til hinder for, at landmanden  

 indgår i driftsselskabet.
Bortleje kan dog forudsætte dispensation fra  

 betingelser om hovederhverv efter støttelovgivningen.
 Kravet om selvstændig drift fra ejendommens bygninger i lovens § 7, stk.  

 1, gælder ikke for en ejendom, der lovligt drives fra en anden  

 landbrugsejendom efter bestemmelserne om samdrift i lovens § 9. Der kræves  

 derfor ikke Landbrugsministeriets tilladelse til udleje af beboelsesbygningen  

 i et sådant tilfælde, jfr. pkt. 7.5 og 11.2.
 Udleje af overflødige beboelsesrum til sommerhusbeboelse kan forudsætte  

 tilladelse efter lov om sommerhuse og campering m.v.
13.4 Formkrav og tinglysning Ved forpagtning af dele af landbrugsejendomme stilles der ikke - således  

 som ved hele landbrugsejendomme - krav om en skriftlig kontrakt.
 Der henvises i øvrigt til pkt. 12.4 og 12.5.
13.5 Dispensation Dispensation til forpagtning til samdrift med anden  

 landbrugsejendom kan gives i særlige tilfælde, hvor forholdene taler for det.  

 Der henvises til pkt. 11.4 om dispensation fra samdriftsreglerne i § 9 og  

 pkt. 12.7 om dispensation fra forpagtningsreglerne i § 11.
 Leje af jorder med henblik på jordbrugsmæssig drift uden samdrift  

  med anden landbrugsejendom efter reglerne i lovens § 9 kan i almindelighed  

 ikke forventes tilladt.
Der vil dog normalt kunne forventes tilladelse til leje af jorder med  

 henblik på oprettelse af en pelsdyrfarm.
Det er en forudsætning, at der  

 meddeles tilladelse efter anden lovgivning, herunder lov om by- og landzoner  

 og miljøbeskyttelseslovgivningen.
 Det vil i almindelighed kunne godkendes, at ejeren undtager skovarealer  

 fra et forpagtningsforhold og selv driver disse fra en bolig andetsteds, når  

 den øvrige del af ejendommen bortforpagtes efter reglerne i §§ 11 og 12. Der  

 vil også i almindelighed kunne forventes tilladelse til, at skovarealer  

 bortforpagtes til drift sammen med anden skovejendom.
 Leje af jorder med henblik på ikke-jordbrugsmæssig anvendelse,  

 f.eks. til etablering af golfbane, motorbane m.v., kan kun forventes tilladt  

 efter lovens § 12, stk. 1, hvis der i øvrigt kan meddeles tilladelse til den  

 pågældende anvendelse efter bestemmelserne i lovens § 7a, stk. 4. Disse  

 regler er nærmere omtalt i pkt. 8.4.
 Aftaler om ret til at opstille en vindmølle på over 100 kW kan også  

 godkendes uden krav om udstykning eller tilladelse efter landbrugsloven, hvis  

 vindmøllen kun beslaglægger et mindre areal (15-20 m2), og aftalen er  

 udformet som anført i pkt. 13.2.
Leje af beboelsesbygninger, der er nødvendige for ejendommens  

 drift, vil kun kunne forventes tilladt, når ganske særlige forhold taler for  

 det.
Der kan f.eks. være tale om en midlertidig ordning i forbindelse med  

 generationsskifte, hvor ejendommens driftsleder bor i nærheden af ejendommen.
 Tilladelse til forpagtning af en del af en landbrugsejendom for et  

længere tidsrum end 10 år kan kun meddeles, når arealet skal indgå  

 som led i en forbedringsplan efter lov om støtte til forbedring af strukturen  

 og effektiviteten i jordbruget (lov nr. 198 af 9. april 1986). Der henvises  

 til § 12, stk. 2, i landbrugsloven og § 1, stk. 4, i udstykningsloven.
Tilladelser efter § 12 kan tidsbegrænses og betinges, jfr. lovens § 23.  

 Der kan bl.a. stilles betingelser, der tager sigte på at sikre, at arealerne  

 efter lejeforholdets ophør på ny kan inddrages til jordbrugsmæssig drift,  

 herunder f. eks. betingelser om, at eventuelle bygninger og anlæg, der  

 etableres under lejeforholdet, skal fjernes ved lejeforholdets ophør.
Se pkt.  

 24.1.
13.6 Særregler om opsigelse af lejemål vedrørende beboelsesbygninger Lejelovgivningens bestemmelser kommer til anvendelse på en  

 landbrugsejendoms beboelsesbygninger i den udstrækning, bygningerne ikke er  

 nødvendige for ejendommens selvstændige drift, f. eks. i tilfælde, hvor der  

 findes flere beboelsesbygninger på en ejendom, eller hvor en ejendom drives  

 sammen med anden landbrugsejendom.
 Hvis bortlejede boliger på en landbrugsejendom ønskes inddraget til bolig  

 for personer, der skal beskæftiges ved ejendommens drift, er ejeren af  

 ejendommen i henhold til bestemmelsen i landbrugslovens § 12, stk. 3 - uanset  

 lejelovgivningens regler om uopsigelighed - berettiget til at opsige  

 eksisterende lejemål med 6 måneders varsel.
 Bestemmelsen gælder såvel lejemål, der er omfattet af §§ 82 og 83 i lov om  

 leje (lovbekendtgørelse nr. 375 af 11. juli 1984 med senere ændringer), som  

 bestemmelser i lov om midlertidig regulering af boligforholdene  

 (lovbekendtgørelse nr. 46 af 28. januar 1983 med senere ændringer).
 Bestemmelsen i lovens § 12, stk. 3, kan også finde anvendelse i tilfælde,  

 hvor ejendommen ønskes solgt, og den nye ejer skal tage fast bopæl på  

 ejendommen, herunder også tilfælde, hvor der endnu ikke er truffet konkret  

 aftale med en køber.
 Opsigelse af et lejemål kan dog i visse tilfælde medføre erstatningsansvar  

 for ejeren efter privatretlige regler.
Selv om der i kontrakten er fastsat et kortere opsigelsesvarsel end 6  

 måneder, f.eks. 4 uger, tilkommer der dog altid lejeren et opsigelsesvarsel  

 på mindst 3 måneder til aftalt flyttedag.
Hvis opsigelsesvarslet ifølge  

 kontrakten er mellem 3 og 6 måneder, må opsigelse ske som fastsat i  

 kontrakten.
 Det bemærkes, at avls- og driftsbygninger ikke er omfattet af § 12, stk.  

 3. Efter lejelovens § 83, jfr. §§ 88 og 89, kan lejeren opsiges af ejeren,  

 når denne har brug for bygningerne.
14 Omlægning af jorder mellem landbrugsejendomme (lovens §§ 13 og 14) 14.1 Generelt om jordomlægninger Reglerne i § 13 gælder for sammenlægning af to eller flere  

 landbrugsejendomme til en landbrugsejendom, og de omfatter også alle  

 tilfælde, hvor jorder ved udstykning fraskilles en landbrugsejendom og  

 sammenlægges med en eller flere andre landbrugsejendomme.
Derimod omfatter  

 bestemmelserne i § 13 ikke tilfælde, hvor en landbrugsejendom suppleres med  

 jord, der ikke er undergivet landbrugspligt.
 Reglerne i § 14 omhandler tilfælde, hvor en landbrugsejendom udstykkes,  

 således at den deles i to eller flere selvstændige landbrugsejendomme.
Bestemmelserne om omlægning af jorder mellem landbrugsejendomme angår,  

 ligesom bestemmelserne om samdrift og forpagtning i lovens §§ 9, 11 og 12,  

 strukturtilpasningen inden for landbruget.
Ved omlægning af jorder er der dog  

 tale om strukturændringer af mere varig karakter, og ændringen af  

 ejendomsforholdene forudsætter ændring af ejendommene i matriklen og deraf  

 følgende ændringer i tingbogen og i vurderingen til ejendomsværdi og  

 grundværdi.
 I tilfælde, hvor jordomlægninger mellem landbrugsejendomme virker til  

 fremme af en hensigtsmæssig ejendomsstruktur og jordarrondering, kan der  

 efter jordfordelingsloven (lovbekendtgørelse nr. 63 af 14. februar 1983) ydes  

 støtte til udgifterne ved berigtigelsen af ændringerne i matriklen og  

 tingbogen m.v.
14.2 Arealgrænser ved sammenlægning 14.2.1 Hovedreglen Det er fastsat som en hovedregel i lovens § 13, stk. 1, at der kan  

 tillades sammenlægning indtil en arealgrænse på 100 ha.
Der gælder dog samtidig en arealgrænse på 50 ha.
Sammenlægning over 50 ha  

 kan således i almindelighed ikke tillades, hvis der er nærliggende  

 landbrugsejendomme med en væsentlig animalsk produktion eller  

 specialproduktion, der har behov for suppleringsjord, jfr. pkt. 14.2.3. Når  

 suppleringsjordsbehovet er tilgodeset, kan der tillades sammenlægning indtil  

 arealgrænsen på 100 ha.
 Ved arealgrænserne ses bort fra arealer, der er tilplantet og pålagt  

 fredskovspligt, og arealer, der er helt uden dyrkningsmæssig værdi, herunder  

 søarealer, strandbredder og lignende.
Bestemmelserne om fortrinsstilling til suppleringsjord svarer til reglerne  

 i § 16, stk. 4, jfr. § 18, stk. 6, om køb af ejendom nr. 2, hvor de to  

 ejendommes areal tilsammen vil overstige 50 ha.
Se pkt. 16.2.
 I forbindelse med andre dispensationer efter landbrugsloven kan der også  

 tilgodeses suppleringsjordsønsker, hvor der ikke er tale om en ejendom med en  

 væsentlig animalsk produktion eller specialproduktion, jfr. pkt. 10.3,  

 14.3.1, 14.3.5 og 14.4.2.
Der er også andre omstændigheder, der har betydning for, om det er muligt  

 at gennemføre en sammenlægning.
Landbrugsministeren kan således i medfør af  

 lovens § 13, stk. 3, nægte sammenlægning, hvis det skønnes, at en ansøgt  

 sammenlægning ikke vil tjene en hensigtsmæssig udvikling af  

 jordbrugserhvervene i overensstemmelse med lovens formålsbestemmelser.
Disse  

 forhold omtales nærmere nedenfor pkt. 14.3.1-14.3.5.
14.2.2 Overskridelse af arealgrænserne Det er muligt at opnå tilladelse til sammenlægning over arealgrænserne på  

 50 ha og 100 ha, idet landbrugsministeren kan meddele dispensation i henhold  

 til § 13, stk. 2, når forholdene taler for det.
Der kan herved tages hensyn  

 til væsentlige forskelle i jordernes bonitet i de forskellige dele af landet.
Arealgrænserne på 50 ha og 100 ha kan således tillades overskredet i  

 mindre omfang, når jorderne er af ringere end middelgod bonitet.
Dette  

 gælder, uanset om nærliggende landbrugsejendomme måtte have behov for  

 suppleringsjord.
 Tilladelse til overskridelse af sammenlægningsgrænsen på 100 ha kan også  

 gives på grund af andre forhold, f. eks.
hvis der samtidig afgives jord til hensigtsmæssig supplering af  

 andre landbrug, hvis der er tale om mindre arealer, der er særlig velbeliggende  

 for den ejendom, de ønskes sammenlagt med, og jorderne samtidig kan antages -  

 også på længere sigt - at være uden interesse for andre landbrug, hvis sammenlægningen omfatter en ejendom, hvor bygningerne er  

 nedbrændt, og genopførelse af bygningerne ikke skønnes at være  

 hensigtsmæssig, og hvor ejendommen ikke har kunnet afhændes til sammenlægning  

 inden for sammenlægningsgrænsen, eller hvis der er tale om supplering af andelsbrug, jfr. pkt. 20.2.3 og  

 22.4.
14.2.3 Ejendomme, der har fortrinsstilling til suppleringsjord Hvis en landbrugsejendom ved sammenlægning vil få et areal på mere end 50  

 ha, kan sammenlægning i almindelighed ikke tillades, hvis der er en anden  

 ejendom, der har behov for suppleringsjord.
Det er en forudsætning for at opnå fortrinsstilling til suppleringsjord, at der er tale om en nærliggende landbrugsejendom (normalt  

 indenfor 1 km) med en væsentlig animalsk produktion eller specialproduktion, at der er et aktuelt behov for suppleringsjorden for at  

 tilvejebringe et passende forhold mellem arealet og ejendommens  

 produktionsapparat, jfr. nedenfor om miljøregler m.v., at ejeren af den ejendom, der ønskes suppleret, ikke ved  

 suppleringen vil blive ejer af mere end 50 ha, jfr. dog pkt. 14.2.4 om  

 fradrag af arealer, og at betingelserne for sammenlægning i øvrigt er opfyldt, jfr. pkt.  

 14.3.1-14.3.5.
Fortrinsstillingen til suppleringsjord er således begrænset til ejendomme,  

 der har en væsentlig produktion, enten i form af en animalsk  

 produktion eller en specialproduktion.
Sammenholdt med betingelserne ved  

 sammenlægning skal ejendommen efter suppleringen danne grundlag for  

 opfyldelse af kravet om jordbrug som væsentligste erhverv, jfr. pkt. 14.3.5.  

 Det er en forudsætning, at der er et misforhold mellem ejendommens  

 jordtilliggende og produktionsapparat, der ikke kan afhjælpes ved driften af  

 en anden landbrugsejendom, som den pågældende måtte være ejer af.
Bestemmelsen skal tilgodese ejendomme med en væsentlig animalsk  

 produktion (svin, kvæg, fjerkræ, pelsdyr m.v.), der har behov for  

 suppleringsjord for at skabe et harmonisk eller forbedret forhold mellem  

 produktion og jordtilliggende efter reglerne i  

 miljøbeskyttelseslovgivningnen, jfr.
Miljøministeriets bekendtgørelse nr. 15  

 af 24. januar 1986 om husdyrgødning og ensilage m.v.
Supplering af en  

 bedrift, hvis animalske produktion delvis er baseret på forpagtningsaftaler,  

 aftaler om udspredning af husdyrgødning eller lignende, kan også komme på  

 tale.
Er det derimod muligt for den, der ønsker suppleringsjord, at afhjælpe  

 eventuelle gødningsproblemer ved udbringning på en anden ejendom, den  

 pågældende ejer, vil et ønske om suppleringsjord normalt ikke komme i  

 betragtning.
Bestemmelsen skal også tilgodese ejendomme med en væsentlig  

 specialproduktion, hvortil der er foretaget store investeringer i  

 driftsbygninger, anlæg m.v., (væksthusgartneri, planteskole, bærproduktion,  

 frugtplantage m.v.), og som har behov for suppleringsjord for at sikre en  

 bedre udnyttelse af produktionsapparatet.
Det gælder navnlig større  

 virksomheder, hvor langsigtede investeringer gør produktionen særlig afhængig  

 af det etablerede produktionsapparat, og hvor en udflytning af virksomheden  

 må anses for uhensigtsmæssig.
14.2.4 Øvrige forudsætninger for fortrinsstilling Ved fortrinsstillingen kan der kun tilgodeses et suppleringsjordsbehov  

 inden for arealgrænsen på 50 ha.
Der ses bort fra arealer, der er tilplantet  

 og pålagt fredskovspligt, og arealer, der er helt uden dyrkningsmæssig værdi.  

 Fortrinsstillingen er begrænset til det areal, der er nødvendigt til at skabe  

 harmoni mellem ejendommens jordtilliggende og produktionsapparat, og den kan  

 kun gøres gældende over for de arealer, der søges sammenlagt med ansøgerens  

 landbrugsejendom.
Muligheden for at opnå en fortrinsstilling skal dog ikke kunne motivere  

 til en udvidelse af bedriften, så der skabes et misforhold mellem  

 produktionen og ejendommens jordtilliggende.
Ved bedømmelsen af en eventuel  

 fortrinsstilling ses der derfor normalt bort fra udvidelse af husdyrhold,  

 anlæg m.v., som har fundet sted kort tid forinden - som udgangspunkt mindre  

 end 1 år - og som ikke klart er motiveret af andre forhold, f. eks.  

 nyetablering.
Det er en forudsætning, at den landmand, der ønsker suppleringsjord, er  

 indstillet på at betale en jordpris, der svarer til sædvanlig handelspris i  

 området for landbrugsjord af tilsvarende bonitet.
Hvis parterne ikke kan  

 blive enige, skal jordlovsmyndighederne tage stilling til, om den tilbudte  

 pris giver grundlag for en fortrinsstilling til suppleringsjorden.
 Er der tale om flere ejendomme, der opfylder de nævnte betingelser for en  

 fortrinsstilling til suppleringsjord, vil de i almindelighed anses for at  

 være ligeberettigede.
Fortrinsstillingen gælder kun i den konkrete salgssituation og er ikke  

 ensbetydende med en egentlig ret til køb af suppleringsjord.
Ejeren kan  

 derfor frit sælge jorderne, evt. hele ejendommen, til anden side, uanset  

 ønsket om en fortrinsstilling.
14.2.5 Undersøgelse af suppleringsjordsbehov Ved ansøgning om sammenlægning, der overstiger arealgrænsen på 50 ha, skal  

 ansøgeren overfor jordlovsmyndighederne i videst muligt omfang godtgøre, at  

 der ikke er nærliggende landbrugsejendomme, der har behov for suppleringsjord  

 efter reglerne i § 13, stk. 1.
 Ansøgningen skal vedlægges »naboerklæring« fra samtlige  

 ejere af nærliggende landbrugsejendomme (inden for 1 km), jfr. dog nedenfor.  

 Afstanden på 1 km er fastsat under hensyn til, at en eventuel supplering af  

 nærliggende landbrugsejendomme kan ske inden for de normale afstandskrav ved  

 sammenlægning, jfr. pkt. 14.3.1.
Naboerklæringen skal afgives på et særligt skema, der kan fås ved  

 henvendelse til Matrikeldirektoratet, Jordbrugsdirektoratet eller  

 jordbrugskommissionernes formænd eller viceformænd.
Ansøgningen skal samtidig  

 vedlægges et oversigtskort, hvor der er indtegnet de landbrugsejendomme, hvis  

 ejere ønsker at købe suppleringsjord.
Desuden skal angives beliggenheden af  

 bygningerne på de landbrugsjendomme, hvis ejere ikke er interesseret i  

 suppleringsjord, eller hvorfra der ikke er indhentet naboerklæring.
Der  

 henvises til de nærmere regler i § 10, stk. 2, i bekendtgørelse nr. 426 af 1.  

 juli 1986 om ansøgninger i henhold til landbrugsloven.
Hvis en erklæring ikke kan fremskaffes, eller det er åbenbart, at en  

 ejendom ikke vil kunne få tillagt suppleringsjord efter reglerne i § 13, kan  

 ansøgeren i stedet vedlægge en redegørelse for forholdene.
Det vil f. eks.  

 ikke være nødvendigt at indhente naboerklæringer fra ejere af ejendomme, der  

 ligger på den modsatte side af en stærkt trafikeret vej, ejendomme uden  

 driftsbygninger eller ejendomme, der helt klart overskrider grænsen på 50 ha  

 (efter fradrag af fredskovsarealer og arealer uden dyrkningsmæssig værdi).  

 Der må redegøres for hver enkelt ejendom, hvor der ikke er indhentet  

 naboerklæring, og ejendommens matrikulære betegnelse må oplyses.
Hvis ansøgeren godtgør, at en nabo ikke har tilbageleveret naboerklæringen  

 i udfyldt stand inden 4 uger efter, at erklæringsskemaet er udleveret,  

 eventuelt fremsendt ved anbefalet brev, kan jordlovsmyndighederne beslutte,  

 at der kan ses væk fra et eventuelt ønske om suppleringsjord.
Det er en  

 forudsætning, at naboen er gjort bekendt med fristen.
Naboerklæringer kan frafaldes, hvis ansøgeren godtgør, at der kan  

 fradrages arealer, der er tilplantet og pålagt fredskovspligt, og arealer,  

 der er helt uden dyrkningsmæssig værdi, således at arealgrænsen på 50 ha ikke  

 overskrides.
Det samme gælder, hvis sammenlægningen kan godkendes ved  

 dispensation fra arealgrænsen på 50 ha på grund af lav bonitet, jfr. pkt.  

 14.2.2. Naboerklæringer kan endvidere frafaldes i situationer, hvor der sker  

 omlægning af mindre, fraliggende englodder og skovlodder, eller hvis der er  

 tale om arealer, hvor der ikke kan udspredes gødning.
 Naboerklæringer kan undlades, hvis det i en forhåndsansøgning søges  

 afklaret, om der kan opnås tilladelse til nedlægning af en landbrugsejendom,  

 jfr. pkt. 14.3.2 om bevaringsværdige driftsenheder.
14.2.6 Jordlovsmyndighedernes behandling af sagen De lokale jordlovsmyndigheder påser ved behandlingen af sagen, at der er  

 foretaget fornøden undersøgelse af suppleringsjordsbehovet, og meddeler  

 ansøgeren, om ansøgningen kan anbefales, om andre landmænd bør  

 have fortrin til suppleringsjorden, jfr. pkt. 14.2.3, eller om  

 ansøgningen på grund af andre forhold, f. eks. beliggenhedsforhold m.v., ikke  

 kan anbefales, jfr. pkt. 14.3. Der kan henvises til cirkulære nr. 93 af 11.  

 juli 1986 om de lokale jordlovsmyndigheders opgaver i forbindelse med  

 administrationen af landbrugsloven.
Hvis jordbrugskommissionen ved sin indstilling i sagen finder, at en nabo  

 bør have fortrinsstilling til suppleringsjord, vil såvel ansøgeren som naboen  

 i almindelighed blive underrettet herom af jordbrugskommissionen.
Hvis  

 jordbrugskommissionen derimod finder, at der ikke kan tages hensyn til  

 naboens ønsker om suppleringsjord, vil ansøgeren normalt blive underrettet af  

 jordbrugskommissionen, medens naboerne, der har ønsket suppleringsjord, vil  

 blive underrettet af Matrikeldirektoratet om sagens afgørelse.
 Sager om fortrinsstilling skal normalt henregnes til de mere  

 betydningsfulde sager, hvor besigtigelse og indstilling foretages af hele  

 jordbrugskommissionen.
14.3 Betingelser for sammenlægning 14.3.1 Beliggenhedsforhold Efter bestemmelserne i lovens § 13, stk. 3, nr. 1, er spørgsmålet om en  

 hensigtsmæssig beliggenhed et af de hensyn, der skal varetages i forbindelse  

 med omlægning af jorder mellem landbrugsjendomme.
Bestemmelsen er uændret  

 siden 1967, men der er dog ved lovændringen i 1986 forudsat en begrænset  

 lempelse af den administrative praksis, dels med hensyn til fravigelse af 1  

 km-reglen, dels med hensyn til sammenlægning over stærkere befærdet vej, jfr.  

 nedenfor.
 Tilladelse til sammenlægning kan i almindelighed ikke forventes meddelt,  

 hvis den benyttede forbindelsesvej mellem bygningerne og de enkelte lodder  

 med dyrkningsjorder, der tillægges ejendommen, overstiger 1 km.
I særlige tilfælde kan 1 km-reglen dog fraviges.
Der kan bl.a. tages  

 hensyn til, at suppleringsjorderne grænser til køberens landbrugsejendom, men  

 andre forhold, herunder loddernes størrelse og karakter, nærliggende  

 landbrugsejendommes suppleringsjordsbehov m.v., indgår også i vurderingen.
 Der kan også nævnes tilfælde, hvor der er tale om områder med en særlig  

 ejendomsstruktur, hvor der er stor afstand mellem jorder og  

 landbrugsbygninger, og hvor der ikke er andre, bedre beliggende  

 landbrugsejendomme, der har behov for suppleringsjord.
 Ved afgørelsen af, om en ansøgt sammenlægning kan gennemføres under hensyn  

 til beliggenhedsforholdene, vil der ikke alene blive lagt vægt på afstanden  

 mellem jord og bygninger, men også andre forhold vil blive taget i  

 betragtning.
Der vil således f. eks. blive lagt vægt på, at færdslen til jorderne ikke  

 vil komme til at foregå på stærkere trafikerede veje, i almindelighed veje  

 med en årsdøgntrafik på over 1000 biler.
Der vil dog kunne tillades  

 sammenlægning, der medfører færdsel tværs over sådanne veje, når særlige  

 forhold taler for det.
Det gælder navnlig veje med under 2000 biler i  

 årsdøgntrafik.
Det vil da normalt være en forudsætning, at der er gode  

 oversigtsforhold, og at der findes eller kan etableres hensigtsmæssigt  

 beliggende markoverkørsler for den tværgående landbrugstrafik.
Det indgår  

 også i vurderingen, om sammenlægningen fører til en i øvrigt velarronderet  

 ejendom, og at der ikke er andre, bedre beliggende landbrugsejendomme, der  

 har behov for suppleringsjord.
 Der lægges også vægt på, at færdslen til jorderne ikke vil komme til at  

 ske gennem landsbybebyggelse eller andet tæt bebygget område.
I tilfælde, hvor det er en forudsætning for en godkendelse af  

 sammenlægning, at færdslen til ejendommens jorder ikke sker ad stærkere  

 trafikerede veje eller gennem bymæssige bebyggelser, men ad en anden  

 forbindelsesvej, kan der stilles krav, der tager sigte på at sikre, at en  

 sådan forudsætning ikke brister.
Der kan således stilles krav om, at  

 vejadgang over anden ejendom sikres med retlig bindende virkning ved  

 tinglysning eller optagelse på matrikelkortet.
Der kan f.eks. også stilles  

 krav om nedlæggelse af overkørsler til offentlig vej eller om anlæg af en  

 markvej, der kan anvendes til færdsel med landbrugsmaskiner af enhver art.
Hvis der er tale om arealer, der kun er egnet til vedvarende græsning  

 (jfr. definitionen i pkt. 11.2 og 13.3) eller arealer helt uden  

 landbrugsmæssig værdi, vil der i almindelighed kunne opnås tilladelse til  

 sammenlægning inden for en større afstand.
Som regel vil afstande på indtil  

 ca. 5 km kunne godkendes, dog afhængig af landbrugsstrukturen i det  

 pågældende område.
Hvis der er tale om større samlede eng-, kær-, mose- eller  

 marskområder vil der kunne godkendes afstande på indtil ca. 8 km.
Er der tale om skovarealer under 10-15 ha, vil der i almindelighed kunne  

 godkendes afstande på indtil 8 km til bygningerne på køberens ejendom.
Ved  

 større skove kan der dog godkendes afstande på indtil ca. 15 km.
14.3.2 Bevaringsværdige driftsenheder Bestemmelsen i § 13, stk. 3, nr. 2, har til formål at hindre, at en  

 bevaringsværdig driftsenhed nedlægges ved sammenlægning med anden  

 landbrugsejendom eller ved udstykning nedbringes til en størrelse, hvor den  

 ikke længere er bevaringsværdig.
Reglerne finder kun anvendelse på ejendomme,  

 hvis ejendomsværdi, ekskl. stuehusets værdi, overstiger en beløbsgrænse, der  

 ved loven er fastsat til 420.000 kr. ved årsreguleringen pr. 1. april 1985.  

 Beløbsgrænsen reguleres hvert år, og er nu ændret til 517.000 kr. ved 18.  

 almindelige vurdering pr. 1. januar 1986, jfr. pkt. 14.3.7.
 Bestemmelsen giver mulighed for at bevare landbrugsejendomme med et  

 passende jordtilliggende, når forholdene taler for det.
Ved afgørelsen af, hvorvidt der er tale om en bevaringsværdig  

 driftsenhed, vil der bl.a. blive lagt vægt på, om ejendommen har gode og  

 velindrettede beboelses- og avls- eller driftsbygninger, og om den har et  

 passende jordtilliggende, en god arrondering og jordbonitet, således at  

 ejendommen efter en jordbrugsmæssig vurdering bør opretholdes som en  

 selvstændig heltids- eller deltidsbedrift.
En ejendom med dårlige  

 driftsbygninger eller helt uden driftsbygninger kan dog anses som  

 bevaringsværdig på grund af arealstørrelse, god arrondering og god  

 jordbonitet.
Der kan også tages hensyn til særlige forhold i forskellige dele  

 af landet, herunder til bevarelse af mindre erhvervsvirksomheder inden for  

 jordbruget i tyndt befolkede dele af landet eller i mindre samfund.
 Hvis en ejendom ikke skønnes at være bevaringsværdig under hensyn til  

 ejendommens bygninger, areal, jordbonitet og arrondering, kan den tillades  

 nedlagt eller nedbragt til en størrelse, som parterne ønsker det, jfr. pkt.  

 14.3.6.
Hensynet til den eller de ejendomme, der ønskes suppleret, kan tillige  

 tale for, at der meddeles tilladelse til nedlægning eller fraskillelse af  

 jorder.
Også spørgsmål om ejendommens beliggenhed i forhold til planlægningen  

 for området, herunder om ejendommen er særlig højt vurderet til  

 ejendomsværdi, f. eks. på grund af beliggenhed, eller om jorderne må påregnes  

 inddraget til bymæssige formål, vil indgå i vurderingen.
Hvis det drejer sig om sammenlægning af en bevaringsværdig og en ikke  

 bevaringsværdig driftsenhed, og der ikke samtidig sker fraskillelse af det  

 bedst egnede sæt bygninger, vil bestemmelsen i § 13, stk. 3, nr. 2, normalt  

 ikke være til hinder for sammenlægningen.
En eventuel senere fraskillelse af  

 bygninger behandles efter reglerne i § 4, stk. 4, jfr. pkt. 6.6.
 Beløbsgrænsen, der som nævnt er afgørende for, om bestemmelsen kan bringes  

 i anvendelse, svarer efter landsgennemsnittet for vurderingen af  

 landbrugsejendomme til et areal på ca. 15 ha.
Hverken beløbsgrænsen eller det nævnte arealgennemsnit på ca. 15 ha må  

 tages som udtryk for, at der ikke under disse størrelser findes  

 bevaringsværdige driftsenheder.
Der er således et betydeligt antal ejendomme  

 af mindre størrelse, der drives ved specialiserede, intensive driftsformer,  

 f. eks. gartneri- og planteskolevirksomheder.
14.3.3 Uheldig opdeling af restejendommen Bestemmelsen i lovens § 13, stk. 3, nr. 3, vedrører tilfælde, hvor en  

 ejendoms jorder ved en ansøgt jordomlægning ville blive opdelt på uheldig  

 måde for driften.
Bestemmelsen svarer til bestemmelsen i lovens § 4, stk. 4.
 Omlægning af jorder kan i almindelighed ikke forventes godkendt, hvis  

 udstykningen vil medføre, at restejendommens driftsarealer bliver opdelt  

 eller adskilt fra bygningerne på en sådan måde, at muligheden for en  

 hensigtsmæssig drift af ejendommen forringes væsentligt.
14.3.4 Brugsstørrelse ved supplering Bestemmelserne i § 13, stk. 3, nr. 4 og 5, tilsigter at give landmænd, der  

 ejer et heltids- eller deltidsbrug en fortrinsstillng til suppleringsjord i  

 forhold til personer, der ejer fritidslandbrug.
Se nedenfor pkt. 14.3.5.
Efter bestemmelsen kan sammenlægning nægtes, hvis den supplerede ejendom  

 ikke ved sammenlægningen vil få et areal på mindst 15 ha, eller hvis den ikke  

 bliver en bevaringsværdig driftsenhed.
Bestemmelsen er således ikke til  

 hinder for supplering af mindre, intensivt drevne ejendomme, f.eks.  

 gartnerier og planteskolevirksomheder m.v.
I særlige tilfælde kan der gives tilladelse til supplering af en mindre  

 ejendom, selv om denne i første omgang ikke bliver en bevaringsværdig  

 driftsenhed.
Der vil navnlig blive lagt vægt på, om den supplerede ejendom på  

 længere sigt skønnes at ville kunne blive en bevaringsværdig driftsenhed,  

 f.eks. ved intensiv produktion, bygningsinvesteringer m.v. eller ved mulighed  

 for en senere erhvervelse af yderligere suppleringsjord.
Der vil også blive  

 lagt vægt på, om ejendommen allerede har en animalsk produktion eller  

 specialproduktion, hvor der er behov for suppleringsjord for at tilvejebringe  

 et passende forhold mellem jordtilliggendet og produktionsapparatet, jfr.  

 pkt. 14.2.3.
14.3.5 Uhensigtsmæssig ejendomsfordeling Bestemmelsen i § 13, stk. 3, nr. 5, har det sigte, at der ved supplering  

 af bestående landbrugsejendomme principielt skal indgå de samme hensyn,  

 som gælder ved erhvervelse af hele landbrugsejendomme, jfr. § 16, stk. 4,  

 om erhvervelse af ejendom nr. 2. Bestemmelsen kan anvendes såvel i  

 erhvervelsessituationer som i situationer, hvor ansøgeren i forvejen er ejer  

 af de landbrugsejendomme, der søges sammenlagt.
Ved afgørelse af, om sammenlægning kan godkendes, vil der på grundlag af  

 de nævnte bestemmelser kunne foretages en prioritering af  

 sammenlægningsmuligheder.
Der vil herved blive taget hensyn til, om ansøgeren  

 opfylder uddannelseskravet efter lovens § 16, stk. 1, og om ansøgeren har  

 eller ved suppleringen tager jordbrug som væsentligste erhverv.
Opfylder ansøgeren ikke kravene om fast bopæl, uddannelse og jordbrug som  

 væsentligste erhverv, vil der således i almindelighed ikke kunne forventes  

 tilladelse til sammenlægning, hvis ejeren af en anden ejendom ønsker  

 suppleringsjord, og denne ejendom ligger hensigtsmæssigt for supplering.
Det  

 samme gælder, hvis ansøgeren køber jord til supplering, og ansøgeren, dennes  

 ægtefælle og børn under 18 år i forvejen ejer landbrugspligtige arealer, der  

 tilsammen overstiger 100 ha.
I begge tilfælde er det dog en forudsætning, at  

 den ejendom, der ønskes suppleret, ejes af en landmand, der opfylder de  

 almindelige krav til supplering.
I disse tilfælde er der ikke noget krav om,  

 at ejendommen har en væsentlig animalsk produktion eller specialproduktion,  

 jfr. pkt. 14.2.3.
En pelsdyravler, der ikke fuldt ud opfylder uddannelseskravene, vil dog  

 kunne få tilladelse til at supplere sin landbrugsejendom, uanset om andre  

 landmænd, der opfylder uddannelseskravene, ønsker suppleringsjord.
Der vil  

 her blive lagt vægt på ansøgerens hidtidige beskæftigelse ved pelsdyravl, og  

 på, om ejendommen har behov for suppleringsjord efter miljøreglerne, jfr.  

 pkt. 16.1.6.
 De hensyn, der ligger bag landbrugslovens erhvervelsesregler, vil også  

 kunne indgå i vurderingen i tilfælde, hvor der ikke er tale om, at en anden  

 landmand ønsker at supplere sin ejendom.
Det vil i sådanne situationer kunne tale for meddelelse af tilladelse, at  

 ansøgeren opfylder bopælskravet og helt eller delvis opfylder kravene om  

 uddannelse eller jordbrug som væsentligste erhverv, og at der er tale om en  

 hensigtsmæssig ændring af ejendomsstrukturen og jordarronderingen.
Ved  

 supplering med skovarealer vil erhvervelsesbetingelser om uddannelse og  

 jordbrug som væsentligste erhverv i almindelighed kunne fraviges.
 Omvendt vil det kunne tale imod en tilladelse til sammenlægning, hvis den  

 ejendom, der ønskes suppleret, er et fritidslandbrug, som ikke efter  

 suppleringen skønnes at kunne drives som en selvstændig jordbrugsbedrift med  

 et erhvervsmæssigt sigte.
 I ganske særlige tilfælde, hvor ansøgeren, dennes ægtefælle og børn under  

 18 år i forvejen ejer landbrugsarealer, der væsentligt overstiger 100 ha (i  

 almindelighed over 150 ha), vil dette forhold alene kunne begrunde, at der  

 ikke kan gives tilladelse til supplering med jorder, der tilkøbes.
Ved afgørelsen vil der også blive taget hensyn til  ejendomsstrukturen  

 på længere sigt.
Selv om der i en konkret situation er en anden landmand,  

 der efter de foran omtalte regler kunne få sin ejendom suppleret, vil der af  

 hensyn til ejendomsstrukturen på længere sigt kunne lægges mere vægt på, om  

 den ejendom, der efter ansøgningen ønskes suppleret, vil få en passende  

 størrelse og arrondering, jfr. pkt. 14.3.4.
 Som følge af bestemmelsen i § 13, stk. 3, nr. 5, skal der i ansøgninger om  

 omlægning af jorder mellem landbrugsejendomme være erklæring fra ansøgeren  

(§ 13-erklæring) om, hvorvidt han/hun som ejer/erhverver opfylder de i  

 lovens § 16, stk. 1 og 4, anførte krav om fast bopæl, uddannelse og jordbrug  

 som væsentligste erhverv, samt om, hvorvidt ansøgeren, dennes ægtefælle og  

 børn under 18 år er ejer eller medejer af anden landbrugsejendom, jfr. § 10,  

 stk. 1, i Landbrugsministeriets bekendtgørelse nr. 426 af 1. juli 1986 om  

 ansøgninger i henhold til landbrugsloven.
Det er i fornævnte bekendtgørelse præciseret, at kravene i lovens §§  

 16-17a og § 18a om fast bopæl og jordbrug som væsentligste erhverv finder  

 tilsvarende anvendelse ved supplering af en landbrugsejendom efter lovens §  

 13. Kravene skal opfyldes af erhververen/ejeren i mindst 8 år fra  

 godkendelsen af suppleringen.
Efter udløbet af denne frist gælder  

 bopælspligten efter lovens § 7, stk. 2, som er omtalt i pkt. 7.5.
 Hvis ansøgeren ejer flere landbrugsejendomme end den, der ønskes  

 suppleret, kan bopælskravet også opfyldes ved fast bopæl på en af de andre  

 landbrugsejendomme.
14.3.6 Udstykning til bunds Ved lovændringen i 1986 er der åbnet mulighed for i forbindelse med  

 jordomlægninger at bevare restejendomme som deltidsbrug eller fritidslandbrug  

 (med landbrugspligt og bopælspligt) med en størrelse, som aftaleparterne  

 ønsker det.
Dette gælder også i situationer, hvor der eventuelt måtte være  

 fremsat ønske om suppleringsjord fra ejere af nærliggende landbrugsejendomme.  

 Det er dog en forudsætning, at ejendommens jorder ikke vil blive opdelt på en  

 uheldig måde for driften, jfr. pkt. 14.3.3.
Hvis parterne derimod ønsker landbrugspligten ophævet på restejendommen i  

 forbindelse med udstykningen, må der som hidtil ske udstykning til bunds.
Se  

 pkt. 6.5.2.
Efter gældende administrativ praksis er der siden 1973-loven i forbindelse  

 med udstykning blevet tinglyst deklarationer på restejendomme om, at  

 ejendommens landbrugsjorder senest ved ejerskifte skal fraskilles til  

 sammenlægning med bestående landbrugsejendomme.
Disse deklarationer kan nu  

 frafaldes og efter anmodning kvitteres til aflysning.
 Om genoprettelse af nedlagte landbrugsejendomme, der efter hidtil gældende  

 praksis siden 1973-loven er udstykket til bunds, henvises til pkt. 14.4.2.
14.3.7 Regulering af beløbsgrænsen Efter bestemmelsen i § 13, stk. 4, reguleres beløbsgrænsen, der er knyttet  

 til begrebet »en bevaringsværdig driftsenhed« hvert år på grundlag  

 af den gennemsnitlige udvikling i ejendomsvurderingerne for  

 landbrugsejendomme.
 Den regulerede beløbsgrænse fastsættes ved bekendtgørelse af  

 landbrugsministeren samtidig med regulering af beløbsgrænsen i lovens § 16,  

 stk. 3, jfr. stk. 5. Ved bekendtgørelse nr. 778 af 21. november 1986 er  

 beløbsgrænsen ændret til 517.000 kr. ved 18. almindelige vurdering pr. 1  

 januar 1986.
14.4 Oprettelse af nye, selvstændige landbrugsejendomme 14.4.1 Ejendomme med nye bygninger Efter lovens § 14 kan der ved dispensation tillades udstykning af en  

 landbrugsejendom med henblik på oprettelse af nye, selvstændige  

 landbrugsejendomme.
 Ved oprettelse af en ny landbrugsejendom med nye bygninger lægges der vægt  

 på, at både den nye landbrugsejendom og restejendommen skønnes at kunne  

 udgøre en bevaringsværdig driftsenhed, jfr. pkt. 14.3.2. Det indgår i  

 vurderingen, om ejendommens størrelse, jordbonitet, driftsform og de påtænkte  

 beboelses- og avls- eller driftsbygninger vil kunne danne grundlag for en  

 sådan jordbrugsbedrift.
Der vil også blive lagt vægt på, om køberen har en uddannelse, der  

 opfylder de i medfør af lovens § 16, stk. 1, fastsatte krav, og om han selv  

 vil drive den nye landbrugsejendom som et selvstændigt brug, jfr. lovens § 7.  

 For en tilladelse taler også, at køberen agter at drive ejendommen med  

 jordbrug som væsentligste erhverv.
Ved afgørelsen vil der endvidere blive  

 taget hensyn til, om køberen og dennes ægtefælle og børn under 18 år ejer  

 eller er medejer af en eller flere andre landbrugsejendomme, og hvordan  

 ejendommene drives.
 Kravet om fast bopæl og egen drift skal opfyldes i mindst 8 år efter  

 udstykningen, jfr. pkt. 7.5.
Det er en forudsætning for udstykningstilladelse, at der foreligger de  

 nødvendige tilladelser og dispensationer i henhold til anden lovgivning,  

 herunder lov om by- og landzoner.
Der henvises i øvrigt til pkt. 5 om  

 notering af landbrugsejendomme og pkt. 10.1 om udstykning af arealer med  

 henblik på opførelse af nye bygninger til landbrug.
 Ved oprettelse af en ny landbrugsejendom med bestående bygninger gælder  

 tilsvarende regler.
 14.4.2 Genoprettelse af nedlagte landbrugsejendomme.
Nedlagte landbrug kan i særlige tilfælde genoprettes som  

 landbrugsejendomme med henblik på anvendelse til  fritidslandbrug.  

 Reglerne tager sigte på supplering af ejendomme, hvor bygninger, gårdsplads  

 og have m.v. i overensstemmelse med de siden 1973 gældende regler om  

 udstykning til bunds er fraskilt uden landbrugspligt.
Der kan undtagelsesvis  

 gives tilladelse til genoprettelse af ejendomme, der er nedlagt før 1973.
Det er en forudsætning, at der er tale om velbeliggende jorder for  

 bygningerne, i almindelighed tilgrænsende bygningslodden, og at der ikke er  

 nærliggende landbrugsejendomme, der har behov for suppleringsjord, jfr. pkt.  

 14.2.1, næstsidste afsnit.
Der lægges også vægt på, at der ikke er risiko for  

 miljøkonflikter i forhold til eksisterende boligbebyggelse.
Beboelsesbygningen skal være egnet til helårsbeboelse for en familie og  

 normalt være på mindst 120 m2, jfr. pkt. 7.2. Der skal være driftsbygninger,  

 der umiddelbart eller efter mindre investeringer er egnede til en  

 jordbrugsmæssig drift af ejendommen.
Der vil således i almindelighed ikke  

 kunne blive tale om genoprettelse af ejendomme, hvor bebyggelsen alene har  

 karakter som et parcelhus med tilhørende udhus til bil, haveredskaber m.v.
 Ejendommen skal i almindelighed efter suppleringen have et jordtilliggende  

 på mindst 2 ha, jfr. § 3, stk. 1. Der kan dog også tillades genoprettelse af  

 landbrugsejendomme under 2 ha, hvis mindst halvdelen af arealet anvendes  

 jordbrugsmæssigt.
 Det er en forudsætning, at ejeren er indforstået med at opfylde kravet om  

 fast bopæl i mindst 8 år efter suppleringen, jfr. pkt. 7.5. Hvis den  

 fremtidige ejendom vil overstige areal- eller grundværdigrænsen i § 16, stk.  

 3, skal de øvrige erhvervelsesbetingelser i § 16, stk. 1 eller stk. 2, også  

 være opfyldt.
 Det er endelig en forudsætning, at der foreligger de nødvendige  

 tilladelser i henhold til anden lovgivning, herunder lov om by- og landzoner.
14.5 Formelle krav ved omlægning af jorder Efter lovens § 15 skal sammenlægning ske under iagttagelse af reglerne i  

 tinglysningslovens §§ 21 og 23.
Når der ansøges om udstykning af et areal fra en landbrugsejendom til  

 sammenlægning med en anden landbrugsejendom, meddeler Landbrugsministeriet  

 først betinget approbation på udstykning af det pågældende areal.
Endelig  

 approbation meddeles, når det derefter er godtgjort, at køberens skøde på  

 arealet er foreløbigt indført i tingbogen, og at der ikke af hensyn til  

 bestemmelserne i tinglysningslovens §§ 21 og 23 er noget til hindre for, at  

 arealet sammenlægges med køberens landbrugsejendom.
 Hvis sammenlægningen ikke er gennemført inden 3 år efter, at  

 sammenlægningstilladelsen er meddelt, bortfalder tilladelsen, medmindre det  

 dokumenteres, at tilladelsen rent faktisk er udnyttet, jfr. § 23, stk. 2, der  

 omtales i pkt. 24.2.
 Der kan også stilles andre betingelser for tilladelser i medfør af §§ 13  

 og 14, der i almindelighed kræves opfyldt, inden der gives endelig  

 tilladelse, f. eks. ved tinglysning af deklaration, jfr. lovens §§ 23 og 33.
15 Erhvervelse af landbrugsejendomme 15.1 Baggrunden for landbrugslovens regler om erhvervelse af adkomst på  

 landbrugsejendomme Det generelle sigte med begrænsninger i adgangen til erhvervelse af  

 landbrugsjord er at bevare selvejet som den fremherskende ejerform og at  

 modvirke en for stærk koncentration af ejendomsretten.
Det er endvidere  

 hensigten at sikre, at dyrkningsjorden bevares som produktionsgrundlag for  

 jordbrugserhvervene, at modvirke spekulation i forbindelse med opkøb af  

 landbrugsejendomme til udstykning eller med henblik på inflationssikring af  

 kapital samt i det hele at sikre en forsvarlig og hensigtsmæssig udnyttelse  

 af de jordbrugsmæssige arealressourcer.
Ved lovændringen i 1978 skærpedes erhvervelsesbetingelserne ved indførelse  

 af krav om uddannelse og om jordbrug som væsentligste erhverv gældende for  

 alle landbrugsejendomme.
Reglerne om erhvervelse og familieoverdragelser blev  

 samtidig strammet, dels for at tilpasse disse regler lovens almindelige  

 erhvervelsesbetingelser og dels for at hindre misbrug.
Da den økonomiske situation i landbruget medførte, at et større antal  

 erhververe end forudsat i loven ikke var i stand til at opfylde kravet om  

 jordbrug som væsentligste erhverv, gennemførtes der i 1983 en midlertidig  

 lempelse af kravet.
Samtidig lempedes de i henhold til lovens § 16, stk. 1,  

 nr. 5, fastsatte uddannelseskrav midlertidigt.
 Ved en lovændring i december 1985 gennemførtes en begrænsning af  

 mulighederne for at erhverve ejendom nr. 2, idet den maksimale vejafstand  

 mellem 2 ejede landbrugsejendomme blev nedsat til 1 km.
Med lov nr. 327 af 4. juni 1986 er landbrugslovens  

 erhvervelsesbestemmelser ændret i overensstemmelse med udviklingen og den  

 samtidige ændring af lovens formålsbestemmelser.
Loven har som anført i pkt.  

 2 ikke længere alene heltidsfamiliebruget for øje.
Erhvervelsesbestemmelserne  

 må fremtidig også medvirke til bevarelsen af et befolkningsgrundlag og dermed  

 til opretholdelsen af beskæftigelses- og udfoldelsesmuligheder i  

 landdistrikterne.
Også hensynet til det omgivende miljø kan tænkes at spille  

 ind ved vurderingen af konkrete erhvervelsessager.
15.2 1986-lovens retsvirkninger I henhold til § 2 i lov nr. 327 af 4. juni 1986 har loven virkning for  

 retshandler, der indgås efter dens ikrafttræden.
Tilladelser, der er givet  

 efter den hidtidige lovgivning, vil fortsat være gældende, ligesom vilkår,  

 der er fastsat i tilladelser, opretholdes.
Det tilføjes dog, at betingelser,  

 herunder afledede betingelser om f. eks. frasalg af jord, som i afgørelser  

 efter den tidligere lovgivning er stillet som vilkår i dispensationer og  

 tilladelser, og som ikke vil kunne stilles efter den nugældende lov, ikke vil  

 blive krævet opfyldt, uanset at eventuelle frister for vilkårets opfyldelse  

 er overskredet.
 I det omfang kravene om jordbrug som væsentligste erhverv og om egen drift  

 er ophævet, er kravene også bortfaldet for personer, der i henhold til den  

 hidtidige landbrugslov var forpligtet til at opfylde dem.
15.3 Erhvervelsesreglernes anvendelsesområde Landbrugslovens erhvervelsesbestemmelser finder anvendelse på ejendomme,  

 der i medfør af lovens § 2, stk. 2, er undergivet landbrugspligt, jfr. pkt.  

 4, og som helt eller delvis ligger i landzone, jfr. lov om by- og landzoner.
 Reglerne gælder ved erhvervelse af en hel landbrugsjendom eller  

 erhvervelse af en ideel anpart i en sådan.
 Erhvervelse af en bestemt fysisk del af en landbrugsejendom forudsætter  

 udstykning, jfr. udstykningsloven, samt tilladelse i henhold til  

 landbrugslovens §§ 4, 13 eller 14, jfr. pkt. 6 og 14. Er erhververen et  

 selskab eller lignende, kræves der endvidere tilladelse efter landbrugslovens  

 § 20, jfr. § 21, se pkt. 21.
15.4 Erhvervelsessituationer Lovens § 16, der omhandler erhvervelser i fri handel, jfr. pkt. 16, er  

 opbygget således, at erhvervelsesbetingelserne er tilpasset forskellige  

 ejendomskategorier, og således, at kravene er lempeligst ved erhvervelse af  

 mindre ejendomme.
Der stilles ikke længere krav om, at erhververen skal have  

 jordbrug som væsentligste erhverv.
Kun ved erhvervelse af ejendom nr. 2, hvor  

 der i øvrigt gælder specielle regler, fastholdes kravet.
 Ejendomme på 15 ha eller derunder og med en grundværdi, der ikke  

 overstiger 164.000 kr. ved årsreguleringen pr. 1. april 1985(* 1), kan  

 erhverves, uden der stilles krav om, at erhververen selv skal drive  

 ejendommen og være landbrugsuddannet.
 Ved erhvervelse af ejendomme, der areal- eller vurderingsmæssigt  

 overstiger de ovenfor nævnte grænser, stilles der derimod såvel krav om  

 landmandsuddannelse som om »egen drift« af ejendommen.  

 Uddannelseskravet er skærpet ved erhvervelse af ejendomme på over 30 ha.
I henhold til § 13 kan ejendomme under nedlægningsgrænsen nedbringes til  

 en hvilken som helst størrelse, ejeren ønsker.
Bestemmelsen forhindrer som  

 hidtil, at større landbrugsejendomme ved frasalg af arealer nedbringes til en  

 størrelse, hvor de ikke længere er bevaringsværdige.
De i §§ 13 og 16 fastsatte beløbsgrænser reguleres på grundlag af  

 udviklingen i ejendomsvurderingen af landbrugsejendomme.
Reguleringen finder  

 sted årligt ved bekendtgørelse kort efter vurderingernes offentliggørelse.
 Tilpasningen af erhvervelsesreglerne til de forskellige ejendomskategorier  

 giver sammenholdt med udstykningsmulighederne i henhold til § 13 mulighed  

 for, at der ofte vil kunne disponeres direkte på grundlag af loven.  

 Dispensation fra betingelserne i § 16 vil derfor kun komme på tale, når  

 særlige omstændigheder taler derfor.
 I særlige tilfælde vil visse af lovens regler kunne fraviges i videre  

 omfang end anført under pkt. 16. Der vil således kunne tages særlige hensyn  

 til regionale forhold, mindre øsamfund, særlige jordbrugsvirksomheder m.v.,  

 ligesom der vil kunne tages hensyn til specielle landbrugsejendomme, der f.  

 eks. er forsynet med bygninger af en sådan karakter og størrelse, at  

 vedligeholdelse, skatter m.v. stiller ekstraordinært store krav til ejeren.
De hidtil gældende lempeligere regler i §§ 17 og 17a for erhvervelser ved  

 arv og i familiehandler videreføres stort set uændret.
Dispensationspraksis  

 vil dog blive tilrettelagt således, at papirløse samlivsforhold i vidt omfang  

 vil blive sidestillet med ægteskabelige forhold, jfr. pkt. 16-18 og 20. Det  

 vil normalt være en forudsætning for, at de lempelige regler kan bringes i  

 anvendelse, at samlivet har bestået i mindst 2 år, eller at de samlevende har  

 fælles børn.
 Anpartserhvervelse er, uden for arve- og familiesituationerne, begrænset  

 til tilfælde, hvor samtlige anpartserhververe agter at deltage aktivt i  

 driften (såkaldte andelsbrug), jfr. pkt. 20.
 Den hidtidige praksis, hvorefter der hovedsageligt kun gives tilladelse  

 til selskabserhvervelse, hvor der er tale om forsknings- eller forsøgsformål  

 eller visse sociale formål, forventes opretholdt, jfr. pkt. 21 og 22. Der er  

 dog nu indført en dispensationsregel for andelsbrug i selskabsform, jfr. pkt.  

 22.4.
16 Personers erhvervelse af en hel landbrugsejendom i fri handel (lovens  

 §§ 16 og 18) Bestemmelserne vedrører overdragelse i form af salg, gave, magelæg og  

 overtagelse på tvangsauktion.
 Erhvervelsesbetingelserne er afhængige af ejendommens størrelse og  

 grundværdi og af, om erhververen inden erhvervelsen er ejer eller medejer af  

 nogen landbrugsejendom.
I punkt 16.1 omtales erhvervelse af første ejendom og i punkt 16.2  

 erhvervelse af en landbrugsejendom, når erhververen i forvejen er ejer eller  

 medejer af en landbrugsejendom.
Samtidig omtales mulighederne for opnåelse af  

 dispensation.
I pkt. 16.3-5 omtales nogle mere specielle dispensationsregler 16.1 Erhvervelse af en landbrugsejendom, når erhververen ikke i forvejen  

 er ejer eller medejer af anden landbrugsejendom (lovens § 16, stk. 1-3) 16.1.1 Alder Erhververen skal ved erhvervelsen være fyldt 18 år.
Dispensation fra denne  

 bestemmelse kan ikke forventes.
16.1.2 Statsborgerskab Erhververen skal være dansk statsborger eller statsborger i et land, hvis  

 borgere i medfør af Det europæiske økonomiske Fællesskabs regler eller ifølge  

 traktat har adgang til at erhverve landbrugsjord i Danmark.
Der foreligger  

 endnu ikke traktater, der giver andre fremmede statsborgere adgang til at  

 erhverve landbrugsjord i Danmark.
Hvis tilladelse til erhvervelse undtagelsesvis skal opnås, må det  

 forudsættes, at den pågældende har en særlig tilknytning til Danmark, f. eks.  

 gennem længere tids lovligt ophold her i landet, tidligere dansk  

 statsborgerskab eller gennem ægteskab med en dansk statsborger.
Det vil  

 normalt være en forudsætning, at samtlige øvrige erhvervelsesbetingelser er  

 opfyldt.
 Statsborgere i de nordiske lande vil i almindelighed blive meddelt  

 tilladelse til erhvervelse af en landbrugsejendom.
16.1.3 Antal ejendomme Erhververen, dennes ægtefælle eller børn under 18 år må ikke inden  

 erhvervelsen være ejere eller medejere af nogen landbrugsejendom, herunder  

 jordbrugsbedrifter i udlandet.
 Ejer en person, dennes ægtefælle eller børn under 18 år en anpart på 1/5  

 eller derover af en landbrugsejendom eller 1/5 eller derover af kapitalen i  

 et selskab m.v., der ejer en landbrugsejendom, anses vedkommende for at være  

 medejer af den pågældende landbrugsejendom, jfr. lovens § 18a, stk. 3, se  

 pkt. 20.3.
 Bestemmelsen om, at der ved beregningen skal medtages ejendomme, som  

 erhververens ægtefælle eller børn under 18 år er ejere eller medejere af, må  

 anses for ufravigelig.
Landbrugsejendomme, der helt eller delvis ligger i byzone eller  

 sommerhusområde, jfr. lov om by- og landzoner, medregnes ved opgørelsen af  

 antal ejendomme.
Det samme gælder landbrugsejendomme, der er under  

 sammenlægning, eller som erhverves med henblik på sammenlægning, og  

 landbrugsejendomme, der er under afhændelse, hvis endelig aftale ikke er  

 truffet.
 Ved erhvervelse af landbrugsejendomme, for hvilke der i tingbogen er  

 foretaget notering som familieejendom m.v., ses bort fra antallet af  

 ejendomme, jfr. lovens § 17b, stk. 1, se pkt. 19.
 Med hensyn til mulighederne for dispensation fra lovens regler om antallet  

 af ejendomme henvises til pkt. 16.3 og 16.4.
16.1.4 Bopælspligten Erhververen skal inden 6 måneder efter erhvervelsen tage fast bopæl på  

 ejendommen.
Kravet skal opfyldes i mindst 8 år.
Herefter kan bopælspligten  

 opfyldes af den, der som forpagter driver ejendommen eller som bestyrer  

 varetager ejendommens drift for ejerens eller forpagterens regning, jfr. § 7,  

 stk. 2, se pkt. 7.5.
Ved fast bopæl forstås, at den pågældende har fast og varigt ophold på  

 ejendommen og overnatter på denne, medmindre særlige forbigående  

 omstændigheder foreligger.
Den pågældende skal samtidig være tilmeldt  

 kommunens folkeregister som boende på ejendommen, således at denne tjener som  

 hovedbopæl i skattemæssig forstand, jfr. § 2 i bekendtgørelse nr. 131 af 19.  

 marts 1987 om uddannelseskrav m.v.
Bopælspligten indebærer, at erhververen forudsættes at råde over en for en  

 sædvanlig husførelse nødvendig del af ejendommens beboelse.
Derimod indebærer  

 pligten ikke, at den pågældendes eventuelle ægtefælle nødvendigvis også skal  

 tage bopæl på ejendommen.
Hvis der er tvivl om, hvorvidt en person faktisk  

 bebor ejendommen, vil der dog bl.a. blive lagt vægt på, om den pågældende  

 normalt overnatter på ejendommen, om familien bor på ejendommen, om den  

 pågældende har sit bohave på ejendommen, og om der føres en normal  

 husholdning.
 En person kan opfylde bopælspligten på en landbrugsejendom ved at bo på  

 ægtefællens landbrugsejendom.
Dispensation fra bopælspligten vil i mange tilfælde gå ud på en udsættelse  

 af tidspunktet for pligtens indtræden.
Dog vil afkortning af 8 års-perioden  

 kunne tillades i ganske særlige tilfælde, f. eks. hvis helbredsmæssige  

 forhold taler herfor.
Hvis der inden periodens udløb indtræder særlige  

 forhold, der midlertidigt hindrer bopælspligtens opfyldelse, vil  

 bopælspligten efter omstændighederne kunne suspenderes.
 Er erhververen forpagter, forvalter eller bestyrer på en anden  

 landbrugsejendom og derfor ikke i stand til at tage fast bopæl på den  

 erhvervede ejendom, vil der kunne meddeles tilladelse til erhvervelsen med  

 udsættelse af bopælspligtens indtræden i indtil 5 år og betinget af, at  

 erhververen forpligter sig til selv at drive ejendommen.
 Hvis den pågældende er kontraktligt forpligtet til at bebo den ejendom,  

 han driver, kan der dog efter omstændighederne meddeles udsættelse med  

 bopælskravets opfyldelse i indtil 8 år.
En forpagter af en landbrugsejendom, der på grund af forpagtningsforholdet  

 ikke er i stand til at opfylde landbrugslovens krav om fast bopæl på den  

 erhvervede ejendom, kan dog opnå tilladelse til at erhverve en  

 landbrugsejendom med dispensation fra bopælskravet, sålænge  

 forpagtningsforholdet varer.
Det er herved forudsat, at den erhvervede  

 ejendom er beliggende inden for en vejafstand af 5 km fra den forpagtede  

 ejendom, og at landbrugslovens øvrige betingelser for erhvervelsen er  

 opfyldt.
Tilladelsen betinges af, at erhververen har fast bopæl på den  

 forpagtede ejendom og straks tager fast bopæl på den erhvervede ejendom, hvis  

 forpagtningsforholdet ophører inden 8 år fra erhvervelsen.
Bopælskravet anses  

 for opfyldt, hvis forpagteren i 8 år har haft fast bopæl på den forpagtede  

 ejendom.
Udsættelse af tidspunktet for bopælspligtens indtræden kan forventes  

 meddelt, hvis erhververen er under landmandsuddannelse, idet bopælspligten  

 indtræder, når uddannelsen er afsluttet.
Det vil også i disse situationer  

 være en forudsætning, at erhververen opfylder de øvrige betingelser, bortset  

 fra uddannelse og egen drift.
 Er det nødvendigt at foretage istandsættelse eller ombygning af  

 beboelsesbygningen før indflytning på den erhvervede ejendom, kan forlængelse  

 af 6 måneders-fristen med indtil 6 måneder forventes meddelt.
Har en landbrugsejendom ingen beboelsesbygning på grund af brand el.  

 lign., eller er beboelsen stærkt forsømt, vil det i forbindelse med en  

 erhvervelsestilladelse normalt blive stillet som betingelse, at erhververen  

 inden en bestemt frist, normalt 1 år, opfører en ny beboelsesbygning og  

 derefter tager fast bopæl på ejendommen.
Der henvises dog til lovens § 8,  

 stk. 6, jfr. pkt. 10.3, hvorefter landbrugsministeren i visse tilfælde kan  

 bestemme, at der ikke må opføres nye bygninger på ejendommen, samt at  

 ejendommen ved førstkommende ejerskifte skal afhændes til sammenlægning med  

 en bestående landbrugsejendom efter reglerne i landbrugsloven.
I de tilfælde, hvor bygningerne er udlejet, ejendommen er bortforpagtet,  

 sælger har forbeholdt sig bopælsret, eller hvor der består et aftægtsforhold,  

 kan der kun forventes dispensation, hvis der foreligger ganske særlige  

 omstændigheder.
Der henvises herved til bestemmelsen i § 12, stk. 3, jfr.  

 pkt. 13.6.
 Tilladelse til erhvervelse af en landbrugsejendom med tidsubegrænset  

 dispensation fra bopælspligten kan ikke forventes meddelt.
16.1.5 Egen drift Ved erhvervelse af en landbrugsejendom, som har et areal over 15 ha eller  

 en grundværdi, som overstiger den i § 16, stk. 3, jfr. stk. 5, nævnte  

 beløbsgrænse, har erhververen pligt til selv at drive ejendommen i 8 år fra  

 overtagelsen.
Beløbsgrænsen, der i henhold til loven er 164.000 kr. ved  

 årsreguleringen pr. 1. april 1985, reguleres hvert år på grundlag af den  

 gennemsnitlige udvikling i ejendomsvurderingerne for landbrugsejendomme(* 2).
Ved »egen drift« forstås, at ejeren på erhvervsmæssig måde  

 varetager ejendommens drift med henblik på en jordbrugsmæssig udnyttelse, der  

 tilsigter at forrente den investerede kapital og skaffe et driftsmæssigt  

 overskud.
Ejendommens jorder må ikke bortforpagtes, og den skal drives for  

 ejerens regning, således at denne er økonomisk ansvarlig for driften, jfr. §  

 4, stk. 1, i bekendtgørelse nr. 131 af 19. marts 1987 om uddannelse m.v.  

 Kravet om egen drift er ikke til hinder for, at ejendommen drives med bistand  

 af lønnet medhjælp, herunder eventuelt en bestyrer.
 Udsættelse med pligtens indtræden i 1-2 år kan efter omstændighederne  

 forventes meddelt, hvis en forpagtningsaftale er indgået af ejendommens  

 hidtidige ejer, og omstændighederne udelukker, at der foreligger forsøg på  

 omgåelse.
 Dispensation fra kravet om egen drift vil som hovedregel blive meddelt i  

 tilfælde, hvor der dispenseres fra uddannelseskravet, jfr. nærmere pkt.  

 16.1.6.
16.1.6 Uddannelse Ved erhvervelse af en ejendom, som erhververen har pligt til selv at  

 drive, jfr. pkt. 16.1.5, skal erhververen opfylde visse uddannelseskrav.  

 Kravene afhænger af ejendommens areal.
Hvis arealet overstiger 30 ha, skal det kunne dokumenteres, at erhververen Hvis ejendommens areal er på 30 ha eller derunder, kan uddannelseskravet  

 endvidere opfyldes, hvis erhververen At en produktion ikke er uvæsentlig i forhold til ejendommens størrelse,  

 jfr. nr. 4, 5 og 9, vil sige, at produktionen i det omfang, det er muligt,  

 skal være af erhvervsmæssig karakter.
Det er ikke nødvendigt, at produktionen  

 er foregået på en landbrugsnoteret ejendom.
 Statsborgere i EF-lande eller i lande, der ifølge traktat har adgang til  

 at erhverve landbrugsjord i Danmark, skal, hvis de ikke opfylder de nævnte  

 uddannelseskrav, dokumentere at have gennemgået en jordbrugsuddannelse, der  

 kan sidestilles med en af ovennævnte uddannelser.
 Dispensation fra uddannelseskravet kan i visse tilfælde meddeles, hvis  

 erhververens uddannelse eller tidligere beskæftigelse kan sidestilles med  

 uddannelseskravene i henhold til loven, jfr. lovens § 18, stk. 2.
 Som eksempel på sådanne uddannelser/beskæftigelser kan nævnes en bestyrer  

 eller forvalter, der i mindst 4 år inden for de sidste 10 år har haft en  

 selvstændig stilling på en landbrugsejendom på 15 ha og derover (eventuelt 1  

 år af de 4 år erstattet med skoleophold).
En dyrlæge, der har haft beskæftigelse ved jordbrug, vil efter  

 omstændighederne kunne få sin uddannelse sidestillet med et af lovens  

 uddannelseskrav.
Om der kan sidestilles med de strenge uddannelseskrav (nr.  

 1-5) eller kun med de lempelige (nr. 1-5 + 6-9), vil afhænge af den  

 jordbrugsmæssige baggrunds nærmere karakter.
 Ligeledes vil den erfaring, en person har opnået ved at have været  

 beskæftiget i væsentligt omfang ved ægtefællens landbrugsbedrift i mindst 3  

 år inden for de sidste 15 år, kunne sidestilles med de lempede  

 uddannelseskrav (nr. 8). Dette gælder uanset, om den pågældende har haft  

 status som medarbejdende i skattemæssig forstand.
 Unge, der er under landmandsuddannelse, kan få midlertidig dispensation  

 fra uddannelseskravet, jfr. tillige pkt. 16.1.4.
Uddannelse eller erhvervsmæssig beskæftigelse inden for specielle  

 produktionsformer vil efter omstændighederne kunne sidestilles med lovens  

 uddannelseskrav.
En pelsdyravler, der ikke opfylder uddannelseskravene, men  

 som f.eks. på grund af miljøkrav har behov for en ejendom over grænsen i §  

 16, stk. 3, (eller over 30 ha-grænsen) eller for suppleringsjord (jfr. § 13,  

 se pkt. 14.3.5), vil således efter omstændighederne kunne få tilladelse  

 hertil på grundlag af sin hidtidige beskæftigelse ved pelsdyravl.
Tilladelsen  

 kan eventuelt betinges af, at der i en nærmere angivet periode og i et  

 nærmere bestemt omfang vil blive drevet pelsdyravl på ejendommen.
Den hidtidige ejers ægtefælle eller samlever kan få dispensation fra  

 uddannelseskravet ved erhvervelse af en landbrugsejendom på tvangsauktion,  

 når de øvrige erhvervelsesbetingelser er opfyldt, og ejendommen indtil  

 tvangsauktionen har tjent som familiens bolig.
Kravet om egen drift vil i  

 disse tilfælde blive fastholdt, men kan opfyldes af hver af  

 ægtefællerne/samleverne.
Hvis erhververens kvalifikationer ikke kan sidestilles med lovens  

 uddannelseskrav, vil der kunne ses bort fra 15 ha-grænsen i § 16, stk. 3,  

 hvis ejendommens arealer har en sådan karakter, at den bør sidestilles med  

 ejendomme under denne grænse.
Det vil normalt være en forudsætning, at der på  

 ejendommen er arealer, der i dyrkningsmæssig henseende er så ringe, at det må  

 antages, at de ikke er af interesse med henblik på erhvervsmæssig udnyttelse  

 i jordbruget.
Der kan endvidere, hvor ejendommens areal er noget under 15 ha,  

 ses bort fra grundværdigrænsen i § 16, stk. 3, i tilfælde, hvor  

 overskridelsen har baggrund i andre forhold end den landbrugsmæssige værdi  

 (bynærhed, rekreativ værdi m.v.).
 Det vil normalt være en forudsætning for at fravige areal- og  

 beløbsgrænserne i § 16, stk. 3, at ejendommen vurderes som  

 ikke-bevaringsværdig, jfr. pkt. 14.3.2.
En sådan tilladelse uden krav om uddannelse eller egen drift vil blive  

 meddelt uanset eventuelt konstateret suppleringsbehov på naboejendommene og  

 uanset erhververens personlige kvalifikationer i forhold til lovens  

 uddannelseskrav.
Der vil derfor normalt kunne forventes en tilsvarende  

 tilladelse i forbindelse med senere overdragelse af den pågældende ejendom.
Hvis erhververens kvalifikationer ikke kan sidestilles med  

 uddannelseskravene i henhold til § 16, stk. 1, men nok med kravene i § 16,  

 stk. 2, vil der kunne ses bort fra 30 ha-grænsen, hvis ejendommen har en  

 sådan karakter, at den bør sidestilles med ejendomme under denne grænse.
Det  

 vil normalt være en forudsætning, at der på ejendommen er arealer, der i  

 dyrkningsmæssig henseende er så ringe, at det må antages, at de ikke er af  

 interesse med henblik på erhvervsmæssig udnyttelse i jorbruget.
 I sager, hvor der er spørgsmål om at se bort fra de i § 16, stk. 1-3,  

 nævnte grænser, bør den samlede jordbrugskommission deltage i behandlingen.
16.1.7 Bestyrerreglen Ved erhvervelse af en landbrugsejendom, der har en sådan beskaffenhed, at  

 driften af den kan give fuld beskæftigelse til mindst 2 personer, vil  

 tilladelse kunne meddeles, hvis erhververen for en periode af mindst 4 år  

 forpligter sig til at have ansat en bestyrer.
Om der er fuld beskæftigelse  

 til to personer på en ejendom, hviler på et skøn, som udøves på grundlag af  

 besigtigelse af ejendommen og oplysninger om ejendommens areal og vurdering,  

 besætningens størrelse samt driftsbygningernes kapacitet og størrelse set i  

 forhold til normal arbejdsindsats for fuldtidsbeskæftigede.
Bestyreren skal Erhververen skal have fast bopæl på ejendommen i hele perioden.
Bestyreren  

 skal senest på overtagelsesdagen, der ikke må ligge senere end 6 måneder  

 efter datoen for købsaftalen, være heltidsbeskæftiget på ejendommen og have  

 fast bopæl på denne.
Ejendommen skal have to selvstændige beboelser, og  

 kravet om, at både erhververen og bestyreren skal have fast bopæl på  

 ejendommen, indebærer ikke nogen ret for erhververen til at opføre ny  

 beboelsesbygning på denne.
Erhververen må efter erhvervelsen ikke være ejer af anden  

 landbrugsejendom.
Erhververen er forpligtet til at drive ejendommen i  

 overensstemmelse med reglerne om egen drift, jfr. § 4 i bekendtgørelse nr.  

 131 af 19. marts 1987 om uddannelse m.v., deltage aktivt i driften og føre  

 fuldt driftsregnskab i hele perioden.
Regnskabet skal efter begæring  

 indsendes til Jordbrugsdirektoratet.
 Kravene kan ikke forventes fraveget.
16.2 Erhvervelse af landbrugsejendom nr. 2 (lovens § 16, stk. 4, og § 18,  

 stk. 6) 16.2.1 Antal ejendomme Er en person, dennes ægtefælle eller børn under 18 år i forvejen ejer  

 eller medejer af en landbrugsejendom, herunder jordbrugsbedrifter i udlandet,  

 kan den pågældende normalt kun erhverve adkomst på yderligere 1  

 landbrugsejendom, hvis nedenfor nævnte betingelser er opfyldt.
 Med hensyn til forståelsen af begrebet medejer henvises til pkt. 20.3, med  

 hensyn til beregning af antal ejendomme henvises til pkt. 16.1.3, og med  

 hensyn til de særlige regler i § 17b for beregning af antal ejendomme  

 henvises til pkt. 19.
16.2.2 Alder Erhververen skal ved erhvervelsen være fyldt 18 år.
Der henvises til pkt.  

 16.1.1.
16.2.3 Statsborgerskab Erhververen skal være dansk statsborger eller statsborger i et land, hvis  

 borgere i medfør af Det europæiske økonomiske Fællesskabs regler eller ifølge  

 traktat har adgang til at erhverve landbrugsjord i Danmark.
Der henvises til  

 pkt. 16.1.2.
16.2.4 Egen drift Erhververen skal selv drive ejendommen.
Med hensyn til forståelsen af  

 dette krav henvises til pkt. 16.1.5.
 Dispensation i 1-2 år kan efter omstændighederne meddeles, hvis en  

 forpagtningsaftale er indgået af ejendommens hidtidige ejer, og  

 omstændighederne udelukker, at der foreligger forsøg på omgåelse.
16.2.5 Bopælspligt Erhververen skal have eller inden 6 måneder efter erhvervelsen tage fast  

 bopæl på en af de to ejendomme.
Der henvises til pkt. 16.1.4 vedrørende  

 forståelsen af begrebet »fast bopæl« i landbrugslovens forstand.
 Tilladelse til at erhverve landbrugsejendom nr. 2 med udsættelse af  

 tidspunktet for bopælspligtens indtræden vil ikke kunne forventes meddelt.
Hvis der inden udløbet af bopælspligten (8 år) indtræder særlige forhold,  

 der midlertidigt hindrer bopælspligtens opfyldelse, vil denne efter  

 omstændighederne kunne tillades suspenderet.
Afkortning af 8 års-perioden vil  

 kun blive tilladt i ganske særlige tilfælde, f. eks. hvis helbredsmæssige  

 forhold taler herfor.
16.2.6 Uddannelse Hvis den erhvervede ejendoms areal overstiger 30 ha, skal erhververen  

 opfylde de i henhold til § 16, stk. 1, nr. 6, fastsatte uddannelseskrav.
Hvis  

 dens areal er på 30 ha eller derunder, gælder de i henhold til stk. 2, nr. 2,  

 fastsatte uddannelseskrav.
Ved erhvervelse af ejendom nr. 2 stilles der  

 således altid krav om opfyldelse af et af uddannelseskravene.
 Med hensyn til indholdet af uddannelseskravene henvises til pkt. 16.1.6.
Dispensation fra uddannelseskravet ved erhvervelse af landbrugsejendom nr.  

 2 vil kun blive givet, hvis ganske særlige forhold taler herfor.
Som eksempel  

 kan nævnes, at erhververens uddannelse eller tidligere beskæftigelse vil  

 kunne sidestilles med uddannelseskravene i henhold til loven, jfr. pkt.  

 16.1.6.
 Tilladelse til erhvervelse af ejendom nr. 2 efter bestyrerreglen, jfr.  

 punkt 16.1.7, kan ikke meddeles.
16.2.7 Væsentligste erhverv Erhververen skal have eller ved erhvervelsen tage jordbrug som  

 væsentligste erhverv.
Kravet skal opfyldes i mindst 8 år fra overtagelsen af  

 ejendommen.
Ved »jordbrug som væsentligste erhverv« forstås, at over  

 halvdelen af den pågældendes årlige arbejdstid anvendes i bedriften, og at  

 over halvdelen af den pågældendes årsindkomst hidrører fra bedriften, jfr.  

 herved § 3 i bekendtgørelse nr. 131 af 19. marts 1987 om uddannelseskrav m.v.  

 Kravet anses dog for opfyldt når den arbejdstid, den pågældende eventuelt anvender uden for  

 jordbrugsbedriften, højst udgør halvdelen af den til enhver tid på det  

 private arbejdsmarked gældende normale arbejdstid, og når arbejdsindkomster, den pågældende eventuelt indtjener uden for  

 jordbrugsbedriften, tilsammen højst udgør halvdelen af den gennemsnitlige  

 bruttoløn for arbejdstagere uden for landbruget, som er fastsat for  

 vedkommende år i henhold til art. 2, stk. 2, i Rådets forordning (EØF) nr.  

 797/85 af 12. marts 1985 om landbrugsstrukturernes effektivitet.
 For 1987 er bruttolønnen fastsat til 178.000 kr.
Hvis en sammenligning af arbejdsindkomster er nødvendig for at afgøre, om  

 kravet om jordbrug som væsentligste erhverv er opfyldt, opgøres  

 arbejdsindkomsten fra jordbrugsbedriften som forskellen mellem  

 driftsindtægterne og driftsudgifterne.
Til driftsudgifterne henregnes de i  

 den pågældendes skatteregnskaber anvendte afskrivninger samt en forrentning  

 på 6 pct. af den i skatteregnskaberne anførte værdi af jordbrugsbedriften  

 (den faste ejendom, besætning, beholdninger, avl og inventar).
Til indkomster uden for bedriften medregnes ikke pensionsbeløb,  

 underholdsbidrag, renteindtægt af formue, forpagtningsindtægter, indtægter  

 fra udlejning af landbrugsbygninger, honorarer for offentlige tillidshverv,  

 der beror på valg, o. lign.
Heller ikke ægtefællens eventuelle indtægter  

 medregnes.
Sådanne indtægter indgår heller ikke ved opgørelsen af  

 indtjeningen fra jordbrugsbedriften.
 Begrebet »væsentligste erhverv« er ikke identisk med begrebet  

 »hovederhverv«, som dette kendes i støttelovgivningen for  

 landbruget.
 Tidsubegrænset dispensation fra denne bestemmelse vil normalt ikke kunne  

 forventes meddelt.
Der kan i visse tilfælde meddeles midlertidig dispensation i 1-2 år fra  

 kravet om jordbrug som væsentligste erhverv, f. eks. hvis driften af den  

 erhvervede ejendom ønskes omlagt til animalsk produktion eller økologisk  

 drift.
Det er en forudsætning, at de øvrige erhvervelsesbetingelser er  

 opfyldt.
16.2.8 Afstand De to ejendommes jorder skal ligge inden for en vejafstand af 5 km, regnet  

 som anført i § 9, stk. 1, nr. 1, jfr. pkt. 11.2.
Tilladelse til fravigelse af vejafstanden vil kun i ganske særlige  

 tilfælde blive meddelt.
Som eksempel kan nævnes specialproduktion, herunder  

 gartnerivirksomhed, der stiller særlige krav til jordbonitet eller til  

 produktionsapparatet på den erhvervede ejendom.
 Det bemærkes, at en eventuel tilladelse til erhvervelse med dispensation  

 fra afstandsgrænsen ikke samtidig indeholder en tilladelse til samdrift.
16.2.9 Arealgrænsen De to ejendommes areal må ifølge § 16, stk. 4, nr. 6, ikke tilsammen  

 overstige 50 ha.
Hvis de to ejendommes areal tilsammen overstiger 50 ha, kan tilladelse til  

 erhvervelse i henhold til lovens § 18, stk. 6, i almindelighed ikke meddeles,  

 hvis en nærliggende landbrugsejendom, som omhandlet i § 13, stk. 1, 2. pkt.,  

 har fortrinsstilling til jorderne som suppleringsjord, og Ved beregningen af arealer i henhold til denne regel ses bort fra jorder,  

 der er tilplantet og pålagt fredskovspligt, og jorder, der er helt uden  

 dyrkningsmæssig værdi, herunder søarealer, strandbredder og lignende, jfr.  

 lovens § 13, stk. 1, 3. pkt., se pkt. 14.2.1.
 Reglerne om fastlæggelse af, hvilke nærliggende ejendomme, der har  

 fortrinsstilling til suppleringsjord, svarer til reglerne herom i § 13, stk.  

 1, jfr. pkt. 14.2.2-5.
Vil den erhvervede ejendom kunne nedlægges i henhold til lovens § 13, stk.  

 3, nr. 2, kan fortrinsstillingen omfatte hele ejendommens areal.
Er  

 ejendommen større, vil den kun kunne nedbringes til nedlægningsgrænsen.  

 Jordlovsmyndighederne kan dog i særlige tilfælde bestemme, at  

 fortrinsstillingen til jord fra en sådan større ejendom kun skal omfatte et  

 mindre areal, hvis det skønnes, at frastykning af yderligere arealer vil  

 ødelægge forholdet mellem ejendommens jorder og øvrige produktionsapparat.
 Hvis der ikke i henhold til disse regler er suppleringsbehov, der skal  

 tilgodeses, kan der meddeles tilladelse til, at ejendommen erhverves som  

 ejendom nr. 2.
 Der henvises i øvrigt til reglerne om fortrinsstilling ved køb af  

 suppleringsjord, der i al væsentlighed svarer til reglerne ved køb af ejendom  

 nr. 2, se nærmere pkt. 14.2.2-6.
16.3 Meddelelse af tilladelse i øvrigt Tilladelse til at være ejer eller medejer af mere end 2 landbrugsejendomme  

 vil kun under ganske særlige omstændigheder komme på tale.
En sådan  

 tilladelse - eventuelt tidsbegrænset - kan meddeles under ganske særlige  

 forhold i forbindelse med specialproduktioner, herunder gartnerivirksomhed,  

 der stiller særlige krav til jordbonitet eller til produktionsapparatet på  

 den erhvervede ejendom.
En tilladelse vil normalt blive betinget af, at  

 specialproduktionen opretholdes.
 Midlertidig tilladelse til erhvervelse af ejendom nr. 3 vil normalt kunne  

 meddeles i 1 år, hvis erhvervelsen sker med henblik på sammenlægning, der kan  

 tillades efter lovens § 13, og de øvrige erhvervelsesbetingelser er opfyldt.
 Tilladelse til at erhverve ejendom nr. 2 kan i visse tilfælde meddeles,  

 hvis ansøgeren opfylder reglerne i § 16, stk. 1-3, men ikke stk. 4. Dette er  

 f. eks. tilfældet, hvis ansøgeren forpligter sig til senest 1 år efter  

 erhvervelsen at afhænde den hidtil ejede ejendom.
Det samme forhold gør sig gældende, hvis den ejendom, ansøgeren i forvejen  

 ejer, ifølge godkendt planlægning kan forventes inddraget i byzone eller  

 sommerhusområde og taget i anvendelse til de planlagte ikke-jordbrugsmæssige  

 formål inden 5 år.
Ansøgeren skal efter udløbet af fristen opfylde lovens  

 bestemmelser.
Tilladelse til erhvervelse af ejendom nr. 2 kan meddeles, hvis ejendommen  

 erhverves med henblik på senere overdragelse til erhververens barn, som på  

 faderens eller moderens erhvervelsestidspunkt er under landmandsuddannelse og  

 fyldt 18 år.
Det er en forudsætning, at afstandsreglen i lovens § 16, stk. 4,  

 overholdes.
Tilladelsen vil blive tidsbegrænset, til barnets uddannelse er  

 afsluttet, og vil normalt blive betinget af, at videreoverdragelsen til  

 barnet sker efter reglerne i § 16.
 Der kan ikke forventes tilladelse til erhvervelse af ejendom nr. 3 med  

 henblik på senere overdragelse til et barn under uddannelse.
16.4 Erhvervelse af landbrugsejendomme til ikke-jordbrugsmæssig anvendelse  

 (lovens § 18, stk. 4) 16.4.1 Generelle retningslinier Tilladelse til, at en person erhverver adkomst på en landbrugsejendom til  

 ikke-jordbrugsmæssige formål, vil kun kunne forventes meddelt, hvis det  

 godtgøres, at der er et væsentligt behov for inddragelse af landbrugsarealer  

 til det pågældende formål, at dette ikke strider imod jordbrugsmæssige  

 interesser, og at den tilsigtede anvendelse er i overensstemmelse med  

 godkendt planlægning.
Ved afgørelsen af, hvorvidt der er behov for anvendelse af en  

 landbrugsejendom til ikke-jordbrugsmæssige formål, vil der på baggrund af  

 formålsbestemmelserne i lovens § 1 blive lagt vægt på, at de bedst egnede  

 landbrugsjorder i størst mulig udstrækning bevares som landbrugsjord, og at  

 forbruget af landbrugsjord ikke bliver større end nødvendigt.
Se tillige pkt.  

 6.1.1.
 16.4.2 Erhvervelse med henblik på inddragelse til udbygning af bysamfund  

 m.v.
 Efter lovens § 18, stk. 4, nr. 1, kan landbrugsministeren meddele  

 tilladelse til, at en person erhverver adkomst på en landbrugsejendom, når  

 erhvervelsen sker med henblik på anvendelse til udbygning af bysamfund med  

 boliger, arbejdspladser m.v., til offentlige formål eller  

 sommerhusbebyggelse.
Bestemmelsen tager bl.a. sigte på landbrugsejendomme, hvoraf en del af  

 jorderne ligger i byzone eller i sommerhusområde og den resterende del i  

 landzone, samt på landbrugsejendomme i landzone, som helt eller delvis i  

 endeligt vedtagne eller godkendte lokalplaner, jfr. lov om  

 kommuneplanlægning, er udlagt til ovennævnte formål.
Tilladelse til  

 erhvervelse af adkomst vil i sådanne tilfælde kunne forventes meddelt, hvis  

 en ejendom eller dele heraf inden 5 år kan påregnes at overgå til  

 ikke-jordbrugsmæssig anvendelse i overensstemmelse med godkendte planer for  

 området.
Endvidere tager bestemmelsen i § 18, stk. 4, nr. 1, sigte på bl.a. at give  

 mulighed for erhvervelse af adkomst på landbrugsejendomme, hvor der  

 foreligger en vis planlægning for det pågældende område, men hvor området  

 fortsat ligger i landzone og ikke er omfattet af en lokalplan.
Hvis en  

 ejendom eller dele heraf ligger inden for et område, der i kommuneplanen er  

 udlagt til bymæssige formål m.v., vil der kunne meddeles tilladelse til at  

 erhverve adkomst på landbrugsejendommen, såfremt jorderne eller dele heraf  

 inden for 5 år skal inddrages til bymæssige formål m.v.
 Tilladelsen betinges som almindelig regel af, at jorden drives  

 jordbrugsmæssigt, indtil den tages i brug til formålet, samt at jorder, der  

 ikke anses for nødvendige til formålet, snarest genafhændes til sammenlægning  

 med andre landbrugsejendomme i overensstemmelse med landbrugslovens regler.  

 Det vil endvidere være en betingelse, at ejendommen inden den fastsatte frist  

 er taget i brug til vedkommende formål.
16.4.3 Erhvervelse i andet erhvervsøjemed Efter lovens § 18, stk. 4, nr. 2, kan landbrugsministeren meddele  

 tilladelse til erhvervelsen, når denne sker i erhvervsøjemed med henblik på  

 en ikke-jordbrugsmæssig anvendelse, som i øvrigt må anses som ønskelig ud fra  

 en almindelig samfundsmæssig vurdering.
Efter denne bestemmelse vil der bl.a. kunne meddeles tilladelse til  

 erhvervelse af en landbrugsejendom med henblik på udnyttelse af  

 råstofforekomster i jorden, hvis det skønnes nødvendigt, at ansøgeren har  

 adkomst på ejendommen i den periode, råstofindvindingen sker.  

 Erhvervelsestilladelsen vil normalt forudsætte, at  

 råstofindvindingstilladelse er givet, og det vil som regel være en  

 betingelse, at jorden i videst muligt omfang drives jordbrugsmæssigt, medens  

 udnyttelsen foregår, og at ejendommen genafhændes inden 1 år efter  

 indvindingens ophør i overensstemmelse med landbrugslovens regler, dog senest  

 1 år efter indvindingstilladelsens udløb, idet det forudsættes, at  

 efterbehandlingsarbejder afsluttes i løbet af 1 år.
Der henvises i øvrigt til  

 pkt. 8.4.3.
Bestemmelsen i lovens § 18, stk. 4, nr. 2, kan efter omstændighederne også  

 anvendes, hvor en mindre landbrugsejendom ønskes erhvervet til visse  

 specialiserede virksomheder, f.eks. hønseri, kyllingefarm, anderi,  

 pelsdyrfarm, svinefarm, hestestutteri, biavl, dambrug, ålebrug el.lign., hvor  

 vedkommende virksomhed antager industriel karakter, eller til anden  

 virksomhed, der naturligt hører hjemme i det åbne land, f. eks. dambrug,  

 rideskole, hestepension, dyreklinik eller tækkemandsvirksomhed.
Det vil være  

 en forudsætning, at ejendommen er egnet til formålet, og en eventuel  

 tilladelse kan betinges af, at ejendommen genafhændes, såfremt vedkommende  

 virksomhed ophører.
16.4.4 Erhvervelse med henblik på særlige formål Efter lovens § 18, stk. 4, nr. 3, kan der meddeles tilladelse til  

 erhvervelse af en landbrugsejendom, når erhvervelsen sker med henblik på  

 særlige formål, herunder anvendelse til videnskabelige, undervisningsmæssige,  

 almene sociale, sundhedsmæssige eller almene rekreative formål.
Erhvervelse med henblik på anvendelse til de nævnte særlige formål  

 forudsætter, at det på rimelig måde kan godtgøres, at der er et væsentligt  

 behov for inddragelse af landbrugsarealer til formålet.
Det påses, at der  

 ikke inddrages større arealer, end hvad der er nødvendigt under hensyn til  

 formålet, at der ikke i området findes dårligere landbrugsarealer, der kunne  

 anvendes til formålet, samt at vægtige samfundsmæssige hensyn i øvrigt taler  

 for, at de pågældende arealer overgår til den påtænkte anvendelse.
Tilladelsen kan bl. a. betinges af, at de arealer, der ikke skønnes  

 påkrævet til det pågældende formål, afhændes til sammenlægning med anden  

 landbrugsejendom i overensstemmelse med landbrugslovens § 13, samt at  

 ejendommen i sin helhed afhændes, såfremt den ikke inden en nærmere fastsat  

 frist med de pågældende myndigheders godkendelse er inddraget til det angivne  

 formål eller ikke længere anvendes til det angivne formål.
Tilladelsen vil  

 normalt blive gjort tidsbegrænset.
16.4.5 Når særlige forhold taler derfor Bestemmelsen i lovens § 18, stk. 4, nr. 4, giver mulighed for at meddele  

 tilladelse til erhvervelse af en landbrugsejendom i tilfælde, der ikke  

 omfattes af bestemmelserne i § 18, stk. 4, nr. 1-3. Den pågældende  

 bestemmelse må ses på baggrund af, at en udtømmende angivelse af de  

 forskellige omstændigheder, der vil kunne motivere, at der meddeles  

 tilladelse, vanskeligt vil kunne udformes.
16.5 Særlige begrænsninger for meddelelse af tilladelse til erhvervelse af  

 en landbrugsejendom (lovens § 18, stk. 5) 16.5.1 Kapitalanbringelse eller misforhold mellem købesummen og  

 ejendommens reelle værdi Ifølge lovens § 18, stk. 5, nr. 1, kan der i almindelighed ikke meddeles  

 erhvervelsestilladelse, hvis det skønnes, at erhvervelsen hovedsagelig tager  

 sigte på kapitalanbringelse, eller der er et misforhold mellem købesummen og  

 ejendommens reelle værdi.
16.5.2 Erhvervelser, der ville medføre en uhensigtsmæssig driftsstruktur  

 eller ejendomsfordeling Ifølge lovens § 18, stk. 5, nr. 2, kan der i almindelighed ikke meddeles  

 erhvervelsestilladelse, hvis erhvervelsen vil medføre en uhensigtsmæssig  

 driftsstruktur eller ejendomsfordeling.
Se nærmere pkt. 14.3.5.
17 Erhvervelse ved arv, bodeling m.v. (lovens § 17) 17.1 Erhvervelse ved overtagelse til hensidden i uskiftet bo, deling af  

 fællesbo eller ved arv efter ægtefælle (lovens § 17, stk. 1) Der gælder ingen særlige betingelser for erhvervelse i de ovenfor nævnte  

 situationer.
Reglen om deling af fællesbo kan kun anvendes, hvis der er tale  

 om deling af hele boet.
Bestemmelsen finder typisk anvendelse ved bodeling i  

 forbindelse med separation og skilsmisse, men kan også anvendes ved  

 fuldstændig deling af fællesbo ved ægtepagt.
I andre tilfælde må  

 bestemmelserne i § 17a, stk. 1, om bl.a. overdragelse til ægtefælle,  

 anvendes.
 Reglen finder tilsvarende anvendelse ved erhvervelse af en anpart i en  

 landbrugsejendom, jfr. § 18a, stk. 1. Se pkt. 20.2.1.
17.2 Erhvervelse ved arv efter andre end ægtefællen (lovens § 17, stk. 2) Ved disse erhvervelser skal arvingen opfylde de i § 17, stk. 2, nævnte  

 betingelser.
Bestemmelsen omfatter såvel legal arv som testamentsarv,  

 hvorimod erhvervelser ved arveforskud må behandles efter reglerne i § 16  

 eller 17a.
Der er ingen begrænsninger med hensyn til, hvor mange landbrugsejendomme  

 arvingen efter erhvervelsen må være ejer eller medejer af, ligesom afstanden  

 mellem flere ejede ejendomme er uden betydning.
Det bemærkes dog, at der,  

 hvis flere ejendomme ønskes drevet sammen, og der er tale om etablering af en  

 ny samdrift, kan kræves tilladelse i henhold til § 9, stk. 3, jfr. pkt. 11.2.
 En landbrugsejendom, der af boet udlægges til een arving ved, at de øvrige  

 arvinger købes ud eller giver arveafkald, er omfattet af bestemmelserne i §  

 17, stk. 2.
 Det fremgår af stk. 3, at der i særlige tilfælde kan dispenseres fra  

 betingelserne i stk. 2. Dette kan navnlig forekomme, når ejendommen i længere  

 tid har været i slægtens eje, d.v.s. 3 generationer eller mere, og der er et  

 nært slægtsskabsforhold mellem erhververen og de hidtidige ejere, jfr. pkt.  

 18.1.
17.2.1 Arveladers ejertid Arvelader skal have haft lovlig tinglyst endelig adkomst på ejendommen i  

 en sammenhængende periode på mindst 3 år før det fyldte 67. år umiddelbart  

 før arvefaldet.
Hvis arvelader har erhvervet adkomst på ejendommen ved  

 dispensation, skal eventuelle vilkår for tilladelsen være opfyldt.
 Bestemmelsen tager sigte på at hindre omgåelsessituationer, hvor en person  

 i en fremskreden alder erhverver en landbrugsejendom med det formål, at en  

 arving kan komme i besiddelse af ejendommen uden at opfylde de almindelige  

 erhvervelsesbetingelser i lovens § 16.
 Dispensation fra denne bestemmelse kan forventes meddelt, såfremt  

 omstændighederne udelukker, at der foreligger forsøg på omgåelse.
17.2.2 Statsborgerskab Reglerne med hensyn til statsborgerskab og mulighederne for at opnå  

 dispensation er de samme som ved erhvervelse i henhold til § 16, jfr. pkt.  

 16.1.2.
17.2.3 Bopælspligt Erhververen skal inden 2 år efter erhvervelsen tage fast bopæl på  

 ejendommen eller en anden landbrugsejendom, den pågældende måtte være ejer  

 af.
Fristen regnes fra tidspunktet for arveudlægget.
 Der henvises til pkt. 16.1.4 vedrørende forståelse af begrebet »fast  

 bopæl« i landbrugslovens forstand.
 Dispensation fra bopælskravet kan forventes meddelt i overensstemmelse med  

 de under pkt. 16.1.4 angivne retningslinier.
Der kan endvidere i medfør af § 17, stk. 2, meddeles dispensation, hvis  

 erhververen på grund af uddannelse er midlertidigt forhindret i at opfylde  

 bopælspligten.
Efter omstændighederne vil ikke alene en landbrugsuddannelse,  

 men også andre uddannelser eller eksempelvis arbejde, der midlertidigt er til  

 hinder for, at erhververen opfylder bopælskravet, kunne begrunde en  

 dispensation.
Det fremgår af stk. 3, at dispensation fra bopælskravet kan gøres  

 tidsbegrænset.
Fristen til at opfylde bopælspligten kan normalt ikke udsættes  

 i mere end 15 år.
Ved behandling af ansøgning om dispensation fra bopælskravet ved  

 arveoverdragelse vil der blive lagt vægt på erhververens personlige  

 tilknytning til ejendommen, herunder hvor længe ejendommen har været i  

 slægtens eje, og på begrundelsen for ikke at opfylde bopælskravet.
Det vil  

 endvidere være af afgørende betydning, at erhververen sandsynliggør, at  

 bopælspligten vil blive opfyldt indenfor en nærmere angivet frist, f.eks.  

 fordi der på det angivne tidspunkt indtræffer væsentlige ændringer i  

 ansøgerens forhold.
Dette indebærer, at dispensation i mere end 5 år normalt  

 ikke kan forventes.
 Tilladelse til at erhverve en landbrugsejendom med dispensation fra  

 bopælspligten betinges i almindelighed af, at ejendommen eller dennes jorder  

 i dispensationsperioden bortforpagtes i overensstemmelse med landbrugslovens  

 regler.
Der vil endvidere sædvanligvis blive meddelt dispensation fra  

 bopælspligten, hvis arveladers ægtefælle fortsat ønsker at bebo ejendommen.  

 Det vil normalt være en betingelse, at arvingen tager fast bopæl på  

 ejendommen inden 5 år.
Det vil normalt være en betingelse, at arvingen, hvis  

 arveladers ægtefælle fraflytter ejendommen efter udløbet af den i § 17, stk.  

 2, nævnte 2-års frist, straks tager bopæl på ejendommen.
Hvis ejendommen ved  

 fristens udløb fortsat bebos af længstlevende, kan fristen efter ansøgning  

 forventes forlænget.
 En arving kan dog, uanset denne ikke har til hensigt at tage fast bopæl på  

 den arvede ejendom, forvente, at der meddeles tilladelse til erhvervelsen  

 betinget af, at ejendommen er genafhændet inden 2 år.
Når omstændighederne i øvrigt taler herfor, kan der i særlige tilfælde  

 dispenseres fra bopælskravet, såfremt ejendommen bortforpagtes for en  

 periode, der normalt ikke må være under 8 år, til en forpagter, der opfylder  

 betingelserne i § 11, stk. 1, eller såfremt ejendommen drives af en bestyrer,  

 der opfylder tilsvarende krav.
Reglen anvendes kun i enkeltstående tilfælde.
18 Erhvervelse ved familieoverdragelse (lovens § 17a) 18.1 Familiekredsen Bestemmelsen omhandler overdragelse af hele ejendomme i form af køb, gave  

 eller magelæg mellem ægtefæller eller personer, der er beslægtet i op- eller  

 nedstigende linie.
Adoptivforhold er omfattet af bestemmelsen.
 Dispensation fra den i § 17a nævnte familiekreds kan forventes ved  

 overdragelse i et papirløst samlivsforhold, såfremt forholdet er af  

 ægteskabslignende karakter, jfr. pkt. 15.4. Overdragelser til eller fra  

 stedbørn og plejebørn vil efter omstændighederne blive sidestillet med de i §  

 17a omhandlede familieoverdragelser.
Hvis betingelserne i § 17a i øvrigt er opfyldt, vil der kunne forventes  

 erhvervelsestilladelse ved overdragelse til nære slægtninge, f.eks. søskende,  

 søskendebørn og svigerbørn.
Det vil i givet fald være af betydning, om  

 ejendommen gennem længere tid, f.eks. 3 generationer eller mere, har været i  

 slægtens eje, ligesom der vil blive lagt vægt på ansøgerens personlige  

 tilknytning til ejendommen.
18.2 Overdragerens ejertid Det er en betingelse for erhvervelse efter lovens § 17a, at overdrageren  

 umiddelbart før overdragelsen har haft lovlig tinglyst endelig adkomst på den  

 pågældende ejendom i en sammenhængende periode på mindst 3 år før det fyldte  

 67. år.
 Såfremt overdrageren har erhvervet adkomst på den pågældende ejendom ved  

 dispensation fra landbrugslovens bestemmelser, finder de lempeligere regler  

 først anvendelse, når eventuelle vilkår for erhvervelsen har været opfyldt i  

 mindst 3 år.
 Bestemmelsen tager sigte på at hindre erhvervelse efter de almindelige  

 regler i § 16, alene med det formål at videreoverdrage ejendommen efter de  

 lempeligere regler om familiehandler.
Dispensation fra reglen vil normalt kun kunne gives, hvis overdrageren har  

 erhvervet ejendommen i en relativt ung alder, og ejendommens  

 videreoverdragelse klart skyldes uforudseelige ekstraordinære forhold.
Har  

 overdrageren været ejer af ejendommen gennem en længere årrække uden at  

 opfylde kravet om 3 års ejerskab før det fyldte 67. år, vil der efter  

 omstændighederne kunne meddeles dispensation.
Der kan endvidere påregnes  

 dispensation, hvor andre særlige forhold foreligger.
Det gælder bl.a.  

 tilfælde, hvor den forudgående erhvervelse er sket ved arv eller  

 familieoverdragelse, og ejendommen overdrages til en datter eller søn af en  

 person, der hensidder i uskiftet bo, og hvor betingelserne kun opfyldes, hvis  

 også den afdødes ægtefælle ejertid medregnes.
18.3 Alder Erhververen skal ved erhvervelsen være fyldt 18 år.
 Dispensation fra denne bestemmelse kan ikke forventes.
18.4 Antal ejendomme Erhververen, dennes ægtefælle og børn under 18 år må efter erhvervelsen  

 ikke være ejer eller medejer af mere end 2 landbrugsejendomme, herunder  

 jordbrugsbedrifter i udlandet.
 Der henvises til pkt. 20.3 vedrørende begrebet »medejer« samt  

 til pkt. 16.2.1 vedrørende opgørelse af antallet af ejede eller medejede  

 landbrugsejendomme.
Der er ikke som ved erhvervelse efter lovens § 16 begrænsninger med hensyn  

 til arealet af de 2 ejendomme, ligesom vejafstanden mellem dem er uden  

 betydning.
Hvis ejendomme med mere end 5 km vejafstand ønskes drevet sammen,  

 og der er tale om etablering af en ny samdrift, kræves der tilladelse efter  

 lovens § 9, stk. 3, jfr. pkt. 11.2.
Dispensation fra reglen om maksimalt ejer- eller medejerskab af 2  

 landbrugsejendomme kan kun gives i særlige tilfælde.
Som eksempel på  

 omstændigheder, der kan tages i betragtning, kan anføres, at erhvervelsen  

 vedrører en ejendom, der i længere tid har været i slægtens besiddelse, at  

 erhververen har en særlig personlig tilknytning til den pågældende ejendom,  

 eller at der indgår et betydeligt gavemoment i overdragelsen.
Der vil  

 endvidere blive lagt vægt på ansøgerens tilknytning til de i forvejen ejede  

 ejendomme.
Dispensationen vil i øvrigt kunne forventes meddelt efter samme  

 retningslinier som anført under pkt. 16.3.
18.5 Statsborgerskab Reglerne med hensyn til statsborgerskab og mulighederne for at dispensere  

 er de samme som ved erhvervelse i henhold til § 16, jfr. pkt. 16.1.2.
18.6 Bopælspligt Erhververen skal inden 2 år efter erhvervelsen tage fast bopæl på  

 ejendommen eller en anden landbrugsejendom, den pågældende måtte være ejer  

 af.
 Der henvises til pkt. 16.1.4 vedrørende forståelsen af begrebet »fast  

 bopæl« i landbrugslovens forstand.
 Dispensation i medfør af § 17a, stk. 2, fra kravet om fast bopæl kan kun  

 forventes i særlige tilfælde og navnlig, hvis der er tale om en ejendom, der  

 har været i slægtens eje i længere tid, f. eks. 3 generationer eller mere.  

 Det fremgår, at der kan dispenseres fra bopælspligten som angivet i lovens §  

 17, stk. 3. Se pkt. 17.2.3.
Som eksempel på andre forhold, der kan begrunde en dispensation, kan  

 nævnes overdragelse fra forældre til børn, hvor forældrene ønsker at bevare  

 bopæl på ejendommen.
Hvis overdragerne har nået en alder, hvor det vil være  

 naturligt at nedtrappe erhvervsaktiviteten, vil erhververen kunne forvente op  

 til 5 års frist til at opfylde bopælskravet.
Det vil være en betingelse, at  

 erhververen straks tager fast bopæl på ejendommen, såfremt forældrene  

 fraflytter denne senere end 2 år efter erhvervelsen.
Efter omstændighederne  

 vil 5 årsfristen kunne forventes forlænget, hvis forældrene fortsat beboer  

 ejendommen.
 Om mulighederne for i andre tilfælde at få udsat fristen til at opfylde  

 bopælspligten henvises til pkt. 16.1.4.
19 Familieejendomme m.v. (lovens § 17b) De i lovens § 17b omhandlede landbrugsejendomme, d.v.s. ejendomme, der i  

 tingbogen er noteret enten som »frikøbt« i henhold til 1949-loven  

 eller som »familieejendom« i medfør af 1967-loven, kan overdrages  

 inden for familien uden hensyn til antallet af ejendomme, erhververen efter  

 erhvervelsen vil være ejer eller medejer af.
 Familien omfatter i denne sammenhæng den i 1967-lovens § 17, stk. 2,  

 definerede kreds af slægtninge, d.v.s. ægtefælle eller beslægtede eller  

 besvogrede i op- eller nedstigende linie eller i sidelinier så nær som  

 søskende og disses børn.
Hvis ejendommen afhændes til personer, der ikke er omfattet af den nævnte  

 familiekreds, slettes noteringen af tinglysningsdommeren.
Det samme er  

 tilfældet, hvis ejendommens jordtilliggende forøges, jfr. § 17b, stk. 2.
 Noteringen skal endvidere slettes, hvis Matrikeldirektoratet stiller krav  

 herom i forbindelse med approbation af en jordomlægning, hvor ejendommens  

 areal forøges.
20 Erhvervelse af anparter (lovens § 18a) 20.1 Baggrund Lovens anpartsregler er på visse punkter væsentligt ændret ved  

 lovændringen i 1986. Kredsen af anpartshavere er således i hovedsagen  

 begrænset til personer, der som arvinger eller nærtbeslægtede har en særlig  

 relation enten indbyrdes eller til den hidtidige ejer.
 Samtidig er reglerne redaktionelt blevet samlet i § 18a.
Ved begrænsningen af personkredsen har det været hensigten at hindre de  

 situationer, hvor hensynet til bevarelsen af det individuelle selveje  

 undermineres af medejerskab, der ikke har nogen landbrugsmæssig begrundelse  

 eller en særlig personlig baggrund.
De tidligere anpartsregler har kunnet  

 føre til komplicerede juridiske konstruktioner og har kunnet benyttes på en  

 måde, der strider mod sigtet med lovens øvrige restriktioner.
 I tilfælde, hvor anpartseje er begrundet i ejernes fællesinteresse i  

 driften af en ejendom (såkaldte »andelsbrug«), gælder de anførte  

 argumenter mod anpartserhvervelser ikke, og et særligt tilpasset regelsæt  

 herom er indføjet i § 18a, stk. 2, jfr. nedenfor pkt. 20.2.3. Der henvises  

 også til de særlige selskabsregler for andelsbrug i lovens § 21, nr. 3, jfr.  

 nedenfor pkt. 21.4.
20.2 Erhvervelsesbetingelser 20.2.1 Erhvervelse ved overtagelse til hensidden i uskiftet bo, deling af  

 fællesbo eller ved arv efter ægtefælle (lovens § 18a, stk. 1, 1. pkt.) Anpart kan erhverves uden betingelser efter samme retningslinier som ved  

 overtagelse af en hel ejendom i de nævnte situationer, jfr. lovens § 17, stk.  

 1, se ovenfor pkt. 17.1.
20.2.2 Erhvervelse ved arv efter andre end ægtefællen og overdragelse i  

 visse slægtskabsforhold (lovens § 18a, stk. 1, nr. 1-3) I henhold til § 18a, stk. 1, nr. 1, kan erhvervelse ske i følgende  

 situationer:
- erhvervelse ved arv, bortset fra arv efter ægtefælle, - erhvervelse ved overdragelse i levende live fra erhververens ægtefælle, - erhvervelse ved overdragelse i levende live fra erhververens beslægtede  

 i ret op- eller nedstigende linie, - erhvervelse ved overdragelse i levende live fra erhververens søster  

 eller bror, eller - samtlige øvrige anpartsejere er enten erhververens søskende eller  

 beslægtede i ret op- eller nedstigende linie eller erhververens ægtefælle.
Tilfælde, hvor en anpartshaver erhverver alle øvrige anparter i en ejendom  

 og derved bliver eneejer, kan dog, uanset erhververens forhold til de øvrige  

 anpartshavere, sidestilles med erhvervelse af en hel ejendom, og behandles i  

 overensstemmelse med reglerne herfor.
Se dog pkt. 20.4.2.
I henhold til § 18a, stk. 1, nr. 2, er det en betingelse for  

 anpartserhvervelsen, at enten erhververen selv eller mindst een af de øvrige  

 anpartshavere er ejer af en anpart på 1/5 eller derover i ejendommen, jfr.  

 nedenfor pkt. 20.3, og opfylder erhvervelsesbetingelserne i henhold til §§  

 16, 17 eller 17a.
De erhvervelsesbetingelser, der således skal opfyldes af  

 mindst een anpartshaver (den såkaldte »ankermand«), skal svare til  

 de omstændigheder, hvorunder den pågældende har erhvervet ejendommen eller  

 sin anpart i denne.
Er ejendommen eller anparten f. eks. arvet af  

 ankermanden, skal denne opfylde den nugældende lovs betingelser for  

 arveerhvervelse af en hel ejendom, d.v.s. lovens § 17, stk. 1 eller 2, uanset  

 tidspunktet for arveoverdragelsen.
En person, der har erhvervet sin anpart i  

 henhold til reglerne om andelsbrug i § 18a, stk. 2, jfr. pkt. 20.2.3, kan  

 derimod ikke være ankermand.
 I henhold til lovens § 18a, stk. 1, nr. 3, er det en betingelse for  

 erhvervelse af en anpart, at erhververen ikke efter erhvervelsen er ejer  

 eller medejer af mere end 2 landbrugsejendomme, herunder jordbrugsbedrifter i  

 udlandet.
En anpart kan erhverves i henhold til § 18a, stk. 1, uden hensyn til de  

 særlige regler for erhvervelse af ejendom nr. 2 i lovens § 16, stk. 4, og §  

 18, stk. 6, jfr. pkt. 16.2, selv om erhververen bliver ejer/medejer af 2  

 ejendomme.
Dette gælder dog ikke, hvis anpartserhvervelsen forudsætter, at  

 erhververen i henhold til § 18a, stk. 1, nr. 2, selv opfylder betingelserne i  

 § 16 (d.v.s. skal være »ankermand«, jfr. ovenfor).
 Med hensyn til begrebet »medejer« henvises til pkt. 20.3.
 Med hensyn til beregningen af antallet af ejendomme henvises til pkt.  

 16.1.3.
20.2.3 Andelsbrug (lovens § 18a, stk. 2) Personer, der ikke opfylder de i § 18a, stk. 1, anførte betingelser om  

 slægtskab m.v., kan erhverve anpart i en landbrugsejendom, hvis hensigten er  

 at drive ejendommen i fællesskab med samtlige øvrige ejere, således at de i §  

 18a, stk. 2, anførte betingelser opfyldes.
I henhold til lovens § 21, nr. 3,  

 er der tilsvarende mulighed for et selskab for at få tilladelse til at  

 erhverve en ejendom, hvis selskabets deltagere opfylder betingelserne i §  

 18a, stk. 2, jfr. nærmere nedenfor pkt. 22.4.
Der stilles ikke noget krav med hensyn til anpartshavernes antal.
En  

 ejendom, der ejes af en enkelt person, kan frit overgå til at blive  

 andelsbrug ved ejerens salg af anparter, og antallet af anpartshavere kan  

 variere, ligesom personkredsen frit kan udskiftes, blot betingelserne i stk.  

 2 til enhver tid er opfyldt.
 Anpartshavernes arvinger, ægtefæller eller nærtbeslægtede kan ikke i  

 henhold til § 18a, stk. 1, indtræde som anpartshavere i andelsbruget, men  

 skal opfylde betingelserne i stk. 2. Dette følger af kravene i § 18a, stk. 1,  

 nr. 2, til den såkaldte »ankermand«, jfr. pkt. 20.2.2. En ægtefælle  

 kan dog i henhold til stk. 1, 1. pkt., overtage en anpart i et andelsbrug i  

 forbindelse med deling af fællesbo m.v.
 Med hensyn til kravene i § 18a, stk. 2, nr. 1, om alder, statsborgerskab  

 og ejerskab/medejerskab af anden landbrugsejendom henvises til de tilsvarende  

 regler i § 16, jfr. nærmere pkt. 16.1.1-3.
Kravet i stk. 2, nr. 2, om, at hver enkelt anpartshaver skal deltage i  

 driften af ejendommen, er nærmere omhandlet i § 4, stk. 3, i  

 Landbrugsministeriets bekendtgørelse nr. 131 af 19. marts 1987 om  

 uddannelseskrav m.v. i henhold til lov om landbrugsejendomme.
Det fremgår  

 heraf, at ejendommen i videst muligt omfang skal drives af anpartshaverne  

 personligt.
Ingen del af jorderne må således bortforpagtes.
Derimod kan der  

 benyttes fremmed arbejdskraft i det omfang, bedriftens størrelse forudsætter  

 større arbejdsindsats end den, der kan ydes ved anpartshavernes  

 heltidsbeskæftigelse.
Overflødige driftsbygninger kan bortlejes.
Kravet til  

 anpartshavernes aktive indsats gælder uden hensyn til anparternes størrelse.  

 Kravet om aktiv drift er ikke til hinder for, at en anpartshaver som led i en  

 arbejdsdeling hovedsagelig bidrager med arbejde, der ligger uden for  

 landbrugsdrift i snæver forstand, såsom regnskabsføring, vedligeholdelse af  

 bygninger og maskiner m.v.
Arbejde uden for bedriften er kun tilladt, hvis  

 det under hensyn til dennes beskedne størrelse er foreneligt med opfyldelse  

 af kravet om aktiv deltagelse i driften.
Mindst 2/3 af anpartshaverne skal i henhold til § 18a, stk. 2, nr. 3,  

 opfylde uddannelseskravene i henhold til § 16, stk. 1, nr. 6, eller - hvis  

 ejendommens areal ikke overstiger 30 ha - i henhold til § 16, stk. 2, nr. 2.  

 Det lempede uddannelseskrav gælder således også en ejendom, der i henhold til  

 § 16, stk. 3, i sin helhed ville kunne erhverves uden landbrugsuddannelse.  

 Ved beregningen af de 2/3 er det personernes antal, der tælles.
Anparternes  

 størrelse har ingen betydning.
Hver anpartshaver skal inden 6 måneder efter erhvervelsen tage fast bopæl  

 på ejendommen eller såfremt antallet af boliger på ejendommen ikke gør dette  

 muligt - højst 3 km fra ejendommen, jfr. § 18a, stk. 2, nr. 4. I det omfang  

 beboelsesbygningerne består af selvstændige boliger af rimelig størrelse,  

 jfr. nærmere retningslinierne ovenfor i pkt. 7.2, skal denne mulighed i  

 videst muligt omfang udnyttes af anpartshaverne.
Anpartserhvervelse medfører  

 ikke nogen ret til at opføre flere beboelsesbygninger eller til at udvide  

 bygningerne til en størrelse eller karakter, der kan forringe ejendommens  

 langsigtede jordbrugsmæssige udnyttelsesmuligheder, jfr. pkt. 7.3, ligesom  

 der heller ikke kan gives pålæg om opførelse af flere beboelser fra  

 jordlovsmyndighedernes side.
 Den maksimale afstand på 3 km beregnes i overensstemmelse med § 9, stk. 1,  

 nr. 1, ad den nærmeste vej mellem bopælen og landbrugsejendommens bygninger,  

 jfr. nærmere pkt. 11.2.
20.3 Særligt om medejerskab og om anparter på mindre end 1/5 (lovens §  

 18a, stk. 3) Det fremgår af lovens § 18a, stk. 3, at hvis en person, dennes ægtefælle  

 eller børn under 18 år ejer en anpart på 1/5 eller derover af en  

 landbrugsejendom eller 1/5 eller derover af kapitalen i et selskab m.v., der  

 ejer en landbrugsejendom, anses vedkommende for at være medejer af  

 ejendommen.
 En person, der er medejer af en landbrugsejendom, er i de fleste  

 sammenhænge sidestillet med en ejer, jfr. henvisningerne til »ejer eller  

 medejer« i erhvervelsesreglerne.
 Anderledes stiller det sig imidlertid, når der er tale om anparter, der er  

 mindre end 1/5. Sådanne anparter medregnes f. eks. ikke ved opgørelsen af,  

 hvor mange ejendomme den pågældende er ejer eller medejer af, ligesom  

 afstanden til eventuel anden ejendom er uden betydning.
 Tidligere regler om, at en person kun måtte eje anpart i højst 2  

 landbrugsejendomme, og at antallet af anpartshavere i en landbrugsejendom  

 ikke måtte overstige 5, er ophævet ved lovændringen i 1986.
20.4 Dispensation fra anpartsreglerne (lovens § 18, stk. 4) 20.4.1 Dispensation fra § 18a, stk. 1 Dispensation i henhold til § 18a, stk. 4, fra kravene i stk. 1 vil bl.a.  

 kunne komme på tale i sager om overdragelse af anparter erhvervet under den  

 tidligere lovgivning.
Det må her være det overordnede hensyn, at der ved  

 fremtidige overdragelser så vidt muligt sker en reduktion af antallet af  

 anpartshavere i den omhandlede ejendom.
Dispensation fra personkredsen i stk. 1, nr. 1, vil således kunne komme på  

 tale ved overdragelse af anparter erhvervet efter de tidligere regler.
Der  

 vil her bl.a. blive lagt vægt på erhververens hensigt med erhvervelsen, jfr.  

 eksempelvis lovens § 18, stk. 5, nr. 1. Det må endvidere normalt sikres, at  

 de krav, loven stiller i forbindelse med erhvervelse af en landbrugsejendom  

 (bopæl, uddannelse, o.s.v.), opfyldes af en person, der ejer en større del af  

 ejendommen, om muligt mindst halvdelen.
 Med hensyn til mulighederne for ved dispensation at sidestille et  

 papirløst samlivsforhold med ægteskabeligt forhold henvises til pkt. 15.4.
To personer, der ikke opfylder betingelserne i § 18 a, stk. 1, nr. 1, om  

 arv, slægtskab m.v., kan herudover få tilladelse til i anparter at erhverve  

 en landbrugsejendom, hvis areal og grundværdi ligger under grænserne i § 16,  

 stk. 3, hvis de hver for sig opfylder betingelserne for at erhverve  

 ejendommen, og hvis begge opfylder bopælspligten.
Det vil normalt blive  

 stillet som betingelse for tilladelsen, at en anpartshaver, der senere  

 fraflytter ejendommen, skal afhænde sin anpart enten til den anden  

 anpartshaver eller til en person, der opfylder lovens betingelser for en  

 sådan anpartserhvervelse, eller kan få tilladelse hertil, jfr.  

 retningslinierne ovenfor og pkt. 20.4.2.
I visse situationer vil der kunne gives dispensation til  

 anpartserhvervelse, hvis erhvervelsen alligevel vil kunne ske lovligt ved, at  

 de interesserede foretager to handler og derved blot pådrages en fordyrelse  

 af overtagelsen.
Dette kan f. eks. være tilfældet, hvor et ægtepar ønsker at  

 overtage en ejendom efter § 16 sammen med et barn og dettes ægtefælle.
Hvis  

 lovlig overtagelse forudsætter mere end to handler, vil der på grund af  

 omgåelsesrisikoen normalt ikke blive givet dispensation.
I det omfang, der i henhold til § 17, stk. 3, eller § 17a, stk. 2, kan  

 dispenseres fra hovedreglerne om arv eller familieerhvervelse af en hel  

 landbrugsejendom, jfr. pkt. 17 og 18, vil der kunne forventes tilladelse i  

 henhold til § 18a, stk. 4, til fravigelse af reglerne for anpartserhvervelse.  

 Der vil kunne dispenseres fra kravet i § 18a, stk. 1, nr. 2, om, at en af  

 anpartshaverne skal opfylde kravene i den nugældende lovs §§ 16, 17 eller  

 17a, såfremt dennes erhvervelse var lovlig efter de på  

 erhvervelsestidspunktet gældende regler.
Er der tale om anpartshavere, der i  

 øvrigt opfylder kravene i § 18a, stk. 1, men som på grund af deres antal  

 eller andre specielle forhold ikke eller kun med væsentlige vanskeligheder  

 kan opfylde kravet i stk. 1, nr. 2, om, at den, der opfylder kravene i §§ 16,  

 17 eller 17a, skal eje mindst 1/5 af ejendommen, vil der kunne dispenseres  

 fra denne anparts størrelse, eventuelt midlertidigt.
 Dispensation fra kravet i § 18a, stk. 1, nr. 3, om at erhververen efter  

 erhvervelsen ikke må være ejer eller medejer af mere end 2  

 landbrugsejendomme, kan forventes meddelt, når der er tale om arv af en  

 anpart.
 20.4.2 Dispensation fra § 18a, stk. 2.
Dispensation fra bestemmelserne om andelsbrug kan kun forventes meddelt i  

 tilfælde, hvor en fravigelse af reglerne ikke vil forringe mulighederne for  

 fælles drift i overensstemmelse med hensigterne bag andelsbrug.
Der kan  

 således ikke forventes dispensation fra kravet om aktiv deltagelse i driften,  

 navnlig hvis ansøgningen begrundes i et ønske om at inddrage andre  

 (forpagter, lønnet arbejdskraft eller lignende) i stedet for en anpartshaver.
 Dispensation fra uddannelseskravet i § 18a, stk. 2, nr. 3, kan normalt kun  

 forventes, hvis en anpartshaver har en uddannelse, der enten kan sidestilles  

 med et af de almindelige uddannelseskrav, jfr. nærmere pkt. 16.1.6, eller en  

 uddannelse, som under hensyn til driften på det pågældende andelsbrug må  

 anses for velegnet til at træde i stedet for de almindelige  

 uddannelsesbetingelser.
Dispensation fra 3 km-grænsen i § 18a, stk. 2, nr. 4, vil kunne ske i  

 tilfælde, hvor det kan sandsynliggøres, at der ikke findes ledig, egnet  

 beboelse inden for lovens afstand.
En sådan dispensation vil normalt være  

 tidsbegrænset.
Afstandsgrænsen kan også tænkes fraveget i tilfælde, hvor  

 ansøgeren i forvejen bor lidt mere end 3 km fra bygningerne, men under  

 forudsætning af, at beboelsesmulighederne på bedriften er fuldt udnyttet af  

 andre anpartshavere.
Da et andelsbrug normalt vil skulle danne grundlag for flere familiers  

 livsførelse, vil der ofte være et særligt behov for en fravigelse af visse af  

 landbrugslovens bestemmelser.
Dette vil typisk gælde regler om antal  

 ejendomme og parceller samt ha-grænserne ved samdrift og sammenlægning.  

 Endvidere vil bl.a. en fravigelse af reglerne for stuehuse kunne komme på  

 tale.
Sådanne dispensationer skal imidlertid gives med hjemmel i lovens  

 driftsregler og ikke § 18a, stk. 4. I henhold til § 18a, stk. 4, vil der  

 kunne gives tilladelse til, at andelsbruget (men ikke enkelte deltagere)  

 erhverver anden landbrugsejendom til inddragelse i bedriften.
Det er  

 hensigten at administrere de dispensationsbestemmelser, der kan komme på tale  

 i denne sammenhæng, således at der ikke lægges unødige bånd på driften af  

 andelsbrug.
De omhandlede dispensationer vil normalt blive betinget af, at  

 antallet af deltagere i andelsbruget ikke væsentligt nedsættes.
I så fald vil  

 dispensationerne kunne tilbagekaldes helt eller delvis.
I særlige tilfælde kan forbudet i § 18a, stk. 2, nr. 1, jfr. § 16, stk. 1,  

 nr. 3, mod, at en deltager i et andelsbrug er ejer eller medejer af en anden  

 landbrugsejendom, fraviges.
Dette kan således ske, hvor en anpartshaver har  

 arvet en ejendom helt eller delvis.
Tilladelse hertil vil eventuelt være  

 tidsbegrænset.
 Hvis et andelsbrug opløses, således at en af deltagerne overtager de  

 øvriges anparter, foreligger der en anpartserhvervelse, som kræver  

 dispensation, medmindre handelen kan gennemføres i henhold til § 18a, stk. 1.
21 Selskaber, sammenslutninger, institutioner m. m. (lovens §§ 20-22) 21.1 Lovgrundlaget Ifølge landbrugslovens § 20, stk. 1, kan et selskab, en forening eller  

 anden sammenslutning eller fællesskab, en offentlig eller privat institution,  

 en stiftelse, et legat eller en udenlandsk offentlig myndighed kun med  

 landbrugsministerens tilladelse erhverve adkomst på en landbrugsejendom i  

 landzone, herunder part i eller del af en sådan.
Tilladelse til folkekirkens  

 erhvervelse af landbrugsejendomme meddeles af kirkeministeren, jfr. § 21,  

 stk. 2.
Landbrugslovens § 21 angiver, i hvilke situationer der kan meddeles  

 tilladelse.
Den gældende praksis på området er meget restriktiv.
21.2 Offentlige myndigheders erhvervelse af landbrugsjord Af lovens § 20 fremgår modsætningsvis, at danske myndigheders erhvervelse  

 af landbrugsejendomme eller anparter i sådanne ikke forudsætter  

 erhvervelsestilladelse.
 Tilladelse til udstykning kræves derimod på sædvanlig vis, jfr. pkt.  

 6.1.4.
 Det bemærkes, at der ved lovændringen i 1978 blev indført hjemmel til, at  

 landbrugsministeren efter forhandling med miljøministeren og vedkommende  

 fagminister kan fastsætte vejledende retningslinier for offentlige  

 myndigheders erhvervelse af landbrugsjord.
 Hjemlen, der blev indført på baggrund af de foregående års store  

 arealforbrug til byformål m.v., er hidtil ikke udnyttet.
21.3 Folkekirkens erhvervelse af landbrugsjord Af Kirkeministeriets cirkulære nr. 13 af 15. januar 1968 om præstegårdenes  

 opretholdelse som selvstændige brug m.v. fremgår det, at den i lovens § 20,  

 stk. 2, hjemlede dispensationsadgang ikke tilsigter at åbne mulighed for en  

 forøgelse af folkekirkens samlede jordbesiddelser, men alene at søge disse  

 besiddelser samlet på færre landbrugsejendomme af en sådan størrelse og  

 beskaffenhed, der muliggør, at de også på længere sigt vil kunne opretholdes  

 som selvstændigt drevne og rentable landbrugsbedrifter.
 Der henvises i øvrigt til nævnte cirkulæres nærmeres bestemmelser bl.a. om  

 afvikling af folkekirkens jordbesiddelser og om adgangen til supplering af  

 præstegårdsbrug.
21.4 Institutionsloven Den særlige lov om selskabers, sammenslutningers og institutioners  

 landbrugsjord - lov nr. 127 af 16. april 1957 - blev ophævet allerede ved lov  

 nr. 114 af 4. april 1967 om landbrugsejendomme, men bestemmelsen i  

 institutionslovens § 3, jfr. § 7, gælder stadig for så vidt angår  

 landbrugsejendomme, der er erhvervet før 1967-lovens ikrafttræden, d.v.s. før  

 den 21. april 1967, jfr landbrugslovens § 35, stk. 6. Dette indebærer, at der  

 fortsat kan stilles krav om genafhændelse af landbrugsarealer, der er  

 erhvervet i forbindelse med afgivelse af erklæring i henhold til § 1, stk. 3,  

 jfr. § 2, stk. 1, i nævnte lov, hvis det viser sig, at arealet ikke inden en  

 efter omstændighederne rimelig frist er taget i brug til et af de i lovens §  

 1, stk. 3, angivne formål eller ikke længere udnyttes til et af disse formål.
22 Mulighederne for, at selskaber m.m. kan få tilladelse til at erhverve  

 landbrugsjord 22.1 Generelle retningslinier Ifølge lovens § 21 kan der kun meddeles tilladelse til, at selskaber m.m.  

 erhverver landbrugsejendomme eller landbrugsjord til jordbrugsmæssig  

 anvendelse, såfremt erhvervelsen sker med henblik på jordens udnyttelse til  

 forsøgs-, forsknings- eller forædlingsvirksomhed, når erhvervelsen sker med  

 henblik på fælles drift af en sammenslutning, der er godkendt af  

 landbrugsministeren i overensstemmelse med regler fastsat i henhold til lov  

 om støtte til forbedring af strukturen og effektiviteten i jordbruget, når  

 erhververen er et selskab, hvis deltagere opfylder betingelserne i lovens §  

 18a, stk. 2, eller såfremt særlige forhold i øvrigt taler derfor.
Tilladelse til selskaber og lignendes erhvervelse af landbrugsejendomme og  

 dele deraf til ikke-jordbrugsmæssige formål vil kun kunne forventes meddelt,  

 såfremt særlige forhold i øvrigt taler derfor, og det godtgøres, at der er et  

 væsentligt behov for inddragelse af landbrugsarealer til det pågældende  

 formål.
Det vil i givet fald være en forudsætning, at formålet ikke strider  

 imod de jordbrugsmæssige interesser, og at den tilsigtede anvendelse er i  

 overensstemmelse med godkendt planlægning.
Ved afgørelsen af, hvorvidt der er  

 behov for anvendelse af en landbrugsejendom til ikke-jordbrugsmæssige formål,  

 vil der på baggrund af formålsbestemmelserne i lovens § 1 blive lagt vægt på,  

 at de bedst egnede landbrugsjorder i størst mulig udstrækning bevares som  

 landbrugsjord, og at forbruget af landbrugsjord ikke bliver større end  

 nødvendigt.
Se pkt. 6.1.1.
 En erhvervelsestilladelse vil ofte blive betinget af frastykning af  

 arealer, der ikke skønnes nødvendige for det angivne formål samt tinglysning  

 af deklaration om, at ejendommen skal genafhændes, såfremt den ikke længere  

 anvendes til formålet.
Der vil ofte i forbindelse med en tilladelse blive fastsat vilkår, der  

 tager sigte på at sikre jordlovsmyndighederne en vis indsigt med ejendommens  

 anvendelse eller drift.
Hvis vilkår, der er knyttet til en tilladelse,  

 tilsidesættes, vil der kunne meddeles selskabet påbud om at genafhænde  

 ejendommen, og der vil kunne pålægges selskabet som sådan bødeansvar, jfr. §§  

 27 og 33, se pkt. 24.6 og 25.6.
22.2 Erhvervelse med henblik på anvendelse til forsøgs-, forsknings- eller  

 forædlingsvirksomhed (lovens § 21, nr. 1) Tilladelse til, at selskaber erhverver landbrugsejendomme til forsøgs-,  

 forsknings- og forædlingsformål meddeles kun efter en nøje vurdering af  

 behovet i det enkelte tilfælde.
Der kan navnlig være tale om forsøgs- og  

 forædlingsvirksomhed inden for jordbruget.
Hvis tilladelsen gives, vil den  

 ofte være tidsbegrænset og i øvrigt bl. a. betinget af, at ejendommen  

 genafhændes, såfremt virksomheden ophører.
Det vil endvidere være en  

 betingelse, at forsøgs- og forskningsvirksomheden forudsætter, at der  

 disponeres over landbrugsjord, og at der sikres jordlovsmyndighederne et vist  

 indseende med virksomheden på ejendommen.
22.3 Erhvervelse med henblik på fællesdrift (lovens § 21, nr. 2) I sådanne tilfælde, hvor erhvervelsen sker med henblik på fællesdrift af  

 en sammenslutning, der er godkendt af landbrugsministeren i overensstemmelse  

 med regler fastsat i henhold til lov om støtte til forbedring af strukturen  

 og effektiviteten i jordbruget, vil erhvervelsestilladelse normalt blive  

 givet, hvis særlige forhold ikke taler imod vedkommende arealers anvendelse  

 til formålet.
Der henvises i øvrigt til landbrugslovens § 10 om fællesdrift,  

 jfr. pkt. 11.7.
22.4 Erhvervelse med henblik på etablering af andelsbrug (lovens § 21, nr.  

 3) Der er ved lovændringen i 1986 indføjet hjemmel til at meddele tilladelse  

 til, at et selskab el. lign. erhverver adkomst på en landbrugsejendom, når  

 der er tale om et såkaldt andelsbrug.
Bestemmelsen i lovens § 21, nr. 3,  

 knytter sig til den i § 18a, stk. 2, hjemlede adgang til, at flere personer i  

 forening kan erhverve en landbrugsejendom med det formål at drive den sammen.
 Tilladelse til, at et selskab erhverver adkomst på en landbrugsejendom,  

 vil således kunne forventes meddelt, såfremt nedennævnte betingelser er  

 opfyldt:
 1. Deltagerne skal ved selskabets etablering og  

 udstedelse af aktier/andelsbeviser samt ved senere omsætning heraf afgive  

 erklæring til Jordbrugsdirektoratet om opfyldelse af de i § 18a, stk. 2,  

 nævnte betingelser (jfr. pkt. 20.2.3 og 20.4.2).
2. Selskabets vedtægter og eventuelle senere ændringer  

 skal godkendes af Jordbrugsdirektoratet.
Det skal af vedtægterne fremgå, at  

 selskabets formål er at drive ejendommen som et egentligt andelsbrug, at  

 deltagerbeviserne skal være noteret på navn, og at de ikke kan overdrages  

 uden tilladelse.
På baggrund af kravet om, at deltagerne indgår i et aktivt fællesskab om  

 driften af andelsbruget, vil det normalt være en forudsætning, at selskabet  

 ikke er ejer eller medejer af anden landbrugsejendom.
Tilladelse til  

 overdragelse af deltagerbeviser kan forventes, såfremt de i § 18a, stk. 2,  

 nævnte betingelser til stadighed er opfyldt, og der også efter overdragelsen  

 er tale om et egentligt andelsbrug.
Oplysning om ændring af selskabets  

 vedtægter eller deltagerkredsen må indsendes til Jordbrugsdirektoratet inden  

 4 uger efter ændringerne.
22.5 Erhvervelse med henblik på særlige formål (lovens § 21, nr. 4) 22.5.1 Erhvervelse i forbindelse med familiegenerationsskifte I medfør af lovens § 21, nr. 4, kan der meddeles tilladelse til  

 kommanditselskabers erhvervelse af landbrugsejendomme, når erhvervelsen sker  

 som led i et familiegenerationsskifte.
Det forudsættes, at deltagerne er beslægtet med den tidligere ejer i ret  

 nedstigende linie.
Det forudsættes endvidere, at den tidligere ejer har haft  

 lovlig, tinglyst endelig adkomst på den pågældende ejendom i mindst 3 år før  

 det fyldte 67. år, jfr. dog det under pkt. 18.2 anførte.
Endelig forudsættes,  

 at deltagerne opfylder landbrugslovens betingelser om statsborgerskab, og er  

 der tale om en overdragelse i levende live, skal deltagerne også opfylde  

 betingelserne i lovens § 17a om alder og antal ejendomme.
Der vil normalt  

 ikke blive stillet krav om, at kommanditisterne tager fast bopæl på  

 ejendommen.
Tilladelse vil normalt kunne forventes meddelt, hvis følgende særlige  

 betingelser opfyldes, at selskabet består af en navngiven komplementar og et antal  

 navngivne kommanditister, at komplementaren opfylder betingelserne i landbrugslovens § 16  

 for erhvervelse af den pågældende ejendom, og at overtagelse af den  

 komplementaren tilhørende andel til en af de øvrige deltagere kræver  

 tilladelse, at komplementaren er født medlem af bestyrelsen, at den daglige ledelse forestås af komplementaren, som skal være  

 berettiget til at foretage alle de for ejendommens drift nødvendige  

 dispositioner, herunder nyanskaffelser og investeringer af normal  

 landbrugsmæssig karakter, at der til mere vidtrækkende dispositioner kræves almindeligt  

 flertal, samt at komplementaren skal stemme for dispositionen (selskabets  

 ophør, køb, salg og pantsætning af fast ejendom, gennemførelse af større  

 bygningsinvesteringer samt ændring af vedtægterne), at deltagerkredsen ikke udvides, medmindre der meddeles  

 tilladelse, og at vedtægterne og eventuelle vedtægtsændringer skal godkendes.
 Oplysning om ændring af vedtægterne eller deltagerkredsen skal indsendes  

 til Jordbrugsdirektoratet senest 4 uger efter ændringen.
22.5.2 Erhvervelse med henblik på etablering af kollektiver Ved behandlingen af ansøgning om tilladelse til et kollektivs erhvervelse  

 af en landbrugsejendom, vil det bl.a. blive påset, at landbrugslovens krav om  

 en forsvarlig erhvervsmæssig drift ikke tilsidesættes, og at der fortrinsvis  

 er tale om et produktionskollektiv og ikke om forsøg på omgåelse af de  

 hensyn, der ligger til grund for landbrugslovens erhvervelsesbestemmelser.  

 Der vil endvidere blive lagt vægt på, at den pågældende ejendom er egnet til  

 formålet, herunder at det nødvendige boligareal kan rummes inden for  

 eksisterende rammer.
 En eventuel tilladelse må forventes at blive tidsbegrænset, ligesom det må  

 forventes, at der stilles betingelse om bl.a. et maksimalt deltagerantal,  

 deltagernes bopæl på ejendommen og visse deltageres opfyldelse af  

 uddannelseskrav og krav om heltidsbeskæftigelse med jordbrugsmæssig drift på  

 ejendommen.
22.5.3 Erhvervelse med henblik på anvendelse til væksthusgartneri  

 (herunder champignongartneri) Tilladelse til aktie- og anpartsselskabers erhvervelse af  

 landbrugsejendomme med henblik på overtagelse eller etablering af  

 væksthusgartnerier af en vis størrelse, herunder champignongartnerier, vil  

 normalt kunne forventes meddelt, hvis følgende betingelser opfyldes:
1. Der skal være ansat mindst 3 heltidsbeskæftigede i  

 væksthusgartneriet.
For hver 1.000 m2 udnyttet væksthusareal vil der kunne  

 tillades et maksimalt areal på 1/2 ha samt beboelsesarealer m.v., hvortil  

 kommer reservearealer, hvis størrelse må bero på en konkret vurdering i de  

 enkelte tilfælde.
Behovet må eventuelt dokumenteres i form af en plan.
De  

 omhandlede heltidsbeskæftigede medarbejdere skal være ansat i  

 gartneribedriften ved ansøgningens indgivelse eller forudsættes ansat over et  

 vist nærmere fastsat åremål ifølge en forbedringsplan, jfr. lov nr. 198 af 9.  

 april 1986 om støtte til forbedring af strukturen og effektiviteten i  

 jordbruget.
Såfremt der ansøges om tilladelse på grundlag af en  

 forbedringsplan, skal mindst 1/3 af forbedringsplanen iværksættes i  

 forbindelse med selskabets erhvervelse af arealerne.
Ved et selskabs  

 overtagelse af et allerede etableret væksthusgartneri vil det normalt ikke  

 blive krævet, at mindre, overskydende arealer skal sælges fra.
2. En ansvarlig leder af selskabet skal i  

 overensstemmelse med landbrugslovens regler herom tage fast og varig bopæl på  

 den omhandlede jordbrugsbedrift, forestå driften som heltidsbeskæftiget samt  

 normalt opfylde det i henhold til landbrugslovens § 16, stk. 1, nr. 6,  

 fastsatte uddannelseskrav.
Lederen behøver ikke at være medejer af selskabet.
3. Selskabet må i almindelighed kun eje een  

 jordbrugsbedrift.
Kun fysiske personer kan deltage i selskabet.
Hvis lederen  

 ikke ejer mindst 1/5 af den ansvarlige kapital, skal mindst 1/5 af kapitalen  

 ejes af personer, som ejer eller forpagter en jordbrugsbedrift.
En deltager  

 må ikke være ejer eller medejer af mere end 5 jordbrugsbedrifter/-selskaber.  

 Dersom han ejer eller er medejer af 3-5 jordbrugsbedrifter/-selskaber, må det  

 samlede jordtilliggende ikke overstige 150 ha.
Deltagerne skal ved selskabets  

 etablering og udstedelse af aktie/anpartsbeviser samt ved senere omsætning  

 heraf afgive erklæring til Jordbrugsdirektoratet om opfyldelse af  

 betingelserne.
4. Selskabets vedtægter samt eventuelle senere  

 ændringer af disse skal godkendes af Jordbrugsdirektoratet.
Af vedtægterne  

 skal det fremgå, at selskabets formål er at drive virksomhed med produktion  

 af væksthusprodukter og/eller champignons.
Det skal af vedtægterne fremgå, at  

 aktierne skal være noteret på navn, at overdragelse af aktierne skal  

 godkendes af jordlovsudvalget, og at juridiske personer ikke kan erhverve  

 aktier/anparter.
Det skal endvidere fremgå, at ingen enkeltperson, der ikke  

 opfylder lovens erhvervelsesbetingelser, skal kunne udøve større stemmeret  

 end svarende til højst 25 pct. af den ansvarlige kapital.
Oplysning om  

 overdragelse af aktier eller ændring af vedtægter skal meddeles  

 Jordbrugsdirektoratet inden 4 uger.
22.5.4 Erhvervelse med henblik på anvendelse til planteskole Tilladelse til selskabers erhvervelse af landbrugsejendomme med henblik på  

 overtagelse eller etablering af visse planteskolebedrifter vil normalt kun  

 blive meddelt til virksomheder, der erhvervsmæssigt producerer og handler med  

 planteskolekulturer og dyrkningsplanter med henblik på anvendelse i haver,  

 parker, kirkegårde, skove samt til læplantning.
Ved planteskolekulturer  

 forstås træagtige planter (løvtræer, nåletræer, forstplanter) samt urteagtige  

 planter (stauder, stenbedsplanter etc.). Ved dyrkningsplanter forstås planter  

 bestemt til videre vækst og udvikling efter salg til forbruger.
 Det vil normalt være en forudsætning, at følgende betingelser opfyldes:
Der skal være ansat mindst 5 heltidsbeskæftigede personer i planteskolen.  

 For hver heltidsbeskæftiget medarbejder tillades et maksimalt nettoareal på 3  

 ha og et hertil hørende sædskifteareal på 1 ha, det vil sige ialt et  

 bruttoplanteskoleareal på 4 ha pr. heltidsbeskæftiget person.
Eventuelle  

 reservearealers størrelse må bero på konkret bedømmelse i de enkelte  

 tilfælde.
Eventuelt må behovet dokumenteres i form af en forbedringsplan.
De  

 omhandlede heltidsbeskæftigede medarbejdere skal være ansat i planteskolen  

 ved ansøgningens indgivelse eller forudsættes ansat over et vist nærmere  

 fastsat åremål ifølge en forbedringsplan.
Såfremt der ansøges om tilladelse  

 på grundlag af en forbedringsplan, skal mindst 1/3 af forbedringsplanen  

 iværksættes i forbindelse med selskabets erhvervelse af arealer.
Ved et  

 selskabs overtagelse af en allerede etableret planteskole vil det normalt  

 ikke blive krævet, at mindre, overskydende arealer skal sælges fra.
 For så vidt angår krav til en ansvarlig leder af selskabet samt øvrige  

 krav til selskabet m.v. vil der blive stillet betingelser, som anført  

 vedrørende væksthusgartnerier, jfr. pkt. 22.5.3 nr. 2-4.
 22.5.5 Erhvervelse med henblik på inddragelse til udbygning af bysamfund  

 m.v.
Hvis ejendommen eller den erhvervede jord ligger i landzone inden for  

 områder, der i henhold til planlægningslovgivningen er udlagt til bymæssige  

 formål, sommerhusbebyggelse m.v., d.v.s. ejendomme eller arealer, som i  

 endeligt vedtagne eller godkendte lokalplaner, jfr. lov om  

 kommuneplanlægning, er udlagt til fornævnte formål, kan der meddeles  

 tilladelse til erhvervelsen.
Det er en forudsætning for tilladelsen, at det  

 godtgøres, at ejendommen eller jorderne inden for et tidsrum af ca. 5 år kan  

 påregnes at overgå til ikke-jordbrugsmæssig anvendelse i overensstemmelse med  

 de godkendte planer.
Hvis det pågældende område er omfattet af rammerne for kommuneplanen og i  

 forbindelse med senere lokalplanlægning kan forventes udlagt til  

 ikke-jordbrugsmæssig anvendelse, kan der som hovedregel forventes  

 erhvervelsestilladelse.
Også i disse tilfælde er det en forudsætning, at  

 inddragelsen til anden anvendelse vil ske inden 5 år.
Er der tale om en ejendom beliggende i et større samlet landbrugsområde  

 eller om en ejendom, der er beliggende i et område med en udviklingsretning  

 for byudvidelse el. lign., der må anses for uheldig ud fra et  

 jordressourcemæssigt synspunkt, kan der ikke uden videre påregnes meddelt  

 tilladelse til erhvervelse af ejendommen, selv om den indgår i rammerne for  

 kommuneplanen.
I sådanne tilfælde vil spørgsmålet om ophævelse af  

 landbrugspligt blive afgjort efter forhandling med amtsrådet og vedkommende  

 kommunalbestyrelse.
Der henvises til pkt. 6.1.2. Tilladelsen betinges som  

 almindelig regel af, at jorden drives jordbrugsmæssigt, indtil den tages i  

 brug til formålet, samt af, at jorder, der ikke anses for nødvendige til  

 formålet, snarest genafhændes til sammenlægning med andre landbrugsejendomme  

 i overensstemmelse med landbrugslovens regler.
Det vil endvidere være en  

 betingelse, at ejendommen inden den fastsatte frist er taget i brug til  

 vedkommende formål.
22.5.6 Erhvervelse med henblik på udnyttelse af råstofforekomster Tilladelse til erhvervelse med henblik på udnyttelse af råstofforekomster  

 meddeles i almindelighed, såfremt der foreligger eller kan påregnes meddelt  

 tilladelse til råstofindvinding.
Der henvises til pkt. 8.2. Det forudsættes,  

 at det skønnes nødvendigt, at ansøgeren har adkomst til jorden i den periode,  

 råstofindvinding sker.
En erhvervelsestilladelse vil normalt være betinget af, at der tinglyses  

 en deklaration om, at jorderne skal udnyttes jordbrugsmæssigt, indtil  

 råstofindvindingen påbegyndes, og at jorderne genafhændes til sammenlægning  

 med bestående landbrug, når indvindingen er afsluttet, dog senest 1 år efter  

 indvindingstilladelsens udløb, idet det forudsættes, at  

 efterbehandlingsarbejder afsluttes i løbet af 1 år.
Tilladelsen vil eventuelt  

 blive betinget af, at arealer, der ikke skal indgå i råstofindvindingen,  

 frastykkes.
 Der henvises i øvrigt til pkt. 8.4.3 vedrørende tilladelse i medfør af  

 landbrugsloven til råstofindvinding.
 22.5.7 Erhvervelse med henblik på almene sociale eller sundhedsmæssige  

 formål, undervisningsformål, idrætsformål, rekreative formål m.v.
I tilfælde af den omhandlede art meddeles almindeligvis tilladelse til  

 erhvervelsen, såfremt det godtgøres, at der er tale om varetagelse af en  

 almindelig samfundsmæssig interesse.
Der vil imidlertid bl. a. blive lagt  

 vægt på, om det er gode landbrugsjorder, der agtes inddraget, og om der er  

 mulighed for at anvende andre jorder af ringere bonitet til det pågældende  

 formål.
 Det vil i reglen være en forudsætning, at de påtænkte aktiviteter er  

 godkendt og anbefalet af andre myndigheder samt, at ejendommens karakter og  

 størrelse gør den velegnet til formålet.
 Tilladelsen betinges bl. a. af, at ejendommen (arealet) genafhændes,  

 såfremt den ikke længere anvendes til det pågældende formål.
 Såfremt det af hensyn til sikringen af de landbrugsmæssige interesser  

 findes ønskeligt, at sagen tages op til fornyet overvejelse efter en vis  

 frist, gøres tilladelsen tidsbegrænset.
23 Fremgangsmåden ved erhvervelse af adkomst på en landbrugsejendom 23.1 Personer, der opfylder lovens erhvervelsesbetingelser For at kunne opnå tinglyst endelig adkomst på en landbrugsejendom, der  

 helt eller delvis er beliggende i landzone, skal en person, der opfylder  

 landbrugslovens erhvervelsesbetingelser, bortset fra de i lovens § 17, stk.  

 1, og § 18, stk. 1, 1. pkt., nævnte tilfælde, afgive erklæring herom.  

 Erklæringen skal afgives på et af de nedenfor nævnte skemaer, der sammen med  

 vejledning til brug ved udfyldelse af skemaer, udleveres på  

 kommunekontorerne.
Grønt skema beregnet for erhvervelse af 1. ejendom i almindelig fri handel, jfr.  

 lovens § 16, stk. 1-3, og § 18a, stk. 1. Skemaet skal i visse tilfælde være  

 vedlagt uddannelsesattest.
Hvidt skema beregnet for erhvervelse af ejendom nr. 2 i almindelig fri handel, jfr.  

 lovens § 16, stk. 4, og § 18a, stk. 1. Skemaet skal vedlægges  

 uddannelsesattest.
Blåt skema beregnet for erhvervelse ved arv, jfr. lovens § 17, stk. 2, og § 18a, stk.  

 1.
Orange skema beregnet for erhvervelse ved familiehandel, jfr. lovens § 17a og § 18a,  

 stk. 1.
Lyserødt skema beregnet for erhvervelse med henblik på etablering eller drift af  

 andelsbrug, jfr. lovens § 18a, stk. 2. Skemaet skal normalt vedlægges  

 uddannelsesattest.
Hvid uddannelsesattest Ved visse erhvervelser skal erklæringsskemaet vedlægges dokumentation for,  

 at erhververen opfylder det i henhold til landbrugslovens § 16, stk. 1, nr.  

 6, eller stk. 2, nr. 2, fastsatte uddannelseskrav.
Dokumentation skal  

 foreligge i form af en uddannelsesattest attesteret af viceformanden for  

 jordbrugskommissionen i det område, erhververen har bopæl, eller i særlige  

 tilfælde af Jordbrugsdirektoratet.
 Hvis en erhverver fremlægger bevis for en udenlandsk uddannelse, skal  

 spørgsmålet om, hvorvidt denne uddannelse kan sidestilles med de i henhold  

 til loven fastsatte uddannelseskrav, forelægges for Jordbrugsdirektoratet.
 Blanketter til uddannelsesattester udleveres ligesom de omtalte skemaer og  

 vejledningen uden vederlag på kommunekontorerne.
 Det udfyldte og af erhververen underskrevne erklæringsskema samt eventuel  

 uddannelsesattest vedlagt kopi af begge indleveres til kommunen samtidig med  

 adkomstdokumentets indlevering til påtegning om ejendomsværdi.
 Er erklæringsskema m.v. behørigt udfyldt, påfører kommunen, jfr.  

 Landbrugsministeriets cirkulære nr. 95 af 18. juli 1986 om  

 kommunalbestyrelsernes medvirken ved administrationen af landbrugsloven,  

 adkomstdokumentet påtegning om, at der er afgivet behørig erklæring om  

 opfyldelse af de i landbrugslovens § 16, § 17, stk. 2, § 17a, stk. 1, eller §  

 18a, stk. 1 eller 2, indeholdte betingelser, jfr. § 1 i Landbrugsministeriets  

 bekendtgørelse nr. 425 af 1. juli 1986 om dokumentation ved tinglysning af  

 dokumenter vedrørende landbrugsejendomme.
Som det fremgår af pkt. 15.3, kan en landbrugsejendom, der helt er  

 beliggende i byzone eller sommerhusområde, erhverves uden iagttagelse af  

 landbrugslovens erhvervelsesregler.
Adkomstdokumentet skal i så fald  

 indeholde erklæring om, at ingen del af ejendommen er beliggende i landzone,  

 og tinglysningsdommeren kan kræve dokumentation for dette.
 I de i landbrugslovens § 17, stk. 1, og § 18a, stk. 1, 1. pkt., omhandlede  

 tilfælde kan tinglysningsdommeren kræve dokumentation for ægteskabsforholdet.
23.2 Personer, der ikke opfylder lovens erhvervelsesbetingelser Såfremt en erhverver ikke opfylder de i loven fastsatte  

 erhvervelsesbetingelser, kan erhvervelsen kun ske med landbrugsministerens  

 tilladelse.
Ansøgning om tilladelse skal indsendes inden 4 uger efter  

 erhvervelsen, jfr. pkt. 30.2 vedrørende lovens § 24. Tilladelse kan søges,  

 inden bindende aftale om køb er indgået.
Ansøgning indsendes til  

 Jordbrugsdirektoratet i overensstemmelse med Landbrugsministeriets  

 bekendtgørelse nr. 426 af 1. juli 1986 om ansøgninger i henhold til  

 landbrugsloven.
 Der henvises til det i pkt. 16-20 anførte vedrørende mulighederne for at  

 opnå tilladelse til erhvervelse af en landbrugsejendom.
 23.3 Selskaber, sammenslutninger, institutioner m.v.
Bortset fra danske offentlige myndigheder kan selskaber, sammenslutninger,  

 institutioner m.m. kun erhverve adkomst på en landbrugsejendom eller part i  

 en sådan, der helt eller delvis er beliggende i landzone, hvis der meddeles  

 tilladelse til erhvervelsen.
Ansøgning om tilladelse skal indsendes inden 4  

 uger efter erhvervelsen, jfr. lovens § 24. Tilladelse kan søges, inden  

 bindende aftale er indgået.
Ansøgning sendes til Jordbrugsdirektoratet i  

 overensstemmelse med Landbrugsministeriets bekendtgørelse nr. 426 af 1. juli  

 1986 om ansøgninger i henhold til landbrugsloven.
Det bemærkes, at  

 erhvervelse af en del af en landbrugsejendom forudsætter  

 udstykningstilladelse efter lovens § 4, jfr. pkt. 6.3.5. Ansøgning herom  

 indsendes til Matrikeldirektoratet.
Behandlingen af sådanne ansøgninger  

 samordnes i fornødent omfang mellem Matrikeldirektoratet og  

 Jordbrugsdirektoratet.
 For så vidt angår folkekirkens erhvervelse af landbrugsejendomme meddeles  

 tilladelse af kirkeministeren.
 Om mulighederne for, at selskaber m.v. kan opnå tilladelse til erhvervelse  

 af landbrugsjord, henvises til det i pkt. 21-22 anførte.
24 Fællesbestemmelser om erhvervelse og forpagtning m.m. af  

 landbrugsejendomme (lovens kapitel VI) Lovens §§ 23-27 indeholder bestemmelser, der har betydning i sager om  

 landbrugsejendommes drift, herunder forpagtning, jfr. lovens kap.
I-IV, og om  

 erhvervelse af landbrugsejendomme, jfr. lovens kap.
V.
24.1 Vilkår for tilladelser (lovens § 23, stk. 1) Ifølge § 23, stk. 1, 1. pkt., kan de af jordlovsmyndighederne meddelte  

 tilladelser i henhold til landbrugsloven betinges og tidsbegrænses.  

 Bestemmelsen er ved 1986-ændringen udvidet til at omhandle samtlige  

 tilladelser efter loven, hvor den tidligere udtrykkeligt kun omhandlede  

 tilladelser efter §§ 11, 12, 18 og 20. Der er næppe tale om nogen  

 realitetsændring, jfr. almindelige forvaltningsretlige regler om  

 begunstigende forvaltningsakter.
I henhold til § 23, stk. 1, 2. pkt., er sådanne betingelser og  

 tidsbegrænsninger bindende for indehavere af rettigheder i ejendommen uanset  

 tidspunktet for rettens stiftelse, og de kan af landbrugsministeren  

 foranlediges tinglyst på ejerens bekostning.
Denne bestemmelse er indført i  

 loven ved ændringen i 1986 og tilsigter en lettelse for ansøgere, der ellers  

 skulle indhente godkendelse fra en række panthavere.
Beføjelsen for landbrugsministeren til at lade betingelser og  

 tidsbegrænsninger tinglyse med bindende virkning for panthavere m.v. vil  

 blive administreret således, at betingelser, som efter deres natur kan have  

 betydning for bevarelse af panteværdien, vil blive foranlediget tinglyst.
Det  

 vil navnlig dreje sig om betingelser, der angår benyttelse eller anden  

 rådighed over ejendommen eller dele af ejendommen.
Sådanne betingelser vil  

 dog ikke blive tinglyst, hvis de efter en konkret vurdering må anses for  

 klart uden betydning for panteværdien.
I henhold til § 23, stk. 1, vil der ofte blive krævet sikkerhedsstillelse  

 i form af bankgaranti eller lignende i tilfælde, hvor efterfølgende  

 forpligtelser (f. eks. retablering af tidligere tilstand) kan blive  

 illusoriske på grund af ejerens konkurs eller lignende.
Betingelse om  

 sikkerhedsstillelse kan stilles både af hensyn til private panthavere m.v. og  

 for at sikre offentligretlige hensyn.
24.2 Bortfald af tilladelser efter 3 år (lovens § 23, stk. 2) Efter denne bestemmelse, der er indført ved lovændringen i 1986,  

 bortfalder en tilladelse, der er meddelt i henhold til landbrugsloven, hvis  

 den ikke er udnyttet inden 3 år efter at være meddelt.
I en række sager i henhold til landbrugsloven kan der begrebsmæssigt ikke  

 forløbe nogen tid mellem tilladelsens meddelelse og dens udnyttelse.
Dette  

 gælder f. eks., når der er meddelt endelig approbation på ophævelse af  

 landbrugspligt, udstykning eller sammenlægning.
Her har 3 års-fristen ingen  

 betydning, uanset om der er sket en faktisk udnyttelse eller ej, f.eks. om en  

 byggegrund er blevet anvendt til det ved udstykningen oplyste formål.
Er der derimod alene givet tilsagn om ophævelse af landbrugspligt,  

 udstykning eller sammenlægning, eventuelt i forbindelse med en betinget  

 approbation, anses en sådan tilladelse for bortfaldet, hvis der ikke er  

 meddelt endelig approbation på udstykning, sammenlægning m.v. inden 3 år  

 efter den betingede tilladelse, medmindre det dokumenteres, at tilladelsen  

 rent faktisk er udnyttet.
Der kan således på grundlag af en betinget  

 tilladelse til jordomlægninger mellem landbrugsejendomme være sket en faktisk  

 udnyttelse af tilladelsen, inden der er meddelt endelig udstyknings- og  

 sammenlægningstilladelse.
 I sager om tilladelse til tilplantning, råstofindvinding m.v. efter § 7a,  

 stk. 4, og i sager om forpagtning og samdrift anses tilladelsen for udnyttet  

 ved tidspunktet for den faktiske anvendelse.
I erhvervelsessager indebærer reglen, at endelig tinglysning af skøde på  

 ejendommen ikke kan finde sted, hvis der er hengået mere end 3 år fra  

 tilladelsens meddelelse.
En fornyet tilladelse vil derfor være nødvendig.  

 Denne kan forventes meddelt, hvis det dokumenteres, at ejendommen faktisk er  

 taget i brug i overensstemmelse med den oprindelige tilladelse.
24.3 Ansøgningsfrist (lovens § 24) Ifølge § 24 skal tilladelse til erhvervelse eller forpagtning af en  

 landbrugsejendom søges inden 4 uger efter, at der er indgået aftale om køb  

 eller forpagtning.
Fristen regnes fra det tidspunkt, hvor der er indgået en  

 for parterne bindende aftale om ejendommens overdragelse eller forpagtning,  

 uanset om der til aftalen er knyttet betingelser.
Tilladelse til erhvervelse, henholdsvis forpagtning, skal dog ikke søges,  

 såfremt ejendommen inden fristens udløb er overgået til en anden ejer,  

 henholdsvis forpagter.
Opfylder den nye ejer/forpagter ikke lovens  

 betingelser, løber der en ny 4 ugers-frist for hans vedkommende.
Landbrugsministeren kan efter ansøgning i det enkelte tilfælde forlænge  

 fristen.
Overholdes fristen ikke, kan landbrugsministeren meddele erhververen  

 påbud om at afhænde ejendommen, respektive meddele forpagteren påbud om at  

 fratræde forpagtningen, jfr. lovens § 27, og erhververen, respektive  

 forpagteren, ifalder strafansvar, jfr. lovens § 33.
 Lovens regler er ikke til hinder for, at landbrugsministeren imødekommer  

 et for sent indgivet andragende.
24.4 Undtagelse fra den almindelige ansøgningsfrist ved erhvervelse på  

 tvangsauktion og overtagelse til brugeligt pant (lovens § 25) Ifølge § 25 skal en ejendom, der er overtaget på auktion eller til  

 brugeligt pant, inden 1 år fra overtagelsesdagen sælges til en person, der  

 opfylder erhvervelsesbetingelserne i § 16. I disse tilfælde skal 4  

 ugers-fristen i § 24 altså ikke overholdes.
Ved auktion forstås i denne  

 forbindelse alene tvangsauktion, og bestemmelsen omfatter alene erhververe,  

 der er ufyldestgjorte pant- eller udlægshavere, samt panthavere, der tager  

 den pantsatte ejendom til brugelighed.
Opfylder erhververen imidlertid ikke  

 lovens erhvervelsesbetingelser, skal han inden 1 år fra erhvervelsen, d.v.s.  

 hammerslagets dato, overdrage ejendommen til en person, der opfylder lovens  

 erhvervelsesbetingelser.
En panthaver, der har taget ejendommen til  

 brugelighed, skal inden 1 år fra indsættelsesforretningen fravige pantet  

 eller sælge ejendommen ved tvangsauktion.
 Landbrugsministeren kan dog i henhold til lovens § 25 forlænge den nævnte  

 et-årige frist eller tillade, at ejendommen afhændes til en erhverver, der  

 ikke opfylder lovens erhvervelsesbetingelser, eller at erhververen bevarer  

 sin adkomst, jfr. pkt. 16-20 og 22. Fremsættes der begrundet ønske herom, vil  

 der i almindelighed blive meddelt op til 1 års forlængelse af fristen, og  

 denne vil under særlige omstændigheder kunne forlænges yderligere.
 Ejendommen skal også i perioden indtil videreafhændelsen drives i  

 overensstemmelse med reglerne i lovens §§ 7-12.
24.5 Tinglysningskontrollen (lovens § 26) I henhold til lovens § 26, stk. 1, skal der ved anmeldelse til tinglysning  

 af et dokument om erhvervelse af adkomst på en landbrugsejendom eller af en  

 forpagtningskontrakt vedrørende en landbrugsejendom forevises tilladelse fra  

 landbrugsministeren eller fornøden dokumentation for, at erhvervelse eller  

 forpagtning kan ske uden tilladelse.
I modsat fald sætter dommeren i  

 overensstemmelse med reglerne i tinglysningsloven en frist til fremskaffelse  

 af tilladelse eller dokumentation.
Erklæring afgivet af parterne i leje- eller forpagtningskontrakt m.v. om,  

 at kontrakten er gyldig uden Landbrugsministeriets tilladelse, anses for  

 tilstrækkelig dokumentation.
En ægtefælles erhvervelse i henhold til lovens §  

 17, stk. 1, eller § 18a, stk. 1, 1. pkt., jfr. pkt. 17.1 og 20.2.1, kræver  

 ingen dokumentation.
Dog kan dommeren kræve dokumentation for  

 ægteskabsforholdet.
Ved bestemmelsen tilsigtes, at erhververen eller forpagteren, selv om  

 erhvervelsen eller forpagtningen kræver landbrugsministerens tilladelse,  

 straks har adgang til at opnå den retsbeskyttelse, som er en følge af  

 adkomstdokumentets eller forpagtningskontraktens tinglysning.
Af henvisningen  

 til tinglysningslovens bestemmelser følger, at dommeren efter anmelderens  

 begæring kan forlænge fristen, og at dokumentet indføres foreløbigt i  

 tingbogen, men atter slettes, hvis manglen ikke er fjernet inden den  

 fastsatte dato.
 Ved folkekirkens erhvervelser af landbrugsejendomme skal der efter lovens  

 § 20, stk. 2, forevises tilladelse fra kirkeministeren.
Af lovens § 26, stk. 2, fremgår, at vilkår, der er optaget i  

 landbrugsministerens tilladelse, ikke er til hinder for dokumentets lysning  

 uden frist.
Tilsidesættelse af et vilkår kan medføre de i lovens § 27, jfr. §  

 33, omhandlede følger.
 I medfør af lovens § 26, stk. 3, er der i Landbrugsministeriets  

 bekendtgørelse nr. 425 af 1. juli 1986 fastsat regler om dokumentation ved  

 tinglysning af dokumenter vedrørende landbrugsejendomme.
 Reglerne for tinglysning af forpagtningsaftaler m.v. er beskrevet i pkt.  

 12.5.2. Om fremgangsmåden ved erhvervelse af adkomst på landbrugsejendomme  

 henvises til pkt. 23.
24.6 Meddelelse af påbud (lovens § 27) Erhververen af en landbrugsejendom kan i medfør af lovens § 27 blive  

 pålagt at afhænde ejendommen inden en frist på mindst 6 måneder og højst 1  

 år, hvis vedkommende ikke opfylder lovens erhvervelsesbetingelser.
Det samme  

 gælder, hvis ansøgning om tilladelse til erhvervelse ikke indgives rettidigt,  

 jfr. lovens § 24, eller hvis en tilladelse nægtes eller bortfalder, jfr. §  

 23, stk. 2, eller de for tilladelsen stillede vilkår ikke opfyldes.
Forpagteren eller lejeren af en landbrugsejendom eller en del af en sådan  

 kan under tilsvarende omstændigheder meddeles samme frist til at fratræde  

 brugsforholdet.
Det samme gælder, hvis en panthaver, der har overtaget en  

 landbrugsejendom til brugeligt pant, ikke har søgt sig fyldestgjort inden den  

 i lovens § 25 nævnte 1 års-frist.
I praksis fastsættes der normalt en frist på 6 måneder.
Fristen vil under  

 særlige omstændigheder kunne forlænges, normalt for en kortere periode end 6  

 måneder, men uanset, om fristerne tilsammen bliver længere end 1 år.
25 Almindelige bestemmelser (lovens kapitel VII) 25.1 Kommunalbestyrelsernes opgaver efter loven (lovens § 28) Ifølge lovens § 28 skal kommunalbestyrelserne give indberetning til  

 landbrugsministeren, såfremt de får kendskab til overtrædelser af loven.  

 Dette gælder således lovens krav om fast bopæl, egen drift og jordbrug som  

 væsentligste erhverv.
Det gælder tillige begrænsningerne med hensyn til  

 afstand, areal og antal ejendomme i reglerne om samdrift og forpagtning samt  

 regler om beboelsesbygninger, dyrkningspligt og inddragelse af jorder til  

 andet formål.
 Kommunalbestyrelserne skal endvidere på begæring af landbrugsministeren,  

 anklagemyndigheden eller domstolene foretage syn og give udtalelser om  

 landbrugsejendommes bygninger og driftsforhold.
Kommunernes opgaver er fastsat ved Landbrugsministeriets cirkulære nr. 95  

 af 18. juli 1986 om kommunalbestyrelsernes medvirken ved administration af  

 landbrugsloven.
Kommunernes medvirken i sager om personers erhvervelse af  

 landbrugsejendomme er tillige omhandlet oven for i pkt. 23.1.
25.2 Oplysningspligt m.v. (lovens § 29) I lovens § 29, stk. 1, er fastsat en hjemmel til, at landbrugsministeren  

 og vedkommende politimester eller kommunalbestyrelse kan forlange at få  

 forevist dokumenter, som kan have betydning for bedømmelsen af, om der  

 foreligger overtrædelse af lovens bestemmelser.
Samtidig er i stk. 2 fastsat  

 en oplysningspligt for tinglysnings-, lignings-, vurderingsmyndighederne og  

 kommunalbestyrelserne.
25.3 Delegation og klageadgang (lovens § 30) I lovens § 30, stk. 1, kan landbrugsministeren bemyndige  

 Jordbrugsdirektoratet, Jordlovsudvalget eller jordbrugskommissionerne til at  

 udøve beføjelser, der i henhold til loven er tillagt ministeren.
Amtsrådene  

 og andre stedlige myndigheder kan bemyndiges til efter nærmere retningslinier  

 at træffe afgørelser i visse sager.
I medfør af § 30 er Jordlovsudvalget ved bekendtgørelse nr. 488 af 29.  

 august 1975 bemyndiget til som 1. instans at træffe afgørelse i sager om  

 erhvervelse af landbrugsejendomme, jfr. lovens kap.
V.
 Visse beføjelser og opgaver er i øvrigt delegeret til  

 jordbrugskommissionerne, kommunalbestyrelserne og amtsrådene/Hovedstadsrådet.  

 Der henvises til Landbrugsministeriets bekendtgørelse nr. 398 af 15. august  

 1978 om amtsrådenes behandling af ansøgninger om tilladelse til udnyttelse af  

 råstofforekomster på landbrugsejendomme, Landbrugsministeriets bekendtgørelse  

 nr. 399 af 15. august 1978 om jordbrugskommissionernes medvirken i  

 amtsrådenes behandling af sager om udnyttelse af særlige forekomster i jorden  

 på landbrugsejendomme, Landbrugsministeriets cirkulære nr. 93 af 11. juli  

 1986 om de lokale jordlovsmyndigheders opgaver i forbindelse med  

 administration af landbrugsloven, Landbrugsministeriets cirkulære nr. 95 af  

 18. juli 1986 om kommunalbestyrelsernes medvirken ved administrationen af  

 landbrugsloven og Landbrugsministeriets cirkulære nr. 208 af 4. december 1980  

 om amtsrådenes, Hovedstadsrådets og jordbrugskommissionernes behandling af  

 sager om råstofindvinding på landbrugsejendomme.
 Afgørelser truffet i henhold til delegation efter stk. 1 kan påklages til  

 landbrugsministeren, jfr. § 30, stk. 2. Denne bestemmelse omfatter ikke  

 Matrikeldirektoratets afgørelser, der træffes direkte på ministerens vegne.
En klage skal normalt rettes til den overordnede myndighed.
I tilfælde,  

 hvor klageren ikke tidligere har været inddraget i sagsbehandlingen, kan  

 klagen dog rettes til underinstansen med anmodning om genoptagelse.  

 Indsigelser mod en endelig afgørelse skal rettes til den myndighed, der har  

 truffet afgørelsen, og denne myndighed afgør selv, om der er grundlag for at  

 genoptage sagen.
Klager eller indsigelser mod en afgørelse kan i overensstemmelse med  

 almindelige forvaltningsretlige regler normalt ikke medføre, at afgørelsen  

 ændres til ugunst for en person.
Dette kan dog ske, hvis afgørelsen er  

 truffet på et forkert grundlag, og dette kan lægges den begunstigede til  

 last, eller hvis afgørelsens indhold er i strid med loven.
Klageberettiget er enhver, der må antages at have en væsentlig, individuel  

 interesse i sagens udfald.
Ud over ansøgeren vil der f. eks. kunne være tale  

 om ejere af nærliggende ejendomme, der føler sig tilsidesat ved sagens  

 behandling.
Det gælder derimod ikke foreninger m.v., hvis interesse i sagens  

 udfald er af mere almen natur.
 Klagefristen er 4 uger fra den dag, afgørelsen er meddelt klageren.  

 Overskridelse af klagefristen vil normalt medføre afvisning af klagen.
 Landbrugsministeren kan i henhold til § 30, stk. 3, fastsætte regler om,  

 at afgørelser, truffet i henhold til delegation ikke kan påklages til anden  

 administrativ myndighed.
25.4 Regler om ansøgninger (lovens § 31) I medfør af lovens § 31 er der fastsat nærmere regler om, hvilke  

 oplysninger og erklæringer, der skal foreligge ved ansøgninger om tilladelser  

 i henhold til loven.
Der henvises til Landbrugsministeriets bekendtgørelse  

 nr. 426 af 1. juli 1986 om ansøgninger i henhold til landbrugsloven.
25.5 Omgåelse af lovens bestemmelser (lovens § 32) I § 32 er fastsat, at lovens regler finder tilsvarende anvendelse på  

 aftaler, hvorved lovens bestemmelser søges omgået.
Landbrugsministeriet kan  

 gøre lovens almindelige sanktionsmidler gældende i disse tilfælde.
25.6 Straffebestemmelser (lovens § 33) § 33,  stk. 1, hjemler strafansvar (bøde) for  

 overtrædelse af en række af lovens bestemmelser, for tilsidesættelse af  

 vilkår, der knytter sig til en tilladelse, samt for undladelse af at  

 efterkomme påbud i henhold til visse bestemmelser i loven.
I henhold til stk.  

 2 er der tillige strafansvar for den, der opretholder et forpagtnings- eller  

 lejeforhold i strid med loven eller bevarer adkomst på en landbrugsejendom i  

 strid med loven.
De i stk. 2 nævnte overtrædelser betragtes som  

 tilstandsforbrydelser, og den 2-årige forældelse af strafansvaret regnes  

 først fra den ulovlige tilstands ophør.
 Hvis der i forbindelse med overtrædelsen er afgivet urigtig erklæring til  

 jordlovsmyndighederne, vil der tillige kunne blive tale om overtrædelse af  

 straffelovens § 163.
 Kommuner, selskaber m.v. kan pålægges bødeansvar i henhold til stk. 1 og  

 2, jfr. nærmere stk. 3 og 5.
 I henhold til stk. 4 kan der i forskrifter, der udstedes i medfør af  

 landbrugsloven, fastsættes bødestraf for overtrædelse af disse forskrifter.  

 Sådanne straffebestemmelser er ikke fastsat.
 Gennemtvingelse af påbud og af overholdelse af vilkår kan ske ved  

 pålæggelse af fortløbende bøder (tvangsbøder) i henhold til retsplejelovens §  

 997, stk. 3.
26 Ikrafttræden m.v. (lovens kapitel VIII) Lovens §§ 34 og 35 indeholder bl. a. ikrafttrædelsesbestemmelserne til lov  

 nr. 114 af 4. april 1967 om landbrugsejendomme.
Denne lov trådte i kraft den  

 21. april 1967. Bestemmelserne i § 35, stk. 1-3, og stk. 7, er nu uden  

 praktisk betydning. § 35, stk. 5, er stort set enslydende med § 2, stk. 4, i  

 ændringsloven fra 1986 og derfor også uden praktisk betydning.
Bestemmelsen i  

 § 35, stk. 6, er omtalt foran i pkt. 21.4.
 Bestemmelsen i § 35, stk. 4, har betydning i tilfælde, hvor en  

 landbrugsejendom ikke er ensartet behæftet, fordi panterettighederne i dele  

 af ejendommen er stiftet før det tidspunkt, hvor ejendommen blev noteret som  

 landbrugsejendom, eller før det tidspunkt, hvor der er sket samvurdering  

 eller samnotering i matrikel og tingbog, jfr. lovens § 2. Se pkt. 4.2. Hvis  

 det i sådanne tilfælde ved tvangsauktion viser sig umuligt at sælge hele  

 ejendommen samlet med forpligtelse som landbrugsejendom, kan den del, hvori  

 der er gjort udlæg, sælges særskilt ved alternativt opråb.
Udstykning og ophævelse af landbrugspligten skal i de nævnte tilfælde  

 tillades, når det godtgøres over for Landbrugsministeriet  

 (Matrikeldirektoratet), at panteretten er stiftet før fornævnte tidspunkt, og  

 at det ved tvangsauktion har vist sig nødvendigt at få forpligtelsen som  

 samlet ejendom hævet af hensyn til panteretten.
Det er i de nævnte tilfælde  

 ikke nødvendigt at indhente udtalelser eller tilladelser fra andre  

 myndigheder efter de gældende regler for behandlingen af udstykningssager.
---------- Lov nr. 230 af 19. maj 1971 om ændring af lov om landbrugsejendomme trådte  

 i kraft den 1. juli 1971. Samtidig ophævedes lov nr. 240 af 7. juni 1952 om  

 visse landbrugsejendommes brug og overgang til selveje og lov nr. 241 af 7.  

 juni 1952 om brug af visse ejendomme og boliger på landet.
Visse bestemmelser gælder fortsat for brugskontrakter og brugsforhold, der  

 er indgået i henhold til de to sidstnævnte love.
Der henvises til § 2, stk.  

 2, og stk. 4, i ændringsloven.
---------- Lov nr. 300 af 6. juni 1973 om ændring af lov om landbrugsejendomme trådte  

 i kraft den 15. august 1973. Dog trådte bestemmelserne i § 13, stk. 2, og §  

 16, stk. 3 og 4, i kraft den 15. juni 1973.
---------- Lov nr. 263 af 8. juni 1978 om ændring af lov om landbrugsejendomme trådte  

 i kraft den 1. januar 1979. Dog trådte bestemmelserne i §§ 1, 3a og 9, stk.  

 1, 3. pkt., i kraft den 28. juni 1978. § 9, stk. 2, trådte i kraft den 1.  

 januar 1984.
---------- Lov nr. 206 af 25. maj 1983 om ændring af lov om landbrugsejendomme trådte  

 i kraft den 1. juni 1983.
---------- Lov nr. 583 af 19. december 1985 om ændring af lov om landbrugsejendomme  

 trådte i kraft den 1. januar 1986.
---------- Lov nr. 327 af 4. juni 1986 om ændring af lov om landbrugsejendomme trådte  

 i kraft den 15. juli 1986. I henhold til ændringslovens § 2, stk. 5, kan  

 samdrifts- og forpagtningsforhold, der er lovligt etableret inden lovens  

 ikrafttræden, fortsættes af ejeren henholdsvis forpagteren eller disses  

 pårørende efter § 17a, stk. 1. Ved forpagtning kan samdriften dog kun  

 fortsættes inden for den aftalte forpagtningsperiode.
---------- Ved dette cirkulære ophæves følgende:
 - Landbrugsministeriets cirkulære nr. 207 af 4. december 1980 om lov om  

 landbrugsejendomme.
 - Landbrugsministeriets cirkulære nr. 101 af 21. oktober 1981 om forholdet  

 til landbrugsloven ved ekspropriation m.v.
 - Landbrugsministeriets cirkulæreskrivelse nr. 55 af 10. maj 1983 om  

 udlæggelse af fredskovspligtigt vederlagsareal efter skovloven på  

 landbrugsejendomme.
 - Landbrugsministeriets cirkulære nr. 69 af 24. maj 1984 om forenkling af  

 matriklens betegnelser for landbrugsejendomme.
 - Landbrugsministeriets cirkulære nr. 94 af 11. juli 1986 om  

 administration af fortrinsstillingen til suppleringsjord i henhold til § 9,  

 stk. 3, § 13, stk. 1, 2. pkt., og § 18, stk. 6, i landbrugsloven.
