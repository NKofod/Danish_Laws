D.B.1 Opgørelse af indkomst fra udlandet for en her  

 bosat person D.B.2 Fradrag for udgifter ved arbejde i udlandet D.B.3 Specielle fradrag for udlændinge, der er  

 skattepligtige her til landet D.B.4 Indkomstopgørelsen ved indtræden og ophør af  

 skattepligt D.B.5 Beskatning af løn til højtlønnede udlændinge og  

 udenlandske forskere - KSL §48E D.B.6 Indkomstopgørelse ved begrænset skattepligt D.B.7 Afsluttende ansættelse D.B.1 Opgørelse af indkomst fra udlandet for en her bosat person Globalindkomstprincippet Den danske indkomstbeskatning bygger på globalindkomstprincippet, og fuldt  

 skattepligtige personer er derfor skattepligtige her af den fulde indkomst og  

 formue, hvad enten den hidrører her fra landet eller fra udlandet, jf.
SL §§  

 4 og 12. Dersom en given udenlandsk indtægt er undergivet beskatning i  

 udlandet og også skal beskattes fuldt ud her, forekommer dobbeltbeskatning,  

 se herom afsnit D.C og D.E.
D.B.1.1 Opgørelsen af udenlandsk indkomst Den udenlandske indkomst skal opgøres efter de danske regler.
Udenlandske  

 skatter kan ikke fratrækkes.
Af hensyn til en eventuel lempelsesberegning vil det være nødvendigt at  

 opgøre en udenlandsk nettoindkomst.
Det gælder, uanset om den udenlandske  

 indkomst skal medtages i den skattepligtige indkomst eller ej.  

 Lempelsesberettiget udenlandsk indkomst skal reduceres med de udgifter, der  

 knytter sig til indkomsten.
Om lempelsesberegning i øvrigt henvises til  

 afsnit D.C.3.
 Hvis den udenlandske indkomst - opgjort efter danske ligningsregler -er  

 negativ, vil den kunne fradrages ved opgørelsen af den skattepligtige  

 indkomst her, uanset om og i givet fald hvilken art af DBO, der er indgået  

 med kildelandet.
 Ved opgørelse af udenlandsk indkomst i tilfælde, hvor der udført arbejde  

 såvel i som uden for Danmark, kan der som fordelingsfaktor, i mangel af  

 tilstrækkelige oplysninger, anvendes antallet af arbejdsdage i udlandet i  

 forhold til det samlede antal arbejdsdage.
 Ved fordeling af driftsudgifter på udenlandsk og dansk indkomst må man i  

 mangel af tilstrækkelige oplysninger fordele disse i forhold til f.eks.  

 bruttoindtægterne.
*Begrænsning af fradragsret ved dobbeltdomicil Ved lov nr. 312 af 17. maj 1995 er der i KSL § 1, stk. 2 indført  

 fradragsbegrænsning for dobbeltdomicilerede personer, som anses for  

 hjemmehørende i en fremmed stat, Færøerne eller Grønland.
Den  

 dobbeltdomicilerede person kan alene få fradrag for udgifter, som vedrører  

 indkomster, som Danmark beskatter i henhold til DBO'en.
F.eks. vil en dobbeltdomicileret person, som anses for hjemmehørende i et  

 andet land, ikke kunne fradrage almindelige renteudgifter (f.eks. vedr.  

 forbrugslån), da renteudgifterne ikke har tilknytning til en indkomst, som  

 Danmark efter DBO'en kan beskatte.
Prioritetsrenter vedrørende fast ejendom  

 beliggende i Danmark vil kunne fradrages i den danske indkomst, idet Danmark  

 efter DBO'en har beskatningsretten til fast ejendom i Danmark.
Den nye bestemmelse i KSL § 1, stk. 2 har virkning fra og med indkomståret  

 1995.* Pensioner Beskatningen af udbetalinger fra udenlandske  

 pensions-/forsikringsordninger følger som hovedregel følgende retningslinier:
-For ordninger oprettet før 18. feb. 1992 og rene risikoforsikringer eller  

 opsparingslignende livsforsikringer, der er oprettet 18. feb. 1992 eller  

 senere, mens forsikringstageren ikke er fuldt skattepligtig til Danmark, og  

 som er skattebegunstiget i den stat, hvor forsikringstageren var  

 skattepligtig på indbetalingstidspunktet, jf.
PBL § 53A, stk. 4 og 53 A, stk.  

 6 og 7, gælder følgende:
-Løbende livsbetingede udbetalinger fra disse ordninger beskattes som  

 skattepligtig personlig indkomst, uanset betalingen kun sker over en  

 begrænset periode, jf.
PBL § 50, stk. 3.
-Alle andre udbetalinger fra ordningerne, herunder konvertering af løbende  

 ydelser til engangsydelser, beskattes ikke, ligesom evt. bonus- og  

 rentetilvækst ikke beskattes så længe forsikringsbegivenheden ikke er  

 indtruffet, jf.
PBL § 50, stk. 4.
-Ændres en bestående ordning eller er en ny ordning oprettet den 18. feb.  

 1992 eller senere uden at ovenfor nævnte betingelser er til stede, vil alle  

 udbetalinger, såvel kapitaludbetalinger som løbende livsbetingede  

 udbetalinger, være skattefri.
Til gengæld skal ordningens afkast medregnes i  

 forsikringstagerens skattepligtige indkomst som kapitalindkomst.
Afkastet  

 beregnes som forskellen mellem på den ene side forsikringens kapitalværdi ved  

 indkomstårets udgang med tillæg af udbetalinger i årets løb og på den anden  

 side forsikringens kapitalværdi ved indkomstårets begyndelse og med tillæg af  

 indbetalinger i årets løb.
 Forsikringens kapitalværdi medregnes i den formueskattepligtige værdi.
Udbetalinger fra udenlandske livsforsikrings- og pensionsordninger, der  

 ikke er omfattet af PBL, behandles efter SL.
Engangsudbetalinger er skattefri  

 efter SL § 5, litra b, medens løbende livsbetinget alderspension og  

 enkepension er skattepligtig indkomst i medfør af SL § 4, litra c, og PSL.
Bidrag til udenlandske livsforsikringer og pensionsordninger kan ikke  

 fratrækkes ved opgørelse af den skattepligtige indkomst, da de som nævnt ikke  

 er omfattet af PBL.
Reglerne er dog fraveget ved DBO'erne med Storbritannien  

 og Schweiz.
*Når en person er ejer/er indsat som begunstiget i et livs- eller  

 pensionsforsikringsselskab i udlandet, skal den pågældende i visse tilfælde  

 afgive en erklæring til Told-Skat, se "Om finansielle aktiver i  

 udlandet", jun. 1995.* Der henvises i øvrigt til afsnit A.C.2.1., A.C.2.3. og A.C.2.4.
Artister og musikere Med hensyn til artisters og musikeres indkomstopgørelse må man være  

 opmærksom på, at fællesudgifter som f.eks. afskrivning på bil og driftsmidler  

 fordeles forholdsmæssigt mellem udenlandsk og dansk indkomst, medens  

 eksempelvis hoteludgifter fratrækkes i den i forbindelse med udgiften  

 erhvervede indtægt.
Søfolk Udenlandsk sømandsindtægt giver ret til fradrag efter reglerne om særlige  

 fradrag til sømænd mv., under forudsætning af, at indtægten er indtjent på et  

 udenlandsk skib i udenrigsfart, jf. afsnit A.B.3.
Trainees Personer, der som led i deres uddannelse midlertidigt arbejder i udlandet,  

 og som kun modtager et arbejdsvederlag, der højst kan dække deres mest  

 nødvendige opholdsudgifter (trainees), kan ved indkomstopgørelsen se bort fra  

 sådant vederlag.
D.B.1.2 Indkomst indtjent og forbrugt i udlandet Indtægt indtjent og forbrugt i udlandet omregnes normalt efter gældende  

 valutakurs på erhvervelsestidspunktet, men der kan indrømmes et nedslag, når  

 købekraften af det i udlandet indtjente og forbrugte beløb godtgøres at være  

 væsentlig mindre end beløbet omregnet til danske kroner efter vekselkursen.
 Den udenlandske indtægt, der hjemtages eller kan hjemtages (men opspares),  

 eller som forbruges i udlandet uden forbindelse med skatteyderens ophold der,  

 skal altid medregnes omregnet efter den officielle valutakurs.
 Hvis der er indrømmet standardfradrag for arbejde i udlandet, jf. afsnit  

 D.B.2.2., kan der ikke gives nedslag.
I lsr. 1981.83 fik en skatteyder medhold i, at beløb i østtysk valuta, som  

 var forbrugt eller hjemtaget, ikke kunne ansættes til den for varebetalinger  

 gældende kurs.
Heller ikke turistkursen kunne anses som en omregningskurs i  

 sædvanlig forstand.
Værdien blev herefter fastsat efter et skøn.
Ved skønnets  

 udøvelse blev der dog taget hensyn til den danske turistkurs for østmark.
D.B.1.3 Gaver fra udlandet Gaver skal normalt medtages ved indkomstopgørelsen, selv om giveren på  

 gavetidspunktet er bosat i udlandet.
Dette gælder dog ikke gaver fra nært  

 beslægtede, dvs. samlevende ægtefælle, forældre, børn, stedbørn osv., idet  

 disse gaver er omfattet af reglerne om gaveafgift.
D.B.1.4 Udenlandske ejendomme I de af Danmark indgåede DBO'er er det sædvanligvis bestemt, at  

 beskatningsretten til indkomst (overskud) af fast ejendom tilkommer det land,  

 hvor den faste ejendom er beliggende (kildelandet). Det bliver herefter  

 (bopælslandet) Danmark, der ved skatteberegningen skal give nedslag (credit  

 eller exemption) efter DBO'ens bestemmelser.
 Hvis ejendommen er beliggende i et land, som Danmark ikke har DBO med  

 (eksempelvis Andorra, Gibraltar eller Monaco), indrømmes der nedslag i  

 henhold til LL § 33 for indkomstskat, der er betalt til kildelandet.
 LL § 33 gælder ikke formueskat.
 Driftsresultatet for den udenlandske ejendom skal opgøres efter danske  

 ligningsregler, som om ejendommen var beliggende i Danmark.
F.eks. skal overskud/underskud vedrørende en fast ejendom i Sverige  

 opgøres som om ejendommen var beliggende i Danmark.
Se bl.a. kendelse fra  

 lsr. 1958.87, der drejede sig om en skatteyder, der havde indtægter fra  

 svenske beboelsesejendomme.
Han havde fradraget afskrivning i henhold til  

 svenske regler, men da disse ikke var hjemlet efter danske regler, kunne  

 fradraget ikke anerkendes.
Renteudgifter vedrørende den udenlandske ejendom  

 skal fragå i ejendommens over-/underskud.
 Der bliver kun tale om at indrømme nedslag ved skatteberegningen i det  

 omfang, den udenlandske nettoindkomst efter renteudgifter er positiv.
 Hvis den udenlandske nettoindkomst er negativ efter renteudgifter, kan den  

 bringes til fradrag i den danske indkomstopgørelse, uanset beskatningsretten  

 er tillagt kildelandet.
Fordelingen og henføring af drifts- og renteudgifter samt gælden i en  

 ejendom beliggende i udlandet får således en væsentlig betydning for det  

 forholdsmæssige nedslag i forbindelse med exemptionslande og det nedslag, der  

 skal sammenholdes med de betalte skatter i udlandet i forbindelse med  

 creditlande.
Om lempelsesformer henvises til kommentarerne til OECD's  

 modeloverenskomst artikel 22 og 23 i afsnit D.D.
En række DBO'er omfatter ikke formueskat.
Her vil lempelse for betalt skat  

 være udelukket, fordi LL § 33 ikke omfatter formueskat.
D.B.1.4.1 Indtægtssiden Indkomst ved udlejning af udenlandske ejendomme i en del af året samt  

 lejeværdien er kapitalindkomst, jf.
PSL § 4, stk. 1, nr. 6. Udenlandske  

 ejendomme, der i hele året udelukkende benyttes til udlejning, er personlig  

 indkomst, jf. pkt. 4.1.3 i Skatteministeriets cirk. nr. 129 af 4. jul. 1994.  

 Ejendomsregnskabet for ejendomme i udlandet opgøres i princippet efter samme  

 regler som for ejendomme her i landet.
Lejeværdi Da de registrerede vurderinger på ejendomme i udlandet kun i de færreste  

 tilfælde vil være anvendelige som grundlag for procentmæssig beregnet  

 lejeværdi, kan lejeværdiansættelsen i praksis foretages efter et skøn, jf.  

 afsnit A.D.3.
 Hvis ejeren efter ejendommens art og anvendelse kunne anvende  

 procentreglerne, såfremt huset lå her i landet, skal der ved skønnet tages  

 hensyn til, hvorledes lejeværdi beregnes for et tilsvarende hus her i landet.
 Den beregnede lejeværdi for hele året nedsættes, hvis ejendommen har været  

 udlejet delvist, således at den kommer til at svare til rådighedsperioden,  

 dvs. den del af indkomståret, hvor ejeren har haft rådighed over  

 ferieboligen, uanset om han har gjort brug af sin beboelsesret eller ej.
D.B.1.4.2 Udgiftssiden De fradrag, der kan foretages i ovenstående indtægter, er de fradrag og  

 udgifter, som ville kunne foretages, hvis ejendommen var beliggende i  

 Danmark.
Standardfradrag Selv om der ikke for de her omhandlede ejendomme foreligger nogen dansk  

 ejendomsvurdering, antages det i almindelighed, at der kan indrømmes  

 standardfradrag, jf. afsnit A.D.3.
 Der kan ikke foretages standardfradrag for ejerlejligheder i udlandet, jf.  

 LL § 15J, stk. 7, om danske ejerlejligheder.
Ejendomsskatter I lighed med danske ejendomsskatter kan udenlandske ejendomsskatter kun  

 fradrages i det omfang, de kan henføres til en eventuel erhvervsmæssig  

 anvendelse af ejendommen eller udlejning til beboelse, jf. afsnit E.K.2.2.
 Har ejendommen været udlejet i en del af året, er der kun fradragsret for  

 den del af de udenlandske ejendomsskatter, som forholdsmæssigt svarer til  

 udlejningsperioden.
I øvrigt er det en forudsætning for fradrag, at der er tale om skatter,  

 som pålignes på et grundlag, og i det hele er af en karakter, der gør den  

 sammenlignelig med danske ejendomsskatter.
Om en udenlandsk ejendomsskat kan  

 godkendes beror på en konkret vurdering.
 Af foreliggende konkrete afgørelser kan nævnes: Lsr.medd. 1985.125 (et  

 beløb, benævnt »droits payes au Tresor«, betalt i forbindelse med  

 køb af en ejerlejlighed i Frankrig, kunne ikke sidestilles med en  

 ejendomsskat, men havde karakter af tinglysningsafgift). SKAT 1986.6.406 (TfS  

 1986, 355) (tilsvarende afgørelse vedrørende en spansk engangsafgift, benævnt  

 »Arbitrio de Plus-Valia«).
40%-reglen Den i afsnit A.D.3.2.7 omtalte opgørelse efter 40%-reglen kan også  

 anvendes for udenlandske ferieboliger, der udlejes en del af året.
Med hensyn  

 til de nærmere betingelser og vilkår - herunder med hensyn til eventuelt valg  

 af regnskabsmæssig opgørelse af de med udlejningen forbundne udgifter -  

 henvises til nævnte afsnit A.D.3.2.7.
Renteudgifter Ved opgørelsen af udenlandsk nettoindkomst, der lægges til grund ved  

 lempelsesberegningen, skal ejendommens renteudgifter fratrækkes i det omfang  

 den tilsvarende gæld vedrører den udenlandske ejendom.
 Renteudgifter må henføres til den udenlandske ejendomsindkomst, hvor det  

 konkret kan påvises/-sandsynliggøres, at den tilsvarende gæld er opstået i  

 forbindelse med erhvervelsen af den udenlandske ejendom, eller i forbindelse  

 med udgifter i øvrigt vedrørende ejendommen, f.eks. ombygningsudgifter.
Såfremt lånet således må siges at have dannet basis for finansieringen af  

 den udenlandske ejendom, er det uden selvstændig betydning, om ejendommen  

 tjener som sikkerhed for lånet, om der ved købet af ejendommen er afregnet  

 kontant over for sælgeren, eller om lånet er optaget i det land, hvor  

 ejendommen er beliggende, her i landet eller i tredjeland.
Ved vurderingen  

 af, hvorvidt et lån (helt eller delvist) må antages at vedrøre den  

 udenlandske ejendom, vil det bl.a. være af betydning, hvorvidt der kan  

 konstateres en nær tidsmæssig sammenhæng mellem låneoptagelsen og  

 erhvervelsen mv. af den pågældende ejendom.
 Den i afsnit D.B.6.1 beskrevne 80%-regel, der gælder for begrænsede  

 skattepligtige af fast ejendom til Danmark, finder ikke tilsvarende  

 anvendelse ved opgørelsen af nettoindkomsten og -formuen af udenlandske  

 ejendomme.
I nogle tilfælde kan renteudgifter uden videre henføres til den  

 udenlandske ejendom.
Således har Landsskatteretten i kendelsen 1983.155  

 statueret, at renter af prioritetsgæld i to ejerlejligheder i Østrig skulle  

 fragå ved opgørelsen af den udenlandske indkomst.
Tilsvarende må som  

 udgangspunkt antages at gælde andre tilfælde, hvor den udenlandske ejendom  

 tjener som sikkerhed for lån, herunder f.eks. lån mod håndpant i  

 ejerpantebrev i den udenlandske ejendom, se TfS 1994, 604, hvor  

 Landsskatteretten ved opgørelsen af lempelsesberettiget indkomst vedrørende  

 fast ejendom i Frankrig henførte renteudgifter vedrørende et udlandslån i DM,  

 optaget i august 1985 på 9,6 mio.kr., til den faste ejendom i Frankrig, som  

 skatteyderen havde erhvervet ultimo august 1985 for 9,9 mio.kr.
 I et tilfælde, hvor der var optaget banklån i udlandet, der blev sikret  

 ved ejerpantebrev i udenlandske udlejningsejendomme for at betale  

 arveafgiften af de pågældende ejendomme, blev renteudgifterne ikke anset for  

 at vedrøre ejendommens opførelse, anskaffelse eller drift og kunne derfor  

 ikke fratrækkes ved opgørelsen af den udenlandske indkomst af ejendommene.
 Hvis gældsforholdet ikke konkret kan henføres til enten den udenlandske  

 eller den »danske« indkomst, kan der efter omstændighederne  

 foretages en skønsmæssig fordeling af den samlede gæld og renteudgifter på  

 henholdsvis den »udenlandske« og den »danske« andel.
Det er tidligere antaget, at en sådan fordeling eksempelvis kunne  

 foretages på grundlag af den formueskattepligtige værdi af skatteyderens  

 aktiver her i landet, respektive udlandet, hvis dette findes rimeligt efter  

 forholdene og aktivernes art.
Ved lov nr. 426 af 25. jun. 1993 er der bl.a. i  

 LL § 33F, stk. 2, fastsat en subsidiær regel, hvorefter udgifter, der ikke  

 kan henføres til enten den danske eller den udenlandske indkomst, skal  

 fordeles efter forholdet mellem den danske og den udenlandske bruttoindkomst.  

 LL § 33F har virkning for udgifter og indtægter, der vedrører tiden efter 19.  

 maj 1993. I øvrigt henvises til afsnit D.C.3.
Afskrivning Der kan foretages afskrivninger på erhvervsejendomme i udlandet efter AL's  

 regler.
Genvundne afskrivninger på en fast ejendom beliggende i udlandet, skal  

 medregnes ved opgørelsen af den skattepligtige særlige indkomst. *Fra og med  

 indkomståret 1996 skal genvundne afskrivninger på fast ejendom medregnes i  

 den almindelige skattepligtige indkomst, jf. lov nr. 313 af 17. maj 1995.*  

 Hvis en DBO har tillagt beskatningsretten til fortjenesten til det land,  

 hvori ejendommen er beliggende, skal der i Danmark gives nedslag efter  

 DBO'ens metodebestemmelse.
Hvis der er tale om en DBO, hvorefter fortjeneste  

 vedrørende fast ejendom lempes efter exemptionsmetoden (ny eller gammel  

 metode, se D.C.3) kan der for så vidt angår underskud fra erhvervsejendomme  

 blive tale om genbeskatning i henhold til LL § 33D, se nedenfor under  

 D.B.1.5.
D.B.1.5 Fast driftssted - Genbeskatning Det skattemæssige resultat vedrørende et udenlandsk fast driftssted  

 opgøres efter danske regler.
Om principperne for den faktiske fordeling af indtægter og udgifter på  

 henholdsvis virksomheden i hjemlandet og det faste driftssted i udlandet  

 henvises til OECD modelaftalens artikel 7, *se D.D.2.* Hvis en person i sin skattepligtige indkomst har foretaget fradrag for  

 underskud i et fast driftssted i en fremmed stat, kan der i efterfølgende  

 indkomstår blive tale om at genbeskatte dette underskud efter reglerne i LL §  

 33D. *I det følgende omtales alene fast driftssted; men det angivne gælder  

 også for fast ejendom.* *Ved lov nr. 312 af 17. maj 1995 er LL § 33D ændret.
Foruden genbeskatning  

 af underskud er der nu også indført begrænsninger for fradrag af underskud.  

 De nye regler har virkning fra og med indkomståret 1995. LL § 33D, stk. 3,  

 (fradragsbegrænsning) har virkning for indkomståret 1996. For indkomståret  

 1995 finder LL § 33D, stk. 3, anvendelse for den forholdsmæssige del af et  

 underskud, der svarer til den del af indkomståret, der falder efter 6. apr.  

 1995. Bestemmelsen anvendes kun i det omfang, underskud i et fast driftssted  

 overstiger tidligere overskud eller fortjeneste i det faste driftssted fra  

 indkomståret 1992 eller senere indkomstår.* Genbeskatning forudsætter, -at lempelse af dansk beskatning i henhold til en DBO med det land, hvor  

 det faste driftssted er beliggende, sker efter exemption, ny eller gammel  

 metode, se D.C.3. *Hvis en person her i landet har flere faste driftssteder i  

 samme fremmede land, skal de anses som ét fast driftssted.* -at der i efterfølgende indkomstår er overskud i det faste driftssted,  

 eller at det faste driftssted ophører, afhændes eller omdannes til selskab.
I  

 de sidstnævnte situationer vil et ikke genbeskattet underskud dog højst  

 skulle medregnes med et beløb svarende til, *overskud eller fortjeneste i det  

 faste driftssted, som medregnes ved indkomstopgørelsen eller  

 skatteberegningen for samme indkomstår.* -at overskud i et fast driftssted i et efterfølgende indkomstår ikke har  

 nedbragt den negative indkomst, der kan overføres til en ægtefælle.
 -at personen ikke i samme indkomstår, hvor der er underskud i det faste  

 driftssted, har haft andet skattepligtigt overskud eller fortjeneste fra  

 samme stat fra tidligere år, der overstiger nævnte underskud.
*For så vidt angår begrænsning for fradrag af underskud, afskæres adgangen  

 til at modregne underskud fra et fast driftssted i et eksemptionsland i den  

 danske indkomstopgørelse i det omfang, underskuddet modsvares af et overskud  

 eller en fortjeneste i det faste driftssted fra tidligere indkomstår.
Hvis et  

 beløb svarende til det tidligere overskud helt eller delvist er medregnet ved  

 indkomstopgørelsen i Danmark i forbindelse med genbeskatning efter LL § 33D,  

 stk. 2, reducerer dette overskud ikke adgangen til at medregne senere  

 overskud i den danske indkomstopgørelse.
Om LL § 33D, se i øvrigt Skm. cirk. af 11. dec. 1995, pkt. 5.2.* D.B.1.6 Beskatning af udenlandske aktiver og indtægt fra udlandet Ligningsrådet har vedtaget en anvisning om beskatning af udenlandske  

 aktiver og indtægt fra udlandet.
 For skatteydere, der er bosat her i landet, skal der ved formuebeskatning  

 af aktiver anbragt i udlandet og ved indkomstbeskatning af indtægter fra  

 udlandet forholdes på følgende måde:
Formueopgørelsen Ved formueansættelsen må som udgangspunkt benyttes aktivets  

 omsætningsværdi i vedkommende land omregnet til dansk mønt efter den  

 valutakurs, der er gældende på det tidspunkt, som er afgørende for  

 formueangivelsen.
 Fast ejendom i udlandet medregnes til kontantværdien efter prisforholdene  

 pr. 1. jan. 1995 reduceret med eventuelle behæftelser, ansat til kursværdien,  

 og med et beløb i vedkommende fremmede mønt svarende til den  

 omsætningsafgift, som måtte blive forlangt i tilfælde af ejendommens salg.
I det fremkomne beløb vil der kunne gives et nedslag efter de lignende  

 myndigheders skøn, når den skattepligtige godtgør, at der kun er begrænset  

 mulighed for udbyttets hjemtagelse og vanskeligheder for overførsel hertil af  

 selve kapitalen.
Spørgsmålet om nedslagets størrelse skal i tvivlstilfælde  

 forelægges for T&S.
 Såfremt den danske kapitalejer har en nærliggende mulighed for gennem  

 clearing at kunne hjemtage sin kapital helt eller delvis, må der ved  

 fastsættelsen af nedslaget også tages hensyn hertil.
 For så vidt angår den endelige fastsættelse af kapitalværdien af aktiver  

 anbragt i udlandet, henvises kapitalejerne til nærmere forhandling med de  

 skattelignende myndigheder.
For visse erhvervsejendomme kan der herudover gives nedslag i medfør af LL  

 §§ 18B og C.
Se afsnit A.H.3.5.2.
Indkomstopgørelsen A.
Tilgodehavender erhvervet i indkomståret 1995 Gevinst/tab fra udlandet på realiserede fordringer/gæld i fremmed valuta,  

 skal medregnes ved indkomstopgørelsen jf.
KGL § 6.
 Ved opgørelsen af gevinst/tab skal både børs- og valutakurssvingninger  

 medregnes, se afsnit A.D.2.
 Skattepligten for gevinst/tab fra udlandet af fordringer/gæld i danske  

 kroner reguleres af KGL § 7. Det afgørende for skattepligten er i disse  

 tilfælde, om fordringen/gælden opfyldte mindsterentekravet på  

 udstedelsestidspunktet, se afsnit A.D.2.
KGL § 8B indeholder en særregel for beskatning af kursgevinster.
Den  

 sidestiller ophør af dansk skattepligt med realisation, hvorved beskatning af  

 kursgevinster bl.a. udløses ved fraflytning.
 Reglen er af hensyn til personer med kort ophold i Danmark modificeret  

 således, at den som udgangspunkt kun finder anvendelse hvis skattepligten  

 ophører efter at have bestået i mindst 5 år ud af de seneste 10 år.  

 Hovedreglen i § 8 B gælder dog altid i følgende 3 situationer:
 -Når skattepligtige har erhvervet fordringer, gæld eller kontrakter fra  

 den skattepligtiges ægtefælle, og denne opfylder betingelserne i KGL § 8B  

 stk. 3, 1. punktum.
 -Når skattepligtige har erhvervet fordringer, gæld eller kontrakter ved  

 udlæg fra et dødsbo, og er indtrådt i boets skattemæssige stilling vedrørende  

 disse.
 -Når skattepligtige er indtrådt i overdragerens skattemæssige stilling  

 efter KSL § 33C.
 Der henvises i øvrigt til Skatteministeriets cirk. nr. 134 af 29. jul.  

 1992.
 Andre indtægter fra udlandet (herunder renteindtægter) medregnes efter  

 kursen på den pågældende valuta på erhvervelsestidspunktet.
Såfremt den skattepligtige godtgør, at indtægten af valutamæssige grunde  

 ikke har kunnet hjemtages, kan det tillades, at indtægten medregnes til  

 indkomsten for erhvervelsesåret med et lavere, skønsmæssigt ansat beløb.
Det  

 er en betingelse herfor, at værdiansættelsen kan godkendes af  

 ligningsmyndighederne, og at den skattepligtige i en over for  

 ligningsmyndigheden afgivet erklæring forpligter sig til at tage senere  

 ændringer i tilgodehavendets værdi i betragtning ved indkomstopgørelsen.
B.
Tilgodehavender erhvervet før indkomståret 1995 -Tilgodehavender, der af valutamæssige grunde ikke tidligere har kunnet  

 hjemtages, men som har kunnet hjemtages i indkomståret 1995.
 -Er tilgodehavendet erhvervet af den skattepligtige efter det indkomstår,  

 der ligger til grund for skatteåret 1956/57, og har det været medregnet til  

 indkomsten, skal det medregnes til indkomsten for indkomståret 1995 med  

 fradrag af tidligere indkomstbeskattede beløb.
 Har den skattepligtige i overensstemmelse med en af ham over for  

 ligningsmyndigheden afgiven erklæring ikke tidligere medregnet  

 tilgodehavendet ved indkomstopgørelsen, skal dette efterbeskattes efter de  

 regler, der angives i anvisningerne for tidligere år.
 -Er tilgodehavendet erhvervet af den skattepligtige i indkomstår, der  

 ligger til grund for skatteåret 1956/57 eller tidligere skatteår, og har de i  

 medfør af de for disse skatteår gældende anvisninger ikke tidligere været  

 medtaget i indkomsten eller medtaget med et nedslag, skal de principielt  

 medregnes til indkomsten for indkomståret 1995.
 Hvis tilgodehavenderne ikke tidligere har været medregnet ved  

 indkomstopgørelsen, kan der dog i hver enkelt tilfælde ved henvendelse til  

 den kommunale skattemyndighed fremsættes anmodning om at få indtægten fordelt  

 over skatteansættelserne for de år, i hvilke den er indtjent.
 -Tilgodehavender, der af valutariske grunde endnu ikke har kunnet  

 hjemtages.
 Såfremt den skattepligtige har medregnet tilgodehavenderne i sin indkomst  

 for tidligere indkomstår med et nedslag, tages ændringerne i fordringernes  

 værdi i betragtning ved indkomstopgørelsen.
Har den skattepligtige ikke tidligere medtaget tilgodehavenderne i sin  

 indkomst, er han fortsat berettiget til at undlade at tage hensyn til disse  

 ved indkomstopgørelsen.
I tilfælde af den skattepligtiges død eller  

 fraflytning her fra landet, indsendes sagen til told- og skatteregionen og i  

 København og Frederiksberg kommune til vedkommende skattedirektorat til  

 afgørelse af eventuel efterbeskatning.
D.B.2 Fradrag for udgifter ved arbejde i udlandet Ved arbejde i udlandet kan der indrømmes fradrag for udgifter til kost og  

 logi, befordring, fagligt kontingent/A-kassebidrag samt standardfradrag.
De nærmere regler fremgår af det følgende.
Der kan i øvrigt henvises til  

 T&Ss publikation »Om skat og arbejde i udlandet«, mar. 1995.
 Hvad angår fradragenes behandling ved skatteberegningen henvises til  

 afsnit D.C.3.
D.B.2.1 Kost og logi For kost og logi kan der blive tale om fradrag for dokumenterede udgifter  

 efter SL § 6a eller fradrag beregnet på grundlag af Ligningsrådets satser  

 efter *T&S cirk. 1994-21*. I sidstnævnte tilfælde kan der blive tale om  

 fradrag efter cirkulærets pkt. 6.2.1 eller differencefradrag efter  

 cirkulærets pkt. 6.1.
Dokumenterede udgifter (SL § 6a) Ved fradrag efter SL § 6a skal udgifterne kunne dokumenteres eller i  

 rimelig grad sandsynliggøres, se Told-Skat Nyt 1991.21.1210 (TfS 1991, 460)  

 (v) og TfS 1992, 242 (Skatteministerens svar på spørgsmål fra Folketingets  

 Skatteudvalg).
 Der skal således foreligge udgiftsbilag i form af eksempelvis hotel- og  

 restaurationsregninger og lignende.
 Hvis der er udbetalt skattefri rejsegodtgørelse, kan der foretages fradrag  

 for differencen mellem de dokumenterede udgifter og den modtagne godtgørelse.
Fradrag efter pkt. 6.2.1 i T&S-cirk. 1994-21 Fradrag indrømmes kun til lønmodtagere.
Kandidatstipendiatmodtagere anses for lønmodtagere, fordi de er i et  

 ansættelsesforhold, jf.
Told-Skat Nyt 1993.2.85 (TfS 1993, 24). Med virkning  

 fra 1. jan. 1995 er disse ikke længere omfattet af reglerne om fradrag for  

 arbejde i udlandet men af reglerne i LL § 7K, jf. lov nr. 444 af 1. jun.  

 1994. Der henvises i øvrigt til afsnit A.B.6.5.2.
 Reglerne finder ikke anvendelse på lønmodtagere, der i deres hverv  

 transporterer varer/personer, eller arbejder om bord på skibe/fiskefartøjer,  

 i luftfartøjer eller i fartøjer og installationer, der anvendes i tilknytning  

 til efterforskning og udnyttelse af naturforekomster.
 Fradrag er betinget af, at der er afholdt udgifter, der har forbindelse  

 med arbejdet, samt at der er pligt til at medtage den i udlandet erhvervede  

 løn i den danske indkomstopgørelse, se afsnit D.D.2, artikel 4. Der kan ikke  

 stilles krav om, at lønmodtageren skal dokumentere størrelsen af de afholdte  

 udgifter.
Endvidere er fradrag betinget af, at der ikke er udbetalt skattefri  

 godtgørelse, herunder godtgørelse omfattet af SL § 5d og ydelser omfattet af  

 LL § 7r.
I givet fald kan der kun indrømmes fradrag, hvis forholdet er  

 omfattet af reglerne om differencefradrag.
Hvis lønmodtagerens udgifter - hver udgiftstype (kost og logi) for sig -er  

 dækket som udlæg efter regning, kan der ikke indrømmes fradrag beregnet på  

 grundlag af Ligningsrådets satser.
Ved delvis dækning af kostudgifter efter  

 regning er lønmodtageren derfor henvist til at foretage fradrag for de  

 dokumenterede eller sandsynliggjorte udgifter, som ikke er dækket af  

 arbejdsgiveren, og som overstiger en eventuel udbetalt skattefri godtgørelse.  

 Morgenmad, der er en del af overnatningsudgifter, der betales af  

 arbejdsgiveren, anses i den sammenhæng ikke for dækket som udlæg efter  

 regning.
Der henvises i øvrigt til afsnit A.B.1.7.2.
Fradrag kan kun indrømmes, når arbejdet er forbundet med overnatning i  

 udlandet.
Uden overnatning er der kun fradrag for kost, hvis forholdet er  

 omfattet af reglerne om differencefradrag.
 Som følge heraf kan lønmodtagere, der alene beskattes i Danmark efter  

 grænsegængerreglerne i protokollen til den nordiske DBO, og som dagligt  

 rejser til og fra arbejdet i Sverige, ikke opnå fradrag for kost.
Der kan ikke stilles krav om, at udgifterne skal være afholdt i  

 forbindelse med rejse eller udstationering i arbejdsgiverens tjeneste, se TfS  

 1992, 140, hvor Landsskatteretten fandt, at en skatteyder, der vikarierede  

 for en slægtning i dennes job på Færøerne i nogle måneder, var berettiget til  

 fradrag for kost og logi.
Derfor kan der også indrømmes fradrag, hvis  

 lønmodtageren har arbejdet for en udenlandsk arbejdsgiver.
Fradraget beregnes på grundlag af Ligningsrådets satser for udbetaling af  

 skattefri rejsegodtgørelse, jf.
T&S-cirk. 1994-21 og afsnit A.B.1.7.2. I  

 Ligningsvejledningens bilagsdel er optaget Finansministeriets satser  

 vedrørende offentlige ansatte.
Der kan ikke indrømmes fradrag for logi, hvis arbejdsgiveren har stillet  

 logi til rådighed for lønmodtageren.
Tilsvarende kan der ikke indrømmes  

 fradrag, hvis logiet er stillet til rådighed mod en betaling, der ikke  

 skønnes at dække arbejdsgiverens omkostninger hertil.
I stedet gives der  

 fradrag med det faktisk betalte beløb.
 Hvis lønmodtageren har modtaget fri kost, skal kostfradraget reduceres  

 efter reglen i cirkulærets pkt. 4.3.2 (15% for morgenmad, 30% for frokost og  

 30% for middag).
Fradraget for såvel kost som logi nedsættes med 1/4 efter 28 dages ophold  

 samme sted.
Med virkning fra 1. jan. 1993 er dette også kommet til at gælde  

 ved arbejde på Færøerne og i Grønland.
Hvis der arbejdes samme sted hen over  

 1. jan., skal fradraget for det nye år fortsat foretages med det reducerede  

 beløb.
Fravær på grund af ferie og lignende kan - uanset varighed - ikke medføre,  

 at en ny 28 dages periode begynder.
Derimod kan en ny 28 dages periode  

 begynde, hvis opholdet det pågældende sted afbrydes som følge af arbejde  

 andetsteds i mindst 5 dage og fraværet nødvendiggør logiskifte.
Fradraget kan - sammen med standardfradraget nedenfor under D.B.2.2 - ikke  

 overstige den udenlandske løn, som skal medregnes i den danske  

 indkomstopgørelse.
Begrænsningen gøres først gældende efter de samlede  

 opgjorte fradrag er reduceret med bundfradraget efter LL § 9, stk. 1, jf.  

 afsnit D.C.3.
Differencefradrag efter punkt 6.1 i T&S-cirk. 1994-21 Er der udbetalt skattefri rejsegodtgørelse med lavere beløb end  

 Ligningsrådets satser, kan der indrømmes fradrag svarende til differencen  

 mellem det beløb, der kunne have været udbetalt, og det beløb, der faktisk er  

 udbetalt.
 Reglen omfatter også personer omfattet af LL § 9, stk. 6.
 Adgangen til differencefradrag omfatter kun rejsegodtgørelse og ikke  

 befordringsgodtgørelse.
 Forudsætningsvis indrømmes differencefradrag kun i forbindelse med rejse  

 for arbejdsgiver/hvervgiver.
Lønmodtagere, der er omfattet af cirkulærets pkt. 5.1 - 5.4 incl., kan dog  

 opnå fradrag i forhold til de for disse særligt fastsatte satser.  

 *Lønmodtagere omfattet af cirkulærets pkt. 5.5 kan alene fradrage det beløb,  

 hvormed LR's satser (pr. 1. jan. 1988) uden tillæg af 30% overstiger den  

 udbetalte godtgørelse.* Der kan ikke indrømmes fradrag for ikke udbetalt skattefri godtgørelse  

 efter LL § 9, stk. 7.
 Der henvises i øvrigt til afsnit A.B.1.7.2.
En person, der arbejdede om bord på et fiskefartøj, blev nægtet fradrag  

 for et differencebeløb udregnet på grundlag af statens takster, jf.
Told-Skat  

 Nyt 1992.17.513 (TfS 1992, 422). Landsskatteretten lagde i den forbindelse  

 vægt på, at den pågældende ikke havde rejst på tilsvarende måde som  

 offentligt ansatte.
D.B.2.2 Standardfradrag Lønmodtagere kan få standardfradrag, hvis de har haft et uafbrudt ophold i  

 udlandet på mindst 60 hele døgn.
Fra 1. jan. 1993 er det ikke længere et  

 krav, at de 60 dage skal ligge inden for et kalenderår.
 Fradraget kan indrømmes samtidig med, at der indrømmes fradrag for kost og  

 logi efter pkt. 6.2.1 i T&S-cirk. 1993-23, jf. afsnit D.B.2.1.  

 Standardfradrag kan ikke - når der bortses fra eksportmedarbejdere -  

 indrømmes, hvis lønmodtageren har fået dækket sine rejseudgifter efter  

 regning, ved skattefri godtgørelse eller foretaget differencefradrag efter  

 cirkulærets pkt. 6.1, jf. afsnit D.B.2.1.
 Det er uden betydning om lønnen er erhvervet hos en dansk eller udenlandsk  

 arbejdsgiver.
 Offentligt ansatte, der modtager skattefri rejsegodtgørelse efter SL § 5d  

 eller ydelser efter LL § 7r (udetillæg mv.) *eller LL § 7k*, og lønmodtagere,  

 der transporterer varer, personer mv., arbejder på skibe/fiskefartøjer, i  

 luftfartøjer, i fartøjer og installationer, der anvendes i tilknytning til  

 efterforskning og udnyttelse af naturforekomster, kan ikke få  

 standardfradrag, hvilket også gælder danske grænsegængere.
 Dog kan lønmodtagere omfattet af cirkulærets pkt. 6.2.1 opnå  

 standardfradrag.
 Lønmodtagere, der udfører privat husligt arbejde, er ikke længere  

 udelukket fra af få standardfradrag.
 Standardfradraget dækker samtlige udgifter i forbindelse med arbejdet i  

 udlandet, bortset fra udgifter til fagligt kontingent, A-kassebidrag,  

 befordring mellem bopæl og arbejdsstedet i udlandet efter LL § 9C og udgifter  

 til kost og logi.
 Standardfradraget dækker også udgifter til lokaltransport i arbejdslandet,  

 bortset fra befordring mellem midlertidig bopæl og arbejdsplads, der  

 berettiger til fradrag efter LL § 9C.
Ved arbejde i Vesteuropa, dvs.
Finland, Tyskland, Østrig, Italien og de  

 vest herfor liggende lande udgør fradraget 55 kr. pr. fulde eller opgjorte  

 døgn.
Til Vesteuropa henregnes endvidere Færøerne og Grønland.
Ved arbejde  

 udenfor Vesteuropa udgør fradraget 140 kr. pr. opgjorte eller fulde døgn.
 Ferie i udlandet eller arbejdsløshedsperioder kan ikke medregnes ved  

 opgørelsen af udlandsopholdets varighed.
 Lønmodtageren kan i stedet for fradrag med det faste beløb vælge at  

 fratrække dokumenterede merudgifter.
Eksportmedarbejdere For eksportmedarbejdere er det tilstrækkeligt for at få standardfradrag,  

 at der inden for indkomståret samlet har været tale om ophold i udlandet i  

 mindst 100 døgn.
 Eksportmedarbejdere omfatter lønmodtagere, der for en dansk arbejdsgiver  

 udfører arbejde i udlandet med sigte på at opnå salg til udlandet af  

 arbejdsgiverens varer og tjenesteydelser eller at opfylde sådanne aftaler.
 Lønmodtagere, der forestår transport af varer, og medlemmer af et selskabs  

 direktion eller bestyrelse - bortset fra medarbejdervalgte repræsentanter -  

 er ikke omfattet af begrebet eksportmedarbejdere.
Eksportmedarbejderbegrebet er nærmere beskrevet i pkt. 13.2.2 i cirk. nr.  

 96 af 22. jun. 1993 til LL.
Det heri anførte krav om, at salgsvarerne skal  

 være fremstillet ved dansk arbejdskraft kan ikke tillægges betydning, jf.  

 Told-Skat Nyt 1993.12.608 (TfS 1993, 351) (BF).
For bygningshåndværkere gælder, at arbejdet i udlandet skal være præsteret  

 i forbindelse med salg af varer, der også kan være opførelse af en bygning  

 for arbejdsgiverens regning.
Heraf følger, at arbejde, der udføres i  

 forbindelse med opfyldelse af aftaler alene omfattende tjenesteydelser -  

 eksempelvis arbejdsudleje og entrepriser/reparationsarbejder, hvor aftalen  

 alene eller altovervejende består i levering af arbejdskraft -ikke er  

 omfattet af eksportmedarbejderdefinitionen.
 En person, der var ansat i et selskab som projektleder for opførelse af  

 produktionsvirksomheder forskellige steder i udlandet, blev af  

 Landsskatteretten anset for at være eksportmedarbejder, se TfS 1992, 97.
 Eksportmedarbejdere kan i overensstemmelse med LL § 9E, stk. 1, 1.  

 punktum, få standardfradrag samtidig med, at der er udbetalt skattefri  

 rejsegodtgørelse, jf. også Told - Skat Nyt 1993.12.608 og TfS 1992, 97.
Ved opgørelsen af de 100 døgn kan eksportmedarbejderen medregne ophold i  

 udlandet, når de enkelte ophold har varet i mindst 24 timer.
Efterfølgende  

 påbegyndte døgn regnes med som hele døgn.
D.B.2.3 Befordring Fradrag for befordring mellem bopælen i Danmark og arbejdsstedet i  

 udlandet kan gives efter reglerne i LL § 9C (bopæl/arbejdsplads), jf.  

 reglerne i afsnit A.F.3.
 Bortset fra befordring mellem midlertidig bopæl og arbejdsplads i  

 udlandet, der berettiger til fradrag efter LL § 9C, kan der kun gives  

 særskilt fradrag for udgifter til lokaltransport, hvis der ikke gives  

 standardfradrag.
D.B.2.4 Fagligt kontingent og A-kassebidrag Der kan gives fradrag for fagligt kontingent og A-kassebidrag efter  

 reglerne i afsnit A.F.1.16. *Ved lempelsesberegningen skal udenlandsk  

 indkomst nedsættes med fagligt kontingent, hvorimod udgiften til  

 arbejdsløshedsforsikring ikke reducerer den udenlandske indkomst, jf.
TfS  

 1995, 752 (LSR).* D.B.3 Specielle fradrag for udlændinge, der er skattepligtige her til  

 landet D.B.3.1 Forøgede leveomkostninger (teknikerfradrag) Ved indkomstansættelsen for udlændinge, hvis ophold her i landet på  

 forhånd må antages at blive af kortere varighed, kan der gives fradrag i den  

 skattepligtige indkomst for forøgede leveomkostninger i forbindelse med  

 opholdet.
Det vil typisk dreje sig om personer, der af deres udenlandske  

 arbejdsgiver er udsendt her til landet i anledning af en konkret opgave.  

 Fradraget kan gives både til fuldt og begrænset skattepligtige personer.
Der  

 skal ansøges om fradrag i hvert enkelt tilfælde.
 Ansøgninger herom behandles i told- og skatteregionerne og  

 skattedirektoraterne i København og på Frederiksberg.
Når betingelserne for at indrømme fradraget er til stede, gives der et  

 fradrag på 8.000 kr. årligt med tillæg af 5% af bruttolønnen incl. alle  

 tillæg.
Fradraget kan ikke overstige 25% af den således opgivne bruttoløn.
 Fradraget kan kun indrømmes for en periode af 2 år fra skattepligtens  

 indtræden.
 Fradraget kan under visse betingelser også omfatte den skattepligtiges og  

 familiens udgifter til ind- og udrejse (ved henholdsvis opholdets begyndelse  

 og ophør), for familiens vedkommende dog kun hvis opholdet her i landet varer  

 et år eller derover.
Efter Ligningsrådets anvisning kan teknikerfradraget kun indrømmes, når  

 det må antages, at opholdets varighed ikke vil komme til at overstige 3 år.  

 Hvis opholdet varer mere end 3 år, skal fradraget tilbagekaldes.
Dette skal  

 tilkendegives ansøgeren samtidig med meddelelsen om, at fradraget indrømmes.  

 Landsskatteretten har i nogle kendelser godkendt fradrag svarende til  

 satserne for teknikerfradrag, uanset at opholdet varede mere end 3 år.  

 Ligningsrådet har derfor vedtaget, at tilbagekaldelse af teknikerfradrag  

 fremtidig kun skal finde sted, såfremt der ved ansøgningen om teknikerfradrag  

 forsætlig eller ved grov uagtsomhed er afgivet urigtige eller vildledende  

 oplysninger, herunder om opholdets forventede varighed.
Endelig skal det præciseres, at teknikerfradrag kun kan indrømmes, såfremt  

 de pågældende under udstationeringen fortsat aflønnes direkte af vedkommende  

 udenlandske arbejdsgiver.
Eksempelvis vil udbetaling af løn fra en filial her  

 i landet ikke opfylde kravet om aflønning direkte af den udenlandske  

 arbejdsgiver.
*Hvis en udenlandsk arbejdsgiver efter KSL § 46, stk. 4 er forpligtet til  

 at have en befuldmægtiget her i landet, som indeholder A-skat, og som således  

 ikke er arbejdsgiver for den udenlandske medarbejder, kan der indrømmes  

 teknikerfradrag.* Det er muligt at få fradrag efter reglerne om dobbelt husførelse samtidig  

 med teknikerfradraget.
D.B.3.2 Dobbelt husførelse Personer, der har midlertidig bolig og arbejde her i landet, men som  

 samtidig opretholder bolig for familien i hjemlandet, er berettiget til  

 fradrag for dobbelt husførelse, se om disse regler i afsnit A.F.1.3.3.
Der gives fradrag efter reglerne for dobbelt husførelse for en periode  

 svarende til de første 24 måneders ophold her i landet. 24 måneders perioden  

 regnes fra tidspunktet for tilflytning til Danmark, uanset om den pågældende  

 forud har haft et tilsvarende ophold i et andet land.
Der gives ikke fradrag  

 for en periode, hvor den pågældende ikke har været gift.
Det er ikke nogen  

 betingelse for fradragsret, at den pågældende ægtefælle er skattepligtig her  

 i landet.
Det er derimod en forudsætning for indrømmelse af fradrag, at den  

 skattepligtige ved forevisning af vielsesattest eller lignende dokumenterer,  

 at han er gift, samt at han sandsynliggør, at han opretholder forbindelsen  

 med ægtefællen.
Det er endvidere en forudsætning, at den pågældende ægtefælle opretholder  

 selvstændig husførelse i hjemlandet.
Det forhold, at ægtefællen bor sammen  

 med f.eks. mandens forældre, udelukker ikke, at hustruen kan anses for at  

 opretholde selvstændig husførelse, idet forholdet ofte er det, at forældrene  

 forsørges af den erhvervsaktive generation.
 Der kan ikke foretages fradrag for dobbelt husførelse, hvis begge  

 ægtefæller opholder sig her i landet, medens f.eks. børnene opholder sig i  

 hjemlandet, medmindre det klart godtgøres, at opholdet her i landet er  

 midlertidigt, og ægtefællerne dokumenterer, at have udgifter til  

 opretholdelse af den bolig i hjemlandet, som de fraflyttede.
 Der gives heller ikke fradrag for dobbelt husførelse, hvis den pågældende  

 - i overensstemmelse med hjemlandets lovgivning - har flere hustruer og den  

 ene hustru opholder sig her, medens den anden opholder sig i hjemlandet.  

 Opholder begge hustruer sig i hjemlandet, kan fradrag foretages, men der  

 gives kun et fradrag.
Personer fra den her omhandlede persongruppe opholder sig ofte i  

 hjemlandet i kortere eller længere perioder på grund af ferie og lignende.  

 Der skal ikke ske reduktion af fradraget, såfremt opholdet i hjemlandet ikke  

 har varet over 2 måneder.
Overstiger opholdet 2 måneder, må den midlertidige  

 opretholdelse af dobbelt husførelse på grund af erhverv i almindelighed anses  

 for afbrudt i den pågældende periode.
D.B.3.3 Forpligtelseserklæringer Personer, der har midlertidig bolig og arbejde her i landet, men som  

 samtidig opretholder bolig for familien i hjemlandet, har fradrag for ydelser  

 i henhold til forpligtelseserklæringer, se afsnit A.F.4.4.
 Det er muligt samtidig at opnå fradrag for dobbelt husførelse (såfremt  

 hustruen opretholder selvstændig husførelse i hjemlandet) og fradrag i  

 henhold til forpligtelseserklæring (f.eks. over for forældre og/eller  

 søskende).
 Adgangen til fradrag for ydelser i henhold til forpligtelseserklæringen er  

 ved lov nr. 1094 af 20. dec. 1995 ophævet med virkning for indkomståret 1996  

 og senere indkomstår.
D.B.4 Indkomstopgørelsen ved indtræden og ophør af skattepligt Der henvises til PSL § 14 samt pkt.
I.18 i Skatteministeriets cirk. nr.  

 129 af 4. jul. 1994 om PSL.
D.B.4.1 Opgørelse af periodeindtægten Løn I henhold til bek. til KSL nr. *768 af 19. sep. 1995* om opkrævning mv. af  

 indkomst- og formueskat skal A-indkomst, herunder løn under ferie efter  

 ferieloven optjent inden skattepligtens ophør, senest beskattes på  

 tidspunktet for skattepligtens ophør, dvs. uafhængigt af  

 udbetalingstidspunktet.
Se nærmere herom i afsnit A.B.1.
Dette modificeres dog, hvis retserhvervelsestidspunktet først indtræder  

 efter den fulde skattepligt er ophørt.
Der kan f.eks. være tale om tantiemer  

 fastsat på en generalforsamling efter at skattepligten er ophørt eller  

 gratialer, hvis størrelse ikke er kontrakt- eller kutymemæssigt fastsat, men  

 ensidigt beror på arbejdsgiverens bestemmelse.
I disse tilfælde vil der ikke  

 blive tale om fuld skattepligt af de pågældende vederlag, som derimod vil  

 kunne beskattes efter reglen om begrænset skattepligt i KSL § 2, stk. 1,  

 litra a.
Der skal indeholdes A-skat på udbetalingstidspunktet.
I tilfælde, hvor et løn- eller tantiemekrav har været bestridt, således at  

 kravets berettigelse og størrelse afgøres ved dom, retsforlig eller voldgift  

 efter skattepligten er ophørt, vil det tilkendte beløb ikke være begrænset  

 skattepligtigt efter KSL § 2, stk. 1, litra a, uanset relationen til det  

 tidligere ansættelsesforhold i Danmark.
Den ikke omtvistede del af kravet vil  

 dog være fuldt eller begrænset skattepligtigt efter ovennævnte  

 retningslinier.
Renter I LL § 5, stk. 6 og § 5 B er der fastsat regler om fuld periodisering af  

 renteindtægter og renteudgifter ved til- og fraflytning til udlandet.  

 Reglerne gælder både forudforfaldne og bagudforfaldne renteindtægter og  

 renteudgifter.
 Reglerne sikrer, at de renteindtægter og -udgifter, der vedrører  

 skattepligtsperioden i tilflytnings- og fraflytningsåret, medtages ved  

 indkomstopgørelsen.
 Bestemmelsen omfatter alene de renter, der vedrører skattepligtsperioden i  

 tilflytnings- og fraflytningsåret.
I en afgørelse refereret i TfS 1994, 656 har T&S taget stilling til et  

 spørgsmål om periodisering af renter for en her i landet bosat skatteyder,  

 der i perioden 1. jan. - 22. sep. 1993 havde sit skattemæssige hjemsted i  

 Grønland.
T&S fandt, under hensyntagen til, at Grønland for den nævnte  

 periode havde haft beskatningsretten til renter, at den del af de pr. 31.  

 dec. 1993 tilskrevne renteindtægter, der forholdsmæssigt vedrørte perioden 1.  

 jan. - 22. sep. 1993, måtte holdes uden for indkomstopgørelsen.
Resultatet  

 blev således det samme, som hvis bestemmelsen i LL § 5B havde fundet  

 anvendelse.
Fast ejendom En fast ejendom anses i praksis for en sådan økonomisk enhed, at  

 periodiseringen for så vidt angår samtlige indtægter og udgifter, herunder  

 renteudgifter, foretages efter et rent »refusionsprincip«  

 (opgørelse efter dageantal), uden hensyn til forfaldstidspunkter.
En skatteyder, der flyttede her til landet (og blev fuldt skattepligtig  

 her) 1. aug. 1977, købte 1. sept. 1977 et enfamiliehus.
Driftsresultatet af  

 den faste ejendom og herunder fradrag for renter af prioritetsgæld - skulle  

 ved ansættelsen af delårsindkomsten opgøres efter et rent refusionsprincip  

 uden hensyn til forfaldstidspunkter, i det foreliggende tilfælde med  

 skæringsdag henholdsvis 1. sept. og 31. dec. 1977. Under hensyn til, at  

 skattepligtsperioden i det foreliggende tilfælde udgør 153 dage, medens  

 ejendommen i den nævnte periode har været i den pågældendes besiddelse i 122  

 dage, vil helårsindkomsten - for så vidt angår såvel prioritetsrenter som  

 ejendommens driftsresultat i øvrigt - være at beregne således, at de  

 relevante indtægter og udgifter vedrørende de 122 dage multipliceres med  

 365/153.
D.B.4.2 Afpasning til helårsindtægt Hvis indkomstansættelsen for en person omfatter en kortere periode end et  

 år, skal såvel den skattepligtige indkomst som den personlige indkomst og  

 kapitalindkomsten omregnes således, at den kommer til at svare til et helt  

 års indkomst, jf.
PSL § 14 og pkt.
I.18 i Skatteministeriets cirk. nr. 129 af  

 4. jul. 1994.
 Indtægter og udgifter, der kun oppebæres/afholdes en enkelt gang om året  

 eller få gange om året, må ikke påvirke indkomsten med et større beløb, end  

 hvad der i alt kan forventes indvundet/afholdt i et helt år.
Lønmodtagerudgifter reduceres med det i LL § 9, stk. 1, omhandlede  

 bundfradrag, inden udgifterne omregnes til helårsindkomst.
Bundfradraget  

 nedsættes således ikke, selv om skattepligtsperioden er kortere end et år.
Engangsindtægter Som éngangsindtægter, der medregnes i årsindkomsten uden omregning  

 kan nævnes -spekulationsgevinster -indkomstskattepligtige gaver -aktieudbytte -tantiemer -feriepenge, optjent i året før skattepligtens ophør, jf. lsr. 1978.95.
Overskuddet af en virksomhed, som blev solgt inden ejerens skattepligt til  

 Danmark ophørte i forbindelse med hans fraflytning til Spanien 1. apr.,  

 skulle ikke omregnes til helårsindkomst ved opgørelsen af skattetilsvaret for  

 fraflytningsåret, idet det opgjorte overskud for skattepligtsperioden efter  

 de foreliggende oplysninger svarede til det normale overskud for et helt år,  

 jf.
SKAT 1985.9.256 (TfS 1985, 655).
 Overskuddet fra 2 solgte landbrugsejendomme i klagerens ejertid blev anset  

 for en éngangsindtægt, da det ansås for godtgjort, at afhændelsen af  

 ejendommene var sket uden sammenhæng med udrejsen til udlandet. (SKAT  

 1987.8.597 (TfS 1987, 396)).
Obligationsrenter og andre renteindtægter, der skal medregnes inden for  

 skattepligtsperioden, jf.
LL § 5B, omregnes, således at indtægten svarer til  

 et års renteindtægt af pågældende obligationsbeholdning, tilgodehavende osv.,  

 jf. skd. 62.246 (Skd. 1982, 51).
Indtægter, der skal omregnes For andre indtægter foretages en forholdsmæssig afpasning af indkomsten,  

 således at denne omregnes til helårsindkomst.
Dette gælder ifølge praksis  

 f.eks.:
-vederlag, der var honorar for udført arbejde, jf. lsr. 1962.92 -løn oppebåret af lærer i 11 måneder, jf. lsr. 1966.8 -bestyrelseshonorar til et medlem, der var udtrådt af bestyrelsen på  

 datoen for skattepligtens ophør.
 -beløb, udbetalt som overarbejdsbetaling.
 -feriepenge, optjent i det år, hvor skattepligten ophører (uanset om  

 ferien er afholdt i eller uden for perioden).
 Overskudsandel af et interessentskab for 6 måneder skulle omregnes til  

 helårsindkomst, da salget af andelen antoges at have sammenhæng med udrejsen  

 til udlandet. (SKAT 1987.8.597 (TfS 1987, 396)).
 Over- eller underskud af fast ejendom opgøres for hele året og deling af  

 årsresultatet sker i forhold til dageantallet uanset de forskellige  

 indtægters og udgifters forfaldstid, se bl.a. lsr. 1982.77.
Engangsudgifter Af éngangsudgifter, som ikke skal omregnes, kan nævnes -kapitalindskud vedr. en rente- eller rateforsikring.
 Underskud, fremført fra tidligere indkomstår med fuld eller begrænset  

 skattepligt, sidestilles med éngangsudgifter, der ikke skal omregnes.
 Underskud fra en periode med begrænset skattepligt modregnes i indkomst i  

 en anden periode i samme kalenderår med fuld skattepligt, før omregning til  

 helårsindkomst i henhold til PSL § 14, jf. lsr. 1983.58 og SKAT 1988.2.89  

 (TfS 1988, 58).
 Underskud fra en periode med fuld skattepligt skulle modregnes i overskud  

 i en anden periode i samme kalenderår med begrænset skattepligt, før der  

 skete fremførsel af tidligere års underskud. (SKAT 1987.8.599 (TfS 1987,  

 385)).
 Visse udenlandske studerendes fradrag for nødvendigt underhold - *53.000  

 kr. for 1995* - fragår med en forholdsmæssig andel i delårsindkomsten.
Ved beregningen af uudnyttet skatteværdi af personfradrag, jf.
PSL § 10,  

 stk. 3, foretages omregning til helårsindkomst, uanset om den skattepligtige  

 indkomst er 0 kr. eller negativ.
 Hvor skatteyderen anvender forskudt indkomstår gælder særlige regler om  

 opgørelsen ved skattepligtsophør, se KSL afsnit X og KSL cirk. nr. 135 af  

 4/11 1988, kap. 6.
Indkomstopgørelsen foretages under ét i det indkomstår, hvor  

 skatteyderen skifter skattemæssigt hjemsted, således at Danmark alene har  

 status som kildeland en del af indkomståret, jf.
SKAT 1988.8.496 (TfS 1988,  

 577).
D.B.4.3 Indgangsværdier ved skattepligtens indtræden *Ved lov nr. 312 af 17. maj 1995 er der i KSL § 9 indsat en ny bestemmelse  

 om fastsættelse af indgangsværdier for aktiver og passiver i de tilfælde,  

 hvor en person enten bliver fuldt skattepligtig i henhold til KSL § 1 eller  

 får skattemæssigt hjemsted i Danmark i henhold til en DBO.
 Ifølge KSL § 9, stk. 6 finder bestemmelsen tilsvarende anvendelse på  

 personer, der bliver begrænset skattepligtige efter KSL § 2, og som ikke  

 umiddelbart forinden har været skattepligtige efter KSL § 1.
 Som hovedregel anses aktiver - bortset fra afskrivningsberettigede aktiver  

 - og passiver for erhvervet på det faktiske anskaffelsestidspunkt til  

 handelsværdien på dette tidspunkt.
For afskrivningsberettigede aktiver er der særlige regler for fastsættelse  

 af indgangsværdier.
Disse aktiver anses for erhvervet på det faktiske  

 anskaffelsestidspunkt og for den faktiske anskaffelsessum, maksimalt  

 afskrevet efter danske regler indtil tilflytningstidspunktet.
Dog skal  

 aktiverne anses for erhvervet til handelsværdien på tilflytningstidspunktet,  

 hvis denne værdi er mindre end den værdi, der fremkommer ved at foretage  

 maksimale afskrivninger efter danske regler på den faktiske anskaffelsessum.
 Om et aktiv er afskrivningsberettiget, afgøres ud fra de gældende danske  

 afskrivningsregler på tilflytningstidspunktet.
For at forhindre, at der i afståelsessituationen sker beskatning af  

 genvundne afskrivninger, som ikke er foretaget af den skattepligtige,  

 fastslår KSL § 9, stk. 3, at der sker nedsættelse af de genvundne  

 afskrivninger med et beløb svarende til forskellen mellem indgangsværdien og  

 afståelsessummen, dog højst et beløb svarende til de beregnede maksimale  

 afskrivninger.
Nedslagsreglen anvendes ikke, hvis der som indgangsværdi er  

 anvendt handelsværdien.
I KSL § 9, stk. 4 er der indført en begrænsning af avancen ved afståelse  

 af afskrivningsberettigede aktiver.
Nedslagsreglen sikrer, at avancer, der  

 relaterer sig til perioden forud for tilflytningstidspunktet, ikke  

 avancebeskattes ved en senere afståelse af de pågældende aktiver.
 Hvad angår udgifter afholdt før tilflytningstidspunktet, kan disse ikke  

 fradrages i den skattepligtige indkomst.
 Om KSL § 9 henvises i øvrigt til Skm.cirk. af 11. dec. 1995, pkt. 3.2.
KSL § 9, stk. 1-5 har virkning fra 2. nov. 1994. § 9, stk. 6 (begrænset  

 skattepligtige) har virkning fra 6. apr. 1995.* Fraflytningsbeskatning ved skattepligtens ophør *Ved lov nr. 312 af 17. maj 1995 er der endvidere indsat en ny bestemmelse  

 i KSL § 10 om beskatning af genvundne af- og nedskrivninger ved fraflytning.  

 Bestemmelsen finder anvendelse i forbindelse med ophør af fuld skattepligt  

 (KSL § 1) eller hvis en person efter en DBO bliver hjemmehørende i udlandet,  

 på Færøerne eller Grønland.
Fraflytningsbeskatningen gennemføres ved, at de skatterelevante aktiver  

 anses for afhændet på fraflytningstidspunktet.
Aktiverne anses for afhændet  

 til handelsværdien på fraflytningstidspunktet, dog højst med et beløb  

 svarende til anskaffelsessummen.
En betingelse for fraflytningsbeskatning i disse tilfælde er, at der er  

 tale om aktiver, som Danmark efter fraflytningen ikke har beskatningsretten  

 til.
Hvis aktiverne f.eks. indgår i et fast driftssted i Danmark eller der er  

 tale om en fast ejendom beliggende i Danmark, vil fraflytningsbeskatning ikke  

 finde sted.
 Om KSL § 10 henvises i øvrigt til Skm.cirk. af 11. dec. 1995, pkt. 4.
KSL § 10 har virkning fra 2. nov. 1994.* D.B.4.4 Skatteberegningen - personfradrag Skatten beregnes af de opgjorte helårsindkomster (skattepligtig indkomst,  

 personlig indkomst og kapitalindkomst) efter PSL § 5-8 og nedsættes med  

 skatteværdien af personfradraget, jf.
PSL § 9. Den endelige skat, der skal  

 betales, udregnes ved at nedsætte den beregnede helårsskat efter forholdet  

 mellem delårsbeløbene og helårsbeløbene, jf.
PSL § 14.
Det er en forudsætning for overførsel af uudnyttet skatteværdi af  

 personfradrag mellem ægtefæller, at ægtefællerne er samlevende ved  

 indkomstårets udløb, jf.
PSL § 10 stk. 3.
 En hustrus personfradrag for perioden indtil fraflytningen til udlandet  

 kan overføres til manden, når ægtefællerne er sambeskattede ved fraflytningen  

 til udlandet, se skd. 32.105.
 I et tilfælde, hvor mandens og hustruens skattepligt ophørte på  

 forskellige datoer, kunne der ske overførsel af den ene ægtefælles uudnyttede  

 fradrag til den anden ægtefælle, idet »indkomstårets udgang« i  

 denne forbindelse måtte forstås som udløbet af indkomståret for den først  

 fraflyttede ægtefælle, skd. 30.254 og 35.7 (Skd. 1976, 11).
Hvor samlivet i skattemæssig henseende indtræder i årets løb, som følge  

 af, at den ene ægtefælle tilflytter, kan der kun overføres en forholdsmæssig  

 del af den tilflyttede ægtefælles personfradrag til den anden ægtefælle, da  

 den tilflyttede ægtefælle efter PSL § 14, kun ville have fået godskrevet en  

 forholdsmæssig del af personfradraget ved sin skatteberegning, jf.
SKAT  

 1987.7.523 (TfS 1987, 358).
D.B.5 Beskatning af løn til højtlønnede udlændinge og udenlandske forskere  

 - KSL § 48E D.B.5.1 Indledning Beskatning ifølge KSL § 48E blev indført med lov nr. 489 af 24. jun. 1992.  

 Blandt andet på baggrund af indførelsen af arbejdsmarkedsbidrag, jf. lov nr.  

 448 af 30. jun. 1993 med senere ændringer, er der sket ændringer i ordningen  

 ved lov nr. 296 af 27. apr. 1994. Fra 1. aug. 1994 er skatteprocenten således  

 nedsat fra 30 til 25, idet personer omfattet af KSL § 48E-ordningen også skal  

 betale arbejdsmarkedsbidrag (6% i 1995). Se også Told-Skat Nyt 1993.16.776  

 (TfS 1993, 425) om betydningen af de indførte arbejdsmarkedsbidrag.
Grundlæggende betingelser.
Kontrakt af begrænset varighed Ordningen omfatter personer, der i forbindelse med tiltrædelse af lønnet  

 arbejde hos en dansk arbejdsgiver for en kontraktsfastsat periode på mellem  

 mindst 6 og højst 36 måneder samtidig bliver fuldt skattepligtige her.
Med  

 virkning for personer, hvis skattepligt ifølge KSL § 1 indtræder efter 30.  

 jul. 1994, er der mulighed for, at ansætte de pågældende personer for en  

 prøveperiode på f.eks. 3 måneder, inden de tager bopæl her og dermed bliver  

 fuldt skattepligtige, jf.
KSL § 1.
 Personens nationalitet og statsborgerskab er uden betydning for anvendelse  

 af ordningen.
 Kravet om, at fuld skattepligt skal indtræde i forbindelse med  

 påbegyndelsen af ansættelsesforholdet, anses for opfyldt, hvis  

 ansættelsesforholdet påbegyndes efter den kortere periode, der sædvanligvis  

 medgår til flytning og indretning af bolig. *Se om en specialist, som  

 påbegyndte et ansættelsesforhold 5 måneder efter skattepligtens indtræden, og  

 derfor ikke kunne opnå beskatning efter KSL § 48E, TfS 1995, 182.
Er der derimod tale om en studerende, der fortsat er skattepligtig til sit  

 hjemland og som efterfølgende får en ansættelse efter KSL § 48E, anses  

 skattepligten først indtrådt ved ansættelsesforholdets begyndelse, jf.
TfS  

 1995, 755* Krav til arbejdsgiverens subjektive skattepligt Som danske arbejdsgivere anses arbejdsgivere omfattet af KSL § 1 eller §  

 2, stk. 1, litra d, SEL § 1, § 2, stk. 1, litra a eller § 3 samt FBL § 1.
 Hvis arbejdsgiveren er omfattet af KSL § 1 eller SEL § 3 eller FBL § 1, er  

 det samtidig en forudsætning, at arbejdsgiveren har hjemting i Danmark, jf.  

 afsnit D.A.2.1. (lønindtægt).
 Hvis en person af sin udenlandske arbejdsgiver er arbejdsudlejet til en  

 dansk arbejdsgiver, kan ordningen ikke finde anvendelse.
Hvis lønmodtageren er ansat i et interessentskab, skal samtlige  

 interessenter være danske arbejdsgivere, jf. ovennævnte opremsning, ligesom  

 interessentskabet skal have hjemting her.
Hvis der er tale om en udenlandsk  

 arbejdsgiver med fast driftssted her i landet, skal kontraktsvederlaget kunne  

 henføres som en driftsudgift til det faste driftssted.
Kravet til vederlagets størrelse Det er endvidere en betingelse, at personens vederlag i penge, jf.
KSL §  

 43, stk. 1, skal udgøre et grundbeløb på mindst *34.900 kr.* hver måned.
Om  

 vederlag i penge, se nærmere nedenfor under afsnit 5.3, hvoraf det bl.a.  

 fremgår, at ATP og arbejdsmarkedsbidrag ikke medregnes.
Grundbeløbet  

 reguleres efter PSL § 20. For 1995 udgør beløbet kr. 43.500 pr. måned.
De pågældende beløb skal være optjent for hver løbende måned for sig,  

 således at det ikke i sig selv er tilstrækkeligt, at gennemsnitsindtjeningen  

 pr. måned for den samlede kontraktsperiode incl. eventuel bonus og andre  

 engangsbeløb opfylder nævnte beløbskrav.
Derimod er udbetalingstidspunkterne  

 uden selvstændig betydning.
 Selv om vederlaget i penge overstiger de nævnte beløbsgrænser, kan  

 personen ikke opdele vederlaget, således at det overskydende beløb vælges  

 beskattet efter almindelige regler.
Særligt om forskere Endvidere gælder, at en person, der skal drive forskning her i landet  

 uanset vederlagets størrelse vil være omfattet af ordningen, såfremt det  

 forskningsprojekt, hvortil personen knyttes, er godkendt af et forskningsråd.  

 Det er en betingelse for et forskningsråds godkendelse af et  

 forskningsprojekt, at forskningsopgaven er afgrænset og defineret.
Endvidere  

 skal den pågældende forskers deltagelse i forskningsprojektet være af  

 afgørende betydning for dettes gennemførelse.
 For forskere kan der eventuelt blive tale om anvendelse af den såkaldte  

 »professorregel«, som findes i visse DBO'er.
Tidligere skattepligt til Danmark Hvis personen tidligere har været fuldt skattepligtig til Danmark, vil det  

 dog være en betingelse for at blive omfattet af ordningen, at personen kan  

 godtgøre, at den tidligere status som fuldt skattepligtig ikke er bragt til  

 ophør med henblik på anvendelse af ordningen.
Dette kan kræves bekræftet i en  

 tro og love erklæring til skattemyndighederne.
Ikke andel i ledelse mv. som medejer Endelig må en person ikke på noget tidspunkt inden for de seneste 5 år  

 forud for ansættelsen have eller have haft direkte eller indirekte del i  

 ledelsen af, kontrollen med eller kapitalen i den virksomhed, med hvilken  

 ansættelseskontrakten er indgået.
KSL § 43, stk. 2, litra i, 3-6. pkt. finder  

 tilsvarende anvendelse.
Dette betyder, at der ved afgørelsen af, om den skattepligtige har eller  

 har haft en sådan forbindelse med den ansættende virksomhed, at § 48  

 E-ordningen ikke kan anvendes, skal henses til, om personen ejer eller har  

 ejet 25% eller mere af aktiekapitalen eller råder eller har rådet over mere  

 end 50% af stemmeværdien i det udbetalende selskab mv.
Heri medregnes aktier,  

 der samtidig tilhører den skattepligtiges nærmeste familie.
Aktier, der  

 tilhører en tidligere ægtefælle til denne personkreds, og aktier, som en  

 nuværende ægtefælle til denne personkreds har afstået før ægteskabets  

 indgåelse, medregnes dog ikke.
Herudover medregnes aktier, der tilhører  

 selskaber mv., som den skattepligtiges nærmeste familie har haft bestemmende  

 indflydelse over.
Hvis den udbetalende virksomhed er personligt ejet, henses til, om den  

 skattepligtige ejer eller har ejet 25% eller mere af egenkapitalen eller har  

 eller har haft afgørende indflydelse i virksomheden.
Her anvendes samme  

 kriterier som for aktionærer.
 Dette gælder ikke alene de seneste 5 år forud for ansættelsesforholdets  

 påbegyndelse, men gælder også under det løbende ansættelsesforhold, således §  

 48 E-beskatning ophører fra det tidspunkt, hvor lønmodtageren som ovenfor  

 beskrevet får andel i en virksomheds ledelse eller kapital, se nærmere herom  

 under afsnit D.B.5.5.
En direktør, der ikke er eller har været medejer i det ansættende selskab,  

 kan anvende ordningen, jf.
Told-Skat Nyt 1993.20.910 (TfS 1993, 488) og TfS  

 1994, 715 vedrørende et bestyrelsesmedlem.
Dødsboer For dødsboers vedkommende gælder, at hvis afdøde har valgt sin indkomst §  

 48 E-beskattet, bliver skatten endelig ved den skattepligtiges død, jf.
KSL §  

 14A.
D.B.5.2 Løbende betingelser De formelle betingelser for at iværksætte § 48 E-træk Beskatning ifølge KSL § 48E sker efter lønmodtagerens eget valg.  

 Beslutningen herom skal foretages inden en kontraktsperiodes udløb.
Tidligere  

 indeholdt A-skat vil i givet fald dels blive godskrevet lønmodtageren som  

 betalt § 48 E-skat, dels blive udbetalt som overskydende skat.
I forbindelse med et ansættelsesforholds påbegyndelse kræves der ikke  

 nogen særlig godkendelse fra skattemyndighederne om, at en person kan anses  

 for omfattet af ordningen.
Arbejdsgiveren kan umiddelbart indeholde 25% af  

 bruttolønnen, idet han efter KSL § 69 og § 74 hæfter for manglende  

 indeholdelse, henholdsvis ifalder ansvar, hvis betingelserne for § 48 E-træk  

 ikke er opfyldt.
 Såfremt arbejdsgiveren, henholdsvis lønmodtageren, er i tvivl om, hvorvidt  

 betingelserne er opfyldt, kan der rettes henvendelse til skattemyndighederne  

 med henblik på at få en accept af, at der kan ske § 48 E-træk.
 Skattemyndighederne kan dog i den forbindelse anmode lønmodtageren om at  

 udstede en tro og love erklæring om, at han opfylder betingelserne i KSL §  

 48E.
 Hvis arbejdsgiveren får en sådan accept fra arbejdsgiverkontrollen, dvs.  

 told- og skatteregionen, vil han normalt ikke kunne pådrage sig hæftelse  

 /ansvar efter KSL §§ 69 og 74.
Betingelserne for opdeling af den samlede 36-mdr. periode Når et ansættelsesforhold, hvor § 48 E-beskatning har fundet sted,  

 ophører, og hvor varigheden har været mindre end 36 måneder, vil en person  

 inden for en frist på 1 måned have mulighed for at indgå en ny kontrakt af en  

 varighed, der maksimalt andrager forskellen mellem 36 måneder og summen af  

 tidligere kontraktsperioder.
Det grundlæggende krav om, at en kontrakt mindst  

 skal have en varighed på 6 måneder, skal også være opfyldt for en  

 efterfølgende kontrakt, således at § 48 E-beskatning ikke kan finde  

 anvendelse, hvis summen af de tidligere omfattede kontraktsperioder  

 overstiger 30 måneder.
I forbindelse med indgåelse af en ny kontrakt inden for en frist på 1  

 måned stilles der ikke krav om, at skattepligten her til landet indtræder i  

 forbindelse med ansættelsesforholdets påbegyndelse.
Hvis en ny kontrakt, der  

 opfylder betingelserne i KSL § 48E, stk. 1 eller 2, ikke er indgået inden for  

 nævnte frist på 1 måned, vil den lønindkomst, der tidligere er blevet § 48  

 E-beskattet, blive efterbeskattet som øvrig indkomst, jf. nedenfor under  

 afsnit D.B.5.5, med mindre personen inden for samme frist har bragt sin fulde  

 skattepligt til ophør ved en reel fraflytning.
Hvis en person således er fraflyttet Danmark inden udløbet af nævnte  

 frist, vil han påny kunne vende tilbage og oprette en ny ansættelseskontrakt,  

 forudsat det samlede maksimum på 36 måneder ikke overskrides.
Muligheden for  

 at blive omfattet af ordningen bortfalder dog, når der er forløbet 10 år fra  

 påbegyndelsen af den første ansættelseskontrakt.
Forlængelse uden § 48 E-beskatning Uanset at summen af kontraktsperioder omfattet af ordningen ikke kan  

 overstige 36 måneder, kan den ansættelseskontrakt, der udløber samtidig med  

 den samlede periode på 36 måneder, forlænges uden at efterbeskatning skal  

 finde sted.
Lønnen i forlængelsesperioden vil dog blive beskattet efter  

 almindelige regler.
Kontrakten kan forlænges i op til 24 måneder.
 Den løn, der tidligere er blevet § 48 E-beskattet, vil blive  

 efterbeskattet som øvrig indkomst, hvis personen ikke senest 1 måned efter  

 forlængelsesperiodens ophør har bragt sin fulde skattepligt til Danmark til  

 ophør i forbindelse med en egentlig fraflytning.
D.B.5.3 Beregningsgrundlaget Vederlag i penge, jf.
KSL § 43, stk. 1 Grundlaget for beregningen af § 48 E-skatten er personens vederlag i penge  

 i henhold til en ansættelseskontrakt, der opfylder de krav, der er beskrevet  

 under afsnit D.B.5.1. Ved vederlag i penge forstås A-indkomst i henhold til  

 KSL § 43, stk. 1, excl. værdi af fri kost og logi.
Der vil f.eks. være tale  

 om vederlag i penge i alle tilfælde, hvor en arbejdsgiver betaler private  

 udgifter for en ansat.
*Vederlag i penge omfatter også beløb og vederlag efter LL § 16  

 (personalegoder), der er A-indkomst, jf.
KSL § 43, stk. 2 samt seneste KSL  

 bekg. nr. 768 af 19. okt. 1995. Se også Skatteministeriets cirk. nr. 202 af  

 13. dec. 1993 om beskatning af personalegoder.
 Derimod vil naturalieydelser direkte fra arbejdsgiveren, f.eks. fri kost  

 og logi, ikke indgå i beregningsgrundlaget, hvorimod sådanne ydelser  

 beskattes som øvrig indkomst, jf. nedenfor under afsnit D.B.5.4.
 Fratrædelsesgodtgørelser og gratialer, mv. omfattet af LL § 7, litra w, er  

 som hovedregel A-indkomst, og vil derfor være omfattet af ordningen efter KSL  

 § 43, stk. 1. Det samme gælder andre engangsbeløb som f.eks. provision, bonus  

 og tantieme.
Ikke skattepligtige ydelser Beløb, der efter gældende lovgivning slet ikke er skattepligtig indkomst  

 for modtageren, indgår ikke i beregningsgrundlaget, f.eks. skattefri  

 godtgørelser i henhold til LL § 9, stk. 5, 7 og 8, og pensionsindbetalinger  

 på de såkaldte arbejdsgiverpensionsordninger jf.
PBL § 19, ATP og  

 arbejdsmarkedsbidrag.
Er der tale om pensionsordninger oprettet i udlandet,  

 vil indbetalinger dog skulle indgå i beregningsgrundlaget.
Ingen fradrag I øvrigt kan beregningsgrundlaget ikke reduceres med nogen form for  

 fradrag, heller ikke de lønmodtagerfradrag, der direkte knytter sig til  

 lønindkomsten som f.eks. befordringsfradrag og fradrag for dobbelt  

 husførelse.
Sådanne lønmodtagerfradrag kan heller ikke foretages i øvrig  

 indkomst, jf. nedenfor under afsnit D.B.5.4. For så vidt angår bidrag til  

 fagforening og A-kasse, gælder for fagforeningsbidrags vedkommende, at disse  

 anses for at knytte sig til lønindkomsten, medmindre det efter en konkret  

 vurdering må antages, at medlemskabet af en fagforening er uden forbindelse  

 med erhvervelsen af den aktuelle lønindkomst.
 Dette kan navnlig være tilfældet, hvis en person omfattet af  

 bruttobeskatningsordningen opretholder medlemskab i en fagforening i  

 hjemlandet under opholdet i Danmark, se f.eks. lsr. 1984.159 om den omvendte  

 situation.
 Derimod vil A-kassebidrag i alle tilfælde skulle anses for at være uden  

 forbindelse med den aktuelle lønindkomst, således at der er mulighed for  

 fradrag i øvrig indkomst.
§ 48 E-skatten kan ikke reduceres med værdien af personfradrag, jf.
PSL §  

 10, stk. 6.
Ingen selvangivelsespligt Indkomstskattepligten af vederlag i penge i henhold til  

 ansættelseskontrakter omfattet af KSL § 48E er endeligt opfyldt ved den  

 indeholdte § 48 E-skat, og vederlaget skal heller ikke selvangives bortset  

 fra tilfælde, hvor der sker efterbeskatning, jf. nedenfor under afsnit  

 D.B.5.5.
D.B.5.4 Øvrig indkomst Naturalieydelser direkte fra arbejdsgiveren Bortset fra det vederlag i penge, der udbetales i henhold til en  

 ansættelseskontrakt omfattet af KSL § 48E, vil en persons øvrige indkomst og  

 formue skulle selvangives og beskattes efter sædvanlige regler.
Til øvrig  

 indkomst henregnes også naturalieydelser, der modtages direkte fra  

 arbejdsgiveren som vederlag i henhold til en ansættelseskontrakt omfattet af  

 KSL § 48E, f.eks. værdi af kost og logi, selvom der er tale om A-indkomst  

 efter bestemmelsen i KSL § 43, stk. 1.
Fradragsbegrænsningen I adgangen til at foretage fradrag i øvrig indkomst gælder alene den  

 begrænsning, at de lønmodtagerfradrag, der knytter sig direkte til det  

 vederlag, der § 48 E-beskattes, ikke kan foretages.
Denne begrænsning gælder  

 f.eks. befordringsfradrag, fradrag for flytteudgifter, fradrag for dobbelt  

 husførelse og fradrag for bidrag til fagforening med den modifikation, der er  

 beskrevet under afsnit D.B.5.3., men derimod ikke fradrag for A-kassebidrag  

 og pensionsindbetalinger til privattegnede danske ordninger, jf.
PBL § 18.  

 *Adgangen til at fratrække udgifter er for personer med dobbeltdomicil blevet  

 begrænset ved lov nr. 312 af 17. maj 1995, således at der kun kan fratrækkes  

 udgifter, der vedrører indtægter, som Danmark efter overenskomsten kan  

 beskatte.* For så vidt angår sådanne pensionsordninger, der er oprettet i udlandet,  

 vil der dog ikke være mulighed for fradrag, bortset fra visse ordninger  

 oprettet i Schweiz og England, jf. de pågældende landes DBO med Danmark,  

 artikel 28.
 Om A-kassebidrag henvises til afsnit D.B.5.3.
 Bortset herfra opgøres øvrig indkomst samt formue som for andre fuldt  

 skattepligtige, dvs. under anvendelse af PSL's regler om personfradrag, jf.  

 PSL § 10, stk. 4, underskud, overførsel til ægtefælle heraf, mv.
 Hvis den pågældende person fortsat er fuldt skattepligtig til sit  

 hjemland, vil dobbeltbeskatningssituationen skulle løses som beskrevet under  

 DD 2, artikel 4.
D.B.5.5 Efterbeskatning Hvornår foretages efterbeskatning Ved efterbeskatning forstås, at indkomst og fradrag, der er behandlet  

 efter reglerne om § 48 E-beskatning, i stedet for medregnes i den  

 skattepligtige indkomst efter sædvanlige regler.
Tidligere indeholdt § 48  

 E-skat behandles som foreløbig betalt A-skat for de pågældende indkomstår,  

 jf.
KSL § 48E, stk. 5 og 7.
Årsagen til efterbeskatning kan enten være, at lønmodtageren selv vælger  

 dette, jf.
KSL § 48E, stk. 8, eller at han ikke har overholdt fristerne for  

 indgåelse af ny kontrakt/ophør af skattepligt, eller at en eller flere af de  

 grundlæggende betingelser for at være omfattet af ordningen ikke længere er  

 opfyldt, eller at det efterfølgende viser sig, at en eller flere af de  

 grundlæggende betingelser ikke har været opfyldt med virkning fra  

 ansættelsesforholdets påbegyndelse.
Se Told-Skat Nyt 1993.20.910 (TfS 1993,  

 488) om fraflytning til Sverige og status som grænsegænger *og TfS 1995, 78  

 om forældreorlov.* Efterbeskatning efter eget valg Hvis den skattepligtige selv vælger efterbeskatning, kan det enten ske med  

 virkning for hele den ansættelsesperiode kontrakten vedrører, eller alene med  

 virkning for den resterende del af ansættelsesperioden, således at § 48  

 E-beskatningen for den hidtidige periode opretholdes.
I sidstnævnte tilfælde  

 skal den skattepligtige overholde fristerne henholdsvis indgåelse af ny  

 kontrakt/ophør af fuld skattepligt, jf. nærmere ovenfor under afsnit  

 D.B.5.2., idet bemærkes, at fristerne regnes fra det tidspunkt, hvor  

 ansættelsesforholdet faktisk ophører, og altså ikke allerede fra det  

 tidspunkt, hvor vederlaget ikke længere ønskes beskattet efter KSL § 48E.  

 Inden for det samme ansættelsesforhold kan den skattepligtige ikke påny vælge  

 sig tilbage til § 48 E-beskatning.
Efterbeskatning ved ophør af grundlæggende betingelser Hvis en af de grundlæggende betingelser for at være omfattet af ordningen  

 ophører med at være opfyldt, f.eks. fordi lønmodtageren bliver medejer i  

 virksomheden, som nævnt under D.B.5.1, vil der ikke længere være tale om et  

 ansættelsesforhold i KSL § 48E's forstand. § 48 E-beskatningen vil da ophøre  

 med fremtidig virkning, hvorimod beskatningen vil kunne opretholdes for den  

 hidtidige periode, hvis lønmodtageren inden 1 måned enten er fraflyttet  

 Danmark eller har indgået en ny kontrakt, der opfylder betingelserne i KSL §  

 48E, jf. ovenfor under afsnit D.B.5.2. Nævnte frist regnes allerede fra det  

 tidspunkt, hvor en grundlæggende betingelse for at være omfattet af ordningen  

 ophører med at være opfyldt.
§ 48 E-beskatning vil under alle omstændigheder ikke kunne opretholdes for  

 den hidtidige periode, hvis kontraktforholdet ophæves inden der er forløbet 6  

 måneder.
Tilsvarende gælder, hvis en grundlæggende betingelse for at være  

 omfattet af ordningen ophører med at være opfyldt inden der er forløbet 6  

 måneder fra ansættelsesforholdets påbegyndelse.
 Efterbeskatning kan ske uafhængigt af 3-års fristen i  

 skattestyrelseslovens § 35, stk. 1.
D.B.5.6 Ikrafttrædelse Beskatningsordningen gælder for ansættelseskontrakter, der indgås fra og  

 med 27. jun. 1992 og finder anvendelse på det vederlag, der optjenes efter  

 kontraktens ikrafttræden.
Ordningen er ændret ved lov nr. 296 af 27. apr.  

 1994.
Afkortning af 36-mdr. perioden I lov nr. 489 af 24. jun. 1992 er der dog i § 5, stk. 3 og 4 fastsat  

 særlige overgangsbestemmelser. *Se herom i tidligere udgaver af  

 Ligningsvejledningen.* D.B.6 Indkomstopgørelse ved begrænset skattepligt D.B.6.1 Indkomstopgørelsen Ved indkomstopgørelsen skal kun medtages de indtægter, der begrunder  

 skattepligten, og i denne indkomst kan der (kun) fradrages udgifter i det  

 omfang, de vedrører disse indtægter, KSL § 2, stk. 2 og lsr. 1973.96. For så  

 vidt angår begrænset skattepligtig lønindkomst betydet dette, at der udover  

 de sædvanlige lønmodtagerfradrag, kan foretages fradrag for bidrag til  

 fagforening, medmindre det efter en konkret vurdering må antages, at  

 medlemskab af den pågældende fagforening må anses for at være uden  

 forbindelse med erhvervelsen af lønindkomsten.
Dette vil navnlig kunne være  

 tilfældet, hvis den begrænsede skattepligtige opretholder medlemskab af en  

 fagforening i hjemlandet, jf. lsr. 1984.159 analogt.
Derimod kan  

 A-kassebidrag slet ikke fradrages, jf.
PBL § 54.
 Af samme bestemmelse følger, at begrænset skattepligtige ikke kan  

 fratrække bidrag til private pensionsordninger omfattet af PBL § 18. Derimod  

 vil begrænset skattepligtige være omfattet af bortseelsesretten i forbindelse  

 med arbejdsgiverordninger, der er omfattet af PBL § 19.
 En begrænset skattepligtig kan endvidere ikke fratrække underholdsbidrag  

 til en herboende fraskilt hustru, jf. skd. 32.93 (Skd. 1975, 32).
Fastsættelsen af den indkomst, der for en udenlandsk langturschauffør kan  

 beskattes her i landet, kan ansættes på grundlag af antal kørte kilometer i  

 Danmark i forhold til antal kørte kilometer i alt, antal arbejdstimer i  

 Danmark i forhold til antal arbejdstimer i alt eller efter et skøn, jf.
SKAT  

 1988.12.790 (TfS 1988, 677).
 En i udlandet bosat pensionist var begrænset skattepligtig af hele den  

 pension, som han modtog fra et dansk aktieselskab, selv om han havde givet  

 afkald på halvdelen af den til fordel for sin tidligere ægtefælle.
 En begrænset skattepligtig kunne ikke ved opgørelsen af den skattepligtige  

 indkomst og formue fradrage renter og afdrag til et familiefond, som han  

 ønskede at oprette i udlandet.
 Er skattepligtsperioden kortere end et år skal der omregnes til  

 helårsindkomst efter reglerne i afsnit D.B.4.2.
 Er en skatteyder begrænset skattepligtig alene fordi han har indtjent  

 lønbeløb i flere forskellige perioder, skal der foretages omregning til et  

 fuldt års indtægt for hver arbejdsperiodes løn, jf. lsr. 1974.2. Omregning  

 skal ikke finde sted, hvis arbejdsperioderne vedrører et fast  

 ansættelsesforhold hos den danske arbejdsgiver, jf. lsr. 1979.92.
*Indgangsværdier ved skattepligtens indtræden Ved lov nr. 312 af 17. maj 1995 er der i KSL § 9 indsat en ny bestemmelse  

 om fastsættelse af indgangsværdier for aktiver og passiver blandt andet i den  

 situation, hvor en person bliver begrænset skattepligtig efter KSL § 2 og som  

 ikke umiddelbart forinden har været skattepligtig efter KSL § 1.
Se D.B.4.3 om KSL § 9.* LL § 9F Fradrag Ifølge lov nr. 1117 af 22. dec. 1993 kan personer, der er skattepligtige  

 efter KSL § 2, stk. 1, litra a (lønindtægt), og som er gift ved udløbet af  

 indkomståret, ved opgørelsen af den skattepligtige indkomst fradrage et  

 grundbeløb på *29.600 kr.* Omfatter indkomstansættelsen en kortere periode end 1 år, er fradraget  

 højst 1/12 af *29.600 kr.* for hver måned, ved hvis begyndelse skattepligt  

 foreligger.
 Fradraget på *29.600 kr.* gives i indkomst omfattet af KSL § 2. stk. 1,  

 litra a, og kan ikke overstige sådan indkomst.
 Det er en betingelse, at den skattepligtige har samme bopæl som ægtefællen  

 ved udgangen af indkomståret, og at ægtefællen ikke for dette år har opnået  

 skattenedsættelse gennem personfradrag efter PSL § 10.
 Er begge ægtefæller begrænset skattepligtige af indtægter som omhandlet i  

 KSL § 43, stk. 1 (bortset fra tilfælde, hvor beskatning sker efter § 48 C)  

 eller § 43, stk. 2, litra b, c, d og f får de som hidtil hver sit  

 personfradrag ved skatteberegningen.
Indtægt af fast ejendom - rentefradrag Indtægten af fast ejendom må beregnes på sædvanlig måde, således at  

 driftsomkostninger, herunder skatter og renter, kan fradrages, derimod ikke  

 beregnede renter af egenkapital jf. lsr. 1983.121. Dette betyder bl.a., at SL  

 § 4, litra b, om skønsmæssig ansættelse af lejeværdi kan anvendes, hvis den  

 faktiske lejeindtægt ikke svarer til den objektive markedsleje.
 Ligningsrådet har vedtaget, at der for begrænset skattepligtige ejere af  

 fast ejendom her i landet kan godkendes fradrag i formueopgørelsen for  

 almindelig prioritetsgæld samt for anden gæld mod sikkerhed i ejerpantebrev i  

 vedkommende ejendom indtil en samlet behæftelse på 80% af ejendommens  

 handelsværdi ved indkomstårets udløb. *Se TfS 1995, 643, hvor en begrænset  

 skattepligtig person ikke kunne fratrække renteudgifter i formueopgørelsen  

 vedrørende sommerhus beliggende i Danmark, da lånet ikke var ydet med  

 sikkerhed i ejedommen.* Yderligere gæld tillades ikke fradraget, medmindre  

 den skattepligtige dokumenterer, at den samlede behæftelse alene vedrører  

 ejendommens anskaffelse, drift eller forbedring.
 Begrænsningen for den gæld, der kan fradrages ved formueopgørelsen,  

 udmåles som 80% af ejendommens handelsværdi, selv om både ejendom og gæld  

 skal ansættes til kontantværdien i formueopgørelsen.
Såfremt et lån er optaget i fremmed valuta, vil ændringer i valutakursen  

 medføre en forøgelse eller nedgang i gældsforpligtelsen.
I det omfang denne,  

 opgjort efter valutakursen på låneoptagelsens tidspunkt, var placeret inden  

 for 80% af ejendommens aktuelle handelsværdi, vil en forøgelse af gælden som  

 følge af ændring af valutakursen ikke være omfattet af begrænsningen af  

 fradraget i formueopgørelsen.
Ved indkomstopgørelsen kan kun fradrages renter af den gæld som efter det  

 anførte kan fradrages i formueopgørelsen.
Fradragsretten for renter begrænses  

 for det eller de sidste lån i prioritetsrækken.
Avance ved salg af fast ejendom En i udlandet bosat person, der ejer fast ejendom her i landet og som  

 følge heraf er begrænset skattepligtig efter KSL § 2, stk. 1, litra e, skal  

 beskattes af avance ved salg af ejendom.
Avancen beskattes som almindelig indkomst/kapitalindkomst.
For så vidt  

 angår opgørelse af avance, henvises til afsnit E.J.
*Se også D.B.4.3 om opgørelse af indgangsværdier ved indtræden af  

 begrænset skattepligt, KSL § 9.* Flere indtægtsarter samtidig Hvis en skatteyder er begrænset skattepligtig efter flere af  

 bestemmelserne i § 2, stk. 1a, b, d og e, skal der foretages en samlet  

 opgørelse af indtægterne.
Er indkomsten fra een af indkomstkilderne negativ,  

 kan denne bringes til fradrag i en positiv indkomst fra en anden  

 indkomstkilde.
Hvis en person, som er begrænset skattepligtig, ejer en fast ejendom eller  

 erhvervsvirksomhed med fast driftssted her i landet og i årets løb under  

 kortvarige ophold her i landet oppebærer A-indkomst, således at der bliver  

 tale om skattepligt også efter § 2, stk. 1, litra a, skal der foretages en  

 indkomstansættelse af erhvervs- eller ejendomsindtægten med tillæg af de  

 inden for samme periode faktisk oppebårne A-indtægter.
Selv om  

 skattepligtsperioderne for indkomsterne er forskellige, skal  

 periodeindtægterne altså alligevel opgøres samlet, og omregning skal alene  

 foretages på grundlag af den længste skattepligtsperiode, skd. 19.16 (Skd.  

 1972, 25).
 I de årlige bek. om forskudsregistrering mv. er det bestemt, i hvilken  

 kommune en begrænset skattepligtig skal forskudsregistreres, og hvor flere  

 kommuner kommer på tale, træffer T&S bestemmelse om, i hvilken kommune  

 forskudsregistreringen skal ske.
Udbytteindtægt Udbytte skal ikke tillægges andre indtægter, hvoraf den pågældende  

 skatteyder måtte være begrænset skattepligtig, ligesom aktieudbytte ikke kan  

 modregnes i en eventuel negativ indkomst fra andre indkomstkilder, der  

 begrunder begrænset skattepligt for den pågældende.
Sømænd Der henvises til afsnit A.B.3 i ligningsvejlednings alm. del.
D.B.6.2 Skatteberegningen Den begrænset skattepligtige betaler statsskat efter den sædvanlige skala,  

 medens der betales kommuneskat med den gennemsnitlige samlede kommunale og  

 amtskommunale udskrivningsprocent, som for 1995 er 29%.
Dette gælder dog ikke personer, der er begrænset skattepligtig efter KSL §  

 2, stk. 1, litra c (arbejdsudleje), litra f (udbytte), litra h (renter),  

 litra i (royalty) eller litra j (lønindkomst om bord på dansk skib), idet  

 disse personer betaler en bruttoskat på 30 %. *Begrænset skattepligtige  

 personer efter KSL § 2, stk. 1, litra f (udbytte), betaler med virkning for  

 indkomståret 1996 en bruttoskat på 25%.* Skattesatsen for udbytte, renter og royalty kan dog i medfør af en DBO  

 være lavere.
Undertiden er Danmark som kildeland afskåret fra at beskatte  

 sådanne indtægter, se afsnit D.E.
Personfradrag For personer, der er skattepligtige efter KSL § 2 af indtægter som  

 omhandlet i KSL § 43, stk. 1 eller stk. 2, litra b, c, d og f nedsættes de  

 beregnede skatter med skatteværdien af et personfradrag efter PSL § 10, stk.  

 1-2, jf. stk. 5.
 Mulighed for overførsel af uudnyttet personfradrag mellem ægtefæller, jf.  

 PSL § 10, stk. 3, forudsætter efter KSL § 4, stk. 6, at de begge er fuldt  

 skattepligtige her til landet.
 Hvis skatteyderen dels har indtægter, der berettiger til personfradrag, og  

 dels andre indtægter, gives der fuldt personfradrag i de samlede beregnede  

 skatter.
 Se i øvrigt pkt. 11.2 i skd.cirk. nr. 129 af 4. jul. 1994.
Fremførsel af underskud Retten til af fremføre underskud tilkommer såvel fuldt som begrænset  

 skattepligtige.
Underskud fra et indkomstår med begrænset skattepligt kan - inden for de  

 gældende rammer - fradrages i den skattepligtige indkomst for indkomstår med  

 fuld skattepligt.
Tilsvarende kan underskud fra et indkomstår med fuld  

 skattepligt fradrages i indkomsten for et indkomstår med begrænset  

 skattepligt.
Ligeledes vil et underskud i en ansættelse som begrænset  

 skattepligtig for en del af et indkomstår kunne modregnes i en positiv  

 ansættelse som fuldt skattepligtig for en anden del af samme indkomstår.
På grund af udrejse blev der foretaget to ansættelser for en skatteyder -  

 en som fuldt skattepligtig med negativ indkomst og en som begrænset  

 skattepligtig med positiv indkomst.
Der skulle foretages en udligning af  

 indkomsterne i de to skattepligtsperioder, før der kunne blive tale om  

 fremførsel af tidligere års underskud, jf.
SKAT 1987.8.600 (TfS 1987, 384).
 Fremkommer der underskud i en ansættelse, der ikke omfatter et helt  

 indkomstår, er det kun skattepligtsperiodens underskud og ikke underskuddet  

 omregnet til »helårsunderskud«, der kan bringes til fradrag i de  

 følgende indkomstår, se afsnit A.A.2.3.1.5.
D.B.6.3 Formueskat Ifølge KSL § 2, stk. 8, omfatter formueskattepligten for begrænset  

 skattepligtige kun formue, hvorfra de under stk. 1, litra d  

 (erhvervsvirksomhed) og e (fast ejendom) nævnte indtægter hidrører, ligesom  

 gæld og andre byrder kun kan fratrækkes i det omfang, de hviler på denne  

 formue.
 En i udlandet bosat skatteyder, der ejede anpart af en udlejningsejendom  

 her i landet, var ikke formueskattepligtig af indskud i Grundejernes  

 investeringsfond, da det bundne beløb ikke kunne henføres til ejendommens  

 driftskapital, jf. lsr. 1970.85.
En i udlandet bosat skatteyder, der ejede to ubebyggede grunde her i  

 landet, blev formueskattepligtige af to grunde, selv om de ikke havde  

 afkastet indtægt i det pågældende år, jf.
SKAT 1990.8.631 (TfS 1990, 364).
D.B.6.4 Selvangivelsespligten Personer, der er begrænset skattepligtig efter KSL § 2, stk. 1, litra a  

 (lønindkomst), litra b (anden A-indkomst), litra d (erhvervsvirksomhed),  

 litra e (fast ejendom), litra h (renter), samt litra f (udbytte, hvis der  

 ikke er indeholdt kildeskat) er pligtige at selvangive disse indtægter.  

 Personer, der er skattepligtige i henhold til KSL § 2, stk. 1, litra d  

 (erhvervsvirksomhed) og litra e (fast ejendom), er endvidere pligtige at  

 selvangive den formue, hvorfra de skattepligtige indtægter hidrører.
 Ved begrænset skattepligt efter KSL § 2, stk. l, litra f (udbytte) og  

 litra i (royalty) er modtageren fritaget for pligten til at selvangive  

 indkomsten, hvis der er indeholdt kildeskat ved udbetalingen.
D.B.7 Afsluttende ansættelse Efter kap. 5, bek. nr. *873 af 17. okt. 1994* om afsluttende ansættelse  

 skal der indgives en selvangivelse for perioden fra det seneste indkomstår og  

 indtil ophøret af skattepligten.
Det gælder, når -skattepligten ophører efter KSL § 1 af anden årsag end ved død -begrænset skattepligt ophører efter KSL § 2, stk. 1 d eller e, medmindre  

 den pågældende samtidig bliver fuldt skattepligtig efter KSL § 1 -en person bliver hjemmehørende i en fremmed stat, Færøerne eller Grønland  

 efter bestemmelserne i en DBO.
D.B.7.1 Frist Selvangivelsen skal indgives inden udløbet af den kalendermåned, der  

 følger efter den måned, hvor skattepligten ophører.
 Hvis selvangivelsen ikke er indgivet for det seneste indkomstår, omfatter  

 fristen også denne selvangivelse.
 Der kan i særlige tilfælde indrømmes udsættelse med indgivelsen af  

 selvangivelsen.
D.B.7.2 Indhold Selvangivelsen skal omfatte de skattepligtige indkomster, herunder særlig  

 indkomst og skattepligtig formue fra udgangen af det seneste indkomstår og  

 indtil ophøret af skattepligten.
