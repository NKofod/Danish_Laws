Fremsat den 3. februar 2000 af miljø-  

 og energiministeren (Svend Auken) Forslag til Lov om ændring af lov om betalingsregler  

 for spildevandsanlæg m.v.
(Opdeling af vandafledningsbidraget i en fast og en  

 variabel del m.v.) § 1 I lov om betalingsregler for spildevandsanlæg m.v., jf.  

 lovbekendtgørelse nr. 923 af 5. december 1997, foretages  

 følgende ændringer:
» » Stk. 2. Udgifter til udførelse, drift og  

 vedligeholdelse af offentlige spildevandsanlæg og anlæg, der er  

 etableret efter § 7 a, dækkes af bidrag fra de berørte ejere af  

 fast ejendom (herunder umatrikulerede arealer), der tilleder til de  

 offentlige spildevandsanlæg, eller der er kontraktligt tilknyttet  

 kloakforsyningen, jf. § 7 a.
 Stk. 3. Udgifter til tømning af humane  

 affaldsprodukter, slam og spildevand fra samletanke og  

 bundfældningstanke som led i kommunale tømningsordninger  

 dækkes af bidrag fra de berørte ejere af fast ejendom, jf. dog §  

 7 a, stk. 5.«.
» 4. § 2 affattes således:
» Stk. 2. Standardtilslutningsbidraget udgør 30.000  

 kr. eksklusive moms for en boligenhed.
Stk. 3. For erhvervsejendomme fastsættes  

 standardtilslutningsbidraget til 30.000 kr. eksklusive moms pr.  

 påbegyndt 800 m2 grundareal.
For erhvervsejendomme i  

 landzone beregnes et tillagt grundareal ud fra det bebyggede areal og en  

 skønnet bebyggelsesprocent.
For ubebyggede erhvervsejendomme i  

 landzone skønnes et bebygget areal.
 Stk. 4. Ved udstykning fra en boligejendom opkræves  

 der efter stk. 2, tilslutningsbidrag for den eller de frastykkede parceller,  

 hvis parcellen eller parcellerne efter frastykningen ikke er tilsluttet det  

 offentlige spildevandsanlæg, og der føres stik frem til den  

 eller de nye parcellers grundgrænse.
Stk. 5. Ved ændring i beregningsgrundlaget for  

 tilslutningsbidraget for en erhvervsejendom herunder ved udstykning af en  

 ejendom, opkræves et supplerende tilslutningsbidrag.
Det supplerende  

 tilslutningsbidrag beregnes som forskellen på det bidrag, der efter  

 stk. 3, kan beregnes for den nye ejendom eller de samlede nye ejendomme, og  

 det bidrag, der efter stk. 3, kunne være opkrævet for ejendommen  

 eller de samlede ejendomme før ændringen.
Hvis en ejendom, der  

 udstykkes, før udstykningen er blevet pålignet  

 tilslutningsbidrag efter en betalingsvedtægt udarbejdet efter 1. juli  

 1997, og der ved påligning af bidraget er gjort brug af lovens mulighed  

 for at dispensere fra standardtilslutningsbidraget, jf. stk. 8, beregnes det  

 supplerende tilslutningsbidrag på baggrund af dette lavere bidrag.
Ved  

 udstykninger kan det supplerende tilslutningsbidrag for en frastykket ejendom  

 dog ikke overstige det standardtilslutningsbidrag, der for den frastykkede  

 ejendom kan beregnes efter stk. 3.
 Stk. 6. For boligejendomme og erhvervsejendomme, der ikke  

 er tilsluttet for tag- og overfladevand, skal tilslutningsbidraget  

 fastsættes til 60 pct. af de i stk. 2-5, nævnte bidrag.
Stk. 7. Hvis en ejendom, der ikke tidligere har  

 været tilsluttet for tag- og overfladevand, tilsluttes for denne del af  

 spildevandet, opkræves et supplerende tilslutningsbidrag svarende til  

 40 pct. af det tilslutningsbidrag efter stk. 2-3, der kan opkræves  

 på påligningstidspunktet.
Det supplerende tilslutningsbidrag kan  

 kun opkræves fra ejendomme, der er blevet pålignet  

 tilslutningsbidrag efter en betalingsvedtægt udarbejdet efter 1. juli  

 1992.
 Stk. 8. Kommunalbestyrelsen kan i særlige  

 tilfælde fastsætte tilslutningsbidraget lavere end de i stk. 2-7  

 nævnte bidrag, dog aldrig lavere end de faktisk afholdte udgifter til  

 detailledningsanlægget.
 Stk. 9. Tilslutningsbidraget, jf. stk. 2-3,  

 reguleres årligt efter et af Danmarks Statistik udarbejdet  

 reguleringstal baseret på bygge- og anlægsomkostninger.
 Stk. 10. Tilslutningsbidraget forfalder, når en  

 ejendom tilsluttes eller kan tilsluttes det offentlige  

 spildevandsanlæg.«.
 5. Efter § 2 indsættes:
» Stk. 2. For afledning af tag- og overfladevand, der ikke  

 genanvendes, og vand fra omfangsdræn betales ikke  

 vandafledningsbidrag.
Stk. 3. Vandafledningsbidraget fastsættes som  

 udgangspunkt efter vandforbruget og beregnes som vandforbruget multipliceret  

 med den af kommunalbestyrelsen fastsatte kubikmetertakst, jf. § 3, stk. 1.
Hvor vandmåler kræves, beregnes bidraget ud fra det  

 målte vandforbrug.
Kommunalbestyrelsen kan give adgang til, at bidrag  

 fastsættes ud fra det målte forbrug, selvom vandmåleren er  

 opsat uden krav herom.
I andre tilfælde fastsættes bidraget efter  

 et skønnet vandforbrug.
Det skønnede forbrug kan for  

 boligenheder ikke overstige 170 m3 pr. år.
 Stk. 4. For erhvervsejendomme fastsættes  

 vandafledningsbidraget efter vandforbruget fratrukket den vandmængde,  

 der medgår til produktionen eller af anden grund ikke tilledes det  

 offentlige spildevandsanlæg.
 Stk. 5. I tilfælde, hvor der afledes vand,  

 uden at der har været et vandforbrug, beregnes vandafledningsbidraget  

 ud fra den afledte vandmængde.
Stk. 6. Kommunalbestyrelsen kan vælge at opdele  

 vandafledningsbidraget i en fast og en variabel del.
Den faste del af  

 vandafledningsbidraget må maksimalt udgøre 30 gange den variable  

 kubikmetertakst, og må ikke overstige 500 kr. inklusive moms pr.  

 år.
Den faste del af bidraget opkræves pr. stikledning frem til  

 en ejendoms grundgrænse.
Den faste del af bidraget skal dog ikke  

 opkræves for stikledninger, hvortil der alene er tilsluttet tag- og  

 overfladevand.
Den variable del af bidraget beregnes som vandforbruget  

 multipliceret med den af kommunalbestyrelsen fastsatte kubikmetertakst, jf. §  

 3, stk. 1, 2. pkt.
Vandforbruget, der anvendes ved beregningen,  

 fastsættes som beskrevet i stk. 3. I tilfælde, hvor der afledes  

 vand uden et vandforbrug, beregnes den variable del af bidraget på  

 baggrund af den afledte vandmængde, jf. stk. 5.
 Stk. 7. Den maksimale grænse på 500 kr.  

 inklusive moms pr. år for den faste del af vandafledningsbidraget, jf.  

 stk. 6, reguleres årligt efter et af Danmarks Statistik udarbejdet  

 reguleringstal baseret på bygge- og anlægsomkostninger.
 Stk. 8. Ejendomme, der afleder særligt forurenet  

 spildevand, pålignes særbidrag, såfremt tilledningen giver  

 anledning til særlige foranstaltninger i forbindelse med det offentlige  

 spildevandsanlægs etablering og drift.
Stk. 9. For statsveje og amtskommunale veje  

 fastsættes med udgangspunkt i kubikmetertaksten, jf. stk. 3, et  

 årligt vejbidrag beregnet ud fra en vandmængde på 0,12  

 m3 vand pr. m2 areal, hvorfra spildevandet tilledes til  

 det offentlige spildevandsanlæg.
Hvis vandafledningsbidraget er opdelt  

 i en fast og en variabel del, jf. stk. 6, betaler statsveje og amtskommunale  

 veje alene den variable del af bidraget beregnet ud fra den i stk. 6,  

 nævnte variable kubikmetertakst.
 Stk. 10. For kommunale veje og private fællesveje  

 skal kommunen betale et årligt vejbidrag til kloakforsyningen på  

 højst 8 pct. af udgifterne til kloakledningsanlæggene.
Stk. 11. Vandafledningsbidrag og vejbidrag betales fra  

 det tidspunkt, hvor en ejendom eller et umatrikuleret areal tilsluttes det  

 offentlige spildevandsanlæg.
Hvis der ikke er tale om en permanent  

 fysisk tilslutning til det offentlige spildevandsanlæg, betales  

 vandafledningsbidraget fra det tidspunkt, hvor afledningen til det offentlige  

 spildevandsanlæg begyndes.
§ 2 b.
Efter en konkret vurdering kan kommunalbestyrelsen  

 nedsætte eller fritage for betaling af  vandafledningsbidrag for  

 tilledning af vand fra afværgepumpninger til det offentlige  

 spildevandsanlæg, såfremt tilledningen af afværgevandet  

 giver anledning til færre omkostninger for kloakforsyningen end  

 tilledning af almindeligt spildevand, og når samfundsmæssige og  

 miljømæssige hensyn taler herfor.
 Stk. 2. Efter en konkret vurdering kan kommunalbestyrelsen  

 nedsætte betalingen af vandafledningsbidrag for tilledning af  

 filterskyllevand og kølevand til det offentlige  

 spildevandsanlæg, såfremt tilledningen af filterskyllevandet  

 eller kølevandet giver anledning til færre omkostninger for  

 kloakforsyningen end tilledning af almindeligt spildevand, og når  

 miljømæssige hensyn taler herfor.
Stk. 3. Efter en konkret vurdering kan  

 kommunalbestyrelsen nedsætte eller fritage for betaling af  

 vandafledningsbidrag for regnvand opsamlet i VA-godkendte anlæg, hvis  

 det opsamles og anvendes i overensstemmelse med regler fastsat i  

 medfør af lov om vandforsyning.
Reduktion og fritagelse for  

 vandafledningsbidrag i denne situation kan ske, når  

 miljømæssige hensyn taler herfor.«.
 6. § 3, stk. 1, affattes således:
» » 8. I § 4 a indsættes som stk. 3:
» » Stk. 4. Når et privat spildevandsanlæg er  

 tilsluttet det offentlige spildevandsanlæg, betales  

 vandafledningsbidrag efter reglerne i § 2 a.«.
 10. I § 6, stk. 1, ændres »§ 3, stk. 3« til: »§ 2«.
» » » 14. § 7 a, stk. 4, ophæves, og i stedet  

 indsættes:
» Stk. 5. Kommunalbestyrelsen er ansvarlig for  

 tømning af bundfældningstanke eller samletanke i forbindelse med  

 etablering af anlæg efter § 7 a.«.
 Stk. 5 bliver herefter stk. 6.
 15. Efter § 7 a indsættes:
» § 7 b.
Kommunalbestyrelsen eller personer, der af  

 kommunalbestyrelsen er bemyndiget til at foretage aflæsning af  

 vandmålere, har uden retskendelse mod forevisning af legitimation  

 adgang til offentlige og private ejendomme for at tilvejebringe oplysninger  

 til brug for opkrævning af vandafledningsbidrag efter § 2 a.
 Stk. 2. Almene og ikke almene vandforsyninger herunder  

 grundejere med egen vandindvinding skal én gang årligt udlevere  

 oplysninger til kommunalbestyrelsen om eventuelt skift og justering af  

 vandmålere m.v. (stamoplysninger) inden for det seneste  

 kalenderår.
 Stk. 3. De almene og ikke almene vandforsyninger kan for  

 udlevering af oplysninger efter stk. 2, opkræve et  

 administrationsbidrag.«.
 16. I § 9, stk. 1 og stk. 2, ændres »Miljøministeren« til:  

»Miljø- og energiministeren«.
 17. § 10 affattes således:
» § 2 Stk. 1. Loven træder i kraft den 1. juni 2000.
 Stk. 2. Loven finder anvendelse på alle  

 betalingsvedtægter, der udarbejdes efter lovens ikrafttræden.
 Stk.3. Kommunerne skal senest den 1. januar 2002 have udarbejdet en  

 betalingsvedtægt i overensstemmelse med loven.
 Stk. 4. § 7 b i lov om betalingsregler for  

 spildevandsanlæg m.v., som affattet ved denne lovs § 1, nr. 15, finder  

 dog anvendelse fra lovens ikrafttræden.
Bemærkninger til lovforslaget Almindelige bemærkninger 1.Baggrunden for lovforslaget Spildevandsudvalget, der blev nedsat af miljø- og  

 energiministeren i 1996, afgav i efteråret 1996 "Betænkning  

 om spildevandsafledningen i det åbne land m.v." (betænkning  

 nr. 3/1996).
Spildevandsudvalget var som en del af udvalgets  

 kommissorium pålagt at overveje, om der skulle ske en opdeling af det  

 årlige vandafledningsbidrag i en fast og en variabel del.
Baggrunden  

 herfor var, at det af en række kommuner var fremført, at  

 afregning af vandafledningsbidraget, der efter de gældende regler sker  

 efter målt eller skønnet forbrug, ikke i tilstrækkelig  

 grad tager højde for, at kloakforsyningens faste udgifter, er  

 uafhængige af størrelsen af vandforbruget hos de tilsluttede  

 brugere.
For at gøre betaling af vandafledningsbidrag til  

 kloakforsyningen mere kostægte foreslog kommunerne derfor, at der  

 skulle indføres en eller anden form for fast bidrag.
Spildevandsudvalget kunne ikke pege på en model for  

 en sådan opdeling, men udvalget anbefalede, at ministeren blev givet  

 hjemmel til at fastsætte regler om en opdeling af  

 vandafledningsbidraget i en fast og variabel del.
Udvalget anbefalede  

 endvidere, at der blev nedsat et særligt udvalg til at se på  

 modeller for en opdeling, således at reglerne om opdeling af  

 vandafledningsbidraget først blev udarbejdet efter udvalgsarbejdet.
 Miljø- og energiministeren ønskede  

 imidlertid ikke at medtage en sådan bemyndigelsesbestemmelse i det  

 lovforslag, der i forlængelse af Spildevandsudvalgets arbejde blev  

 fremsat i december 1996, idet det blev anset som ønskeligt, at der  

 forud for udnyttelsen af en sådan bestemmelse var udarbejdet mulige  

 løsningsmodeller og økonomiske kalkuler.
På denne baggrund anmodede miljø- og  

 energiministeren Miljøstyrelsen om at nedsætte et nyt udvalg  

 (herefter Vandafledningsbidragsudvalget) til at arbejde med  

 problemstillingen.
I Vandafledningsbidragsudvalgets kommissorium var medtaget  

 en række andre problemstillinger - herunder spørgsmål om  

 indsamling af data (målerdata) til beregning af vandafledningsbidraget,  

 samt et spørgsmål om, hvorvidt der skal kunne ske fritagelse for  

 tilledning af visse typer vand til det offentlige spildevandsanlæg.
 Vandafledningsbidragsudvalget afsluttede i september 1999  

 sit arbejde med betænkning nr. 1 1999 om principper for beregning af  

 vandafledningsbidrag.
Vandafledningsbidragsudvalget anbefaler i  

 betænkningen, at der gives den enkelte kommune mulighed for at opdele  

 vandafledningsbidraget i en fast og en variabel del.  

 Vandafledningsbidragsudvalget anbefaler endvidere, at et eventuelt fast  

 bidrag skal opkræves pr. stikledning til de tilsluttede ejendomme.
Det  

 faste bidrag skal være ens for både boliger og erhverv, og kan  

 maksimalt udgøre 30 gange den variable kubikmetertakst.
Det faste  

 bidrag anbefales aldrig at overstige 500 kr. årligt.
 Vandafledningsbidragsudvalget har endvidere anbefalet, at  

 der i loven indføres en hjemmel for kommunerne til at aflæse  

 vandmålere på enkeltejendomsniveau.
 Endelig har Vandafledningsbidragsudvalget anbefalet, at  

 der i visse særlige situationer gives kommunerne mulighed for at  

 nedsætte eller fritage for betaling af vandafledningsbidrag ved  

 tilledning af visse typer vand som eksempelvis afværgevand og  

 genanvendt regnvand.
2. Lovforslagets indhold Det foreliggende lovforslag er udarbejdet i  

 overensstemmelse med Vandafledningsbidragsudvalgets anbefalinger.
Erfaringer med administrationen af den gældende lov  

 har vist, at loven på nogle områder har været uklar eller  

 har virket uhensigtsmæssigt.
Endvidere har det som følge af  

 forslagene til de materielle ændringer af loven i  

 nærværende lovforslag været nødvendigt at foretage  

 en række redaktionelle konsekvensændringer i loven.
Lovforslaget  

 rummer derfor udover forslagene som følge af udvalgsarbejdet en  

 række præciseringer og ændringer af loven.
2.1. Opdeling af vandafledningsbidraget i en fast og en variabel  

 del a.
Tidligere og nugældende lovgivning om vandafledningsbidrag De gældende regler for beregning og opkrævning  

 af vandafledningsbidraget findes i § 2, stk. 2-4, i lov om betalingsregler  

 for spildevandsanlæg m.v., jf. lovbekendtgørelse nr. 923 af 5.  

 december 1997. Reglerne om vandafledningsbidrag bygger på principperne  

 fra den første betalingslov fra 1987, med visse ændringer  

 foretaget ved ændringen af loven i 1992.
Efter den gældende lov beregnes  

 vandafledningsbidraget efter målt eller skønnet forbrug af  

 vandforsyningsvand.
Bidraget beregnes således som et beløb pr.  

 kubikmeter forbrugt vand og er således udelukkende  

 kubikmeterafhængigt.
Størrelsen af taksten pr. kubikmeter skal  

 fastsættes én gang årligt af kommunalbestyrelsen.
Efter bekendtgørelse nr. 525 af 14. juni 1996 om  

 betaling for vand efter målt forbrug m.v. på ejendomsniveau skal  

 der senest 1. januar 1999 være installeret vandmåler på  

 ejendomsniveau på alle ejendomme, der er tilsluttet almene  

 vandforsyninger.
Dette betyder, at vandafledningsbidraget efter den 1. januar  

 1999 som hovedregel vil blive afregnet efter målt vandforbrug og kun i  

 undtagelsestilfælde efter et skønnet vandforbrug.
Før 1987 var betalingsspørgsmålet for  

 fælles spildevandsanlæg reguleret af § 27 i den dagældende  

 miljøbeskyttelseslov.
Denne bestemmelse fastsatte ikke nærmere  

 kriterier for, hvorledes udgifterne til fælles spildevandsanlæg  

 skulle fordeles.
Kommunalbestyrelserne var derfor inden for rammerne af § 27  

 i princippet frit stillet ved fastsættelse af betalingsordninger for  

 fælles spildevandsanlæg.
Det medførte, at de kommunale betalingsordninger  

 indbyrdes varierede meget, og at det ikke var muligt at give en  

 landsdækkende beskrivelse af ordningerne.
Selv inden for den enkelte  

 kommune kunne situationen være den, at der blev administreret efter  

 forskellige betalingsprincipper.
Reglerne var endvidere så detaljerede  

 og komplicerede, at de var vanskelige at administrere, ligesom de havde  

 vanskeligt ved at vinde forståelse og accept hos de berørte  

 brugere.
Retstilstanden var således uensartet og  

 uoverskuelig.
Problemerne medførte, at der i 1984 blev nedsat et  

 udvalg, der afgav betænkning i 1986 (Miljøstyrelsens  

 betænkning nr. 1 1986 "Betalingsvedtægter"). Udvalget  

 fremsatte heri forslag om ensartede og forenklede kommunale betalingsregler  

 for spildevandsbortskaffelse byggende på en forsyningsmodel.
Disse  

 anbefalinger dannede grundlag for den første lov om betalingsregler  

 for spildevandsanlæg m.v., der blev vedtaget af Folketinget den 23.  

 december 1987.
 Hovedsigtet med 1987-loven (lov nr. 863 af 23.december  

 1987) var at gennemføre Vandmiljøplanens forudsætning om  

 en forbedret spildevandsrensning i kommunerne og fuld brugerfinansiering af  

 udgifterne hertil samt at gennemføre en ensartethed og forenkling af  

 reglerne.
 Loven byggede på en forsyningsmodel, hvor  

 spildevandsbidragene for ensartede grupper af udledere som udgangspunkt  

 skulle være de samme uanset geografisk beliggenhed inden for kommunen  

 og uanset, hvilke omkostninger, der havde været forbundet med  

 etablering af spildevandsanlæg i det pågældende  

 område.
 I modsætning til tidligere, hvor der havde  

 været anvendt mange forskellige kriterier for udgiftsfordeling,  

 opererede loven kun med ét, nemlig vandforbruget.
Vandafledningsbidraget, der var delt op i et  

 anlægsbidrag og et driftsbidrag, fastsattes for en boligenhed efter  

 skønnet eller målt vandforbrug, hvor kommunalbestyrelsen havde  

 krævet vandmålere.
For erhvervsejendomme fastsattes  

 vandafledningsbidraget tilsvarende, dog opererede loven for erhvervsejendomme  

 med en mindsteafledningsret på 0,25 m3 pr. m2 pr.  

 år, som var mindstebetaling på vandafledningsbidragets  

 anlægsdel.
Altså en form for fast bidrag.
 I 1992 indebar en ændring af lov om betalingsregler  

 for spildevandsanlæg m.v. en afskaffelse af mindsteafledningsretten.  

 Afregningsgrundlaget for en boligenhed uden krav om vandmåler blev  

 endvidere maksimeret til 170 m3. Endvidere indførtes der i  

 forbindelse med 1992-loven (lov nr. 644 af 21. juli 1992) hjemmel til, at  

 kommunalbestyrelsen kan tillade, at vandafledningsbidraget kan beregnes efter  

 målt forbrug for ejendomme (boliger) med vandmåler opsat uden  

 krav herom, og muligheden for at lave særregler ved særligt stort  

 eller lavt vandforbrug blev afskaffet.
Det primære sigte med ændringerne var at  

 afbryde individuelle aftaler om betaling af vandafledningsbidrag, der havde  

 karakter af rabatordninger.
Formålet var endvidere at forhindre, at  

 kloakbetalingsforhold blev en konkurrenceparameter i bestræbelserne  

 på at skaffe nye virksomheder til den enkelte kommune.
Udviklingen i betalingsreglerne for bortskaffelse af  

 spildevand har således gennem regelændringer bevæget sig  

 væk fra en tilstand, hvor de enkelte anlæg skulle hvile i sig  

 selv med hver sin betalingsvedtægt, og over til en ordning, der skaber  

 lighed mellem samtlige offentlige spildevandsanlæg i den enkelte  

 kommune, og hvor bidrag betales efter samme regler, uanset den enkelte  

 ejendoms beliggenhed.
Der er med de løbende ændringer skabt  

 større ensartethed i reglerne, således at der ikke er forskelle  

 i betalingsprincipperne fra kommune til kommune.
 Udviklingen har endvidere bevæget sig i retning af  

 en forsyningsselskabsmodel, der hviler på et solidarisk princip og  

 på et princip om fuld brugerfinansiering, idet det forudsættes,  

 at kloakforsyningens udgifter og indtægter hviler i sig selv.
Udviklingen i brugen af vandmålere er intensiveret  

 op gennem 90 erne, og beregningsgrundlaget for vandafledningsbidraget er  

 således tilsvarende ændret gradvist frem til i dag, hvor der  

 efter bekendtgørelse nr. 525 af 14. juni 1996 er landsdækkende  

 målerkrav.
Da erhvervsejendomme i vidt omfang også tidligere blev  

 afregnet på grundlag af målt forbrug, er udviklingen i brugen af  

 målere særligt betydningsfuld for boliger og sommerhuse.
Der er  

 herved sket en forskydning af betalingen fra sommerhuse til  

 helårsboliger i områder, hvor der ikke tidligere var  

 målerkrav, og der er hermed ikke det samme forhold som tidligere mellem  

 bidraget og den omkostning, som de to brugergrupper påfører  

 kloakforsyningen.
b.
Kostægthed - og opdeling af vandafledningsbidraget i en fast  

 og en variabel del Baggrunden for udvalgets arbejde var som ovenfor  

 nævnt, at en række kommuner - særligt kommuner med store  

 sommerhusområder og store vandforbrugende industrier - har  

 fremført, at en afregning efter målt vandforbrug ikke tager  

 tilstrækkelig højde for, at de faste omkostninger, der  

 udgør en betydelig del af kloakforsyningens samlede omkostninger, er  

 uafhængige af vandforbruget.
Argumentationen har været, at småforbrugere,  

 som f.eks. sommerhusejere, der har et lavt vandforbrug, betaler for lidt og  

 derfor reelt ikke bidrager til dækning af de faste omkostninger i  

 kloakforsyningen, som de er årsag til.
Omvendt dækker de store  

 vandforbrugende industrier via betaling af vandafledningsbidraget en reelt  

 større del af de faste omkostninger, end industrierne er årsag  

 til.
 Med det landsdækkende krav om målere på  

 ejendomsniveau er denne problemstilling yderligere aktualiseret.
Kloakforsyningernes samlede udgifter udgjorde  

 ifølge de kommunale regnskaber i 1996 4,4 milliarder kr. fordelt med  

 1,8 milliarder kr. i anlægsudgifter og 2, 6 milliarder kr. i  

 driftsudgifter.
Tilsvarende udgjorde indtægterne i 1996 4,1 milliarder  

 kr. fordelt med 0,2 milliarder kr. i anlægsindtægter og 3,9  

 milliarder kr. i driftsindtægter.
Det er vanskeligt at fastslå, hvor stor en del af  

 kloakforsyningens omkostninger, der er faste henholdsvis variable, da de  

 fleste omkostninger har et islæt af både fast og variabel  

 karakter.
Et realistisk skøn er ifølge Spildevandsudvalgets  

 betænkning nr. 3 1996 om spildevandsafledningen i det åbne land,  

 at ca. 85 pct. af omkostningerne er faste.
 Da en stor del af kloakforsyningens omkostninger  

 således ikke er kubikmeter-afhængige, kan der argumenteres for,  

 at et 100 pct. variabelt bidrag ikke vil være kostægte.
Vandafledningsbidragsudvalget har diskuteret begrebet  

 kostægthed indgående.
Nogle omkostninger er umiddelbart faste,  

 men kan betragtet over en længere tidshorisont være delvis  

 variable.
F.eks. vil omkostningerne for kloakforsyningen ikke falde  

 nævneværdigt, hvis spildevandsmængden fra den ene dag til  

 den anden falder dramatisk.
På længere sigt kan f.eks.  

 renseanlæggets størrelse tilpasses ændringer i den  

 tilledte mængde spildevand, mens f.eks. omkostninger til drift og  

 vedligeholdelse af ledningsnettet på længere sigt kun i mindre  

 omfang vil reduceres som følge af et fald i den tilledte mængde.
På landsplan bruges hovedparten af udgifterne for  

 kloakforsyningen på udgifter til etablering, drift og vedligeholdelse  

 af ledningsnettet, mens selve renseanlægget udgør en mindre  

 andel af udgifterne.
I større byer, hvor bebyggelsen er tættere,  

 kan forholdet dog være et andet, idet udgifterne til ledningsnettet her  

 ikke vil være så dominerende.
Hvis betalingen skulle være mere kostægte,  

 ville det være naturligt at sætte betalingen i forhold til, hvor  

 langt der var fra brugeren til renseanlægget.
Dette ville imidlertid  

 være et brud med det grundlæggende princip i betalingsreglerne,  

 der hviler på solidaritet, uanset hvor den enkelte brugers ejendom er  

 beliggende.
Vandafledningsbidragsudvalget har derfor måttet  

 erkende, at en fuldstændig kostægthed ikke er forenelig med det  

 grundlæggende princip om solidaritet uanset geografisk beliggenhed.  

 Udvalget finder dog, at en opdeling af vandafledningsbidraget i en fast og en  

 variabel del trods alt vil være et skridt i retning mod øget  

 kostægthed.
Opdelingen kan endvidere være egnet til at modvirke  

 de negative fordelingsmæssige konsekvenser, der er kommet i takt med  

 indførelse af målere.
Vandafledningsbidragsudvalget har i betænkningen om  

 principper for beregning af vandafledningsbidraget valgt at belyse 4 modeller  

 til opdeling af vandafledningsbidraget i en fast og en variabel del.
Ud fra  

 de administrative, økonomiske og miljømæssige  

 konsekvenser af de 4 modeller har udvalget dog valgt at pege på den  

 såkaldte "stikmodel" som en operationel model for en opdeling af  

 vandafledningsbidraget.
Udvalget har samtidigt fundet, at modellen, der  

 indebærer et fast årligt "abonnementsbidrag" pr. stik, er den  

 mest kostægte af de analyserede modeller.
 Det er endvidere Vandafledningsbidragsudvalgets  

 opfattelse, at der bør sættes et loft over en eventuel fast  

 andel af vandafledningsbidraget, således at der ikke opstår  

 situationer, hvor den enkelte forbruger vil få voldsomme stigninger i  

 den samlede betaling, og således at der bevares et incitament til  

 vandbesparelse.
Vandafledningsbidragsudvalget har således  

 foreslået, at lov om betalingsregler for spildevandsanlæg m.v.,  

 jf. lovbekendtgørelse nr. 923 af 5. december 1997, ændres,  

 således at der gives den enkelte kommune mulighed for men ikke pligt  

 til at opdele vandafledningsbidraget i et fast og et variabelt bidrag ved  

 brug af en "abonnementsmodel" pr. stikledning.
Det er endvidere udvalgets  

 anbefaling, at det faste bidrag maksimalt må udgøre 30 gange den  

 variable kubikmetertakst, dog må bidraget ikke overstige 500 kr.
Vandafledningsbidragsudvalget forudsatte i denne  

 forbindelse, at fastsættelsen af det faste bidrag relateres til  

 områdets behov for vandbesparelser, således at et fast bidrag  

 ikke modvirker ønskede vandbesparelser for såvel boliger som  

 erhverv.
Størrelsen af det faste bidrag bør derfor  

 fastsættes lokalt efter en afvejning af fordele og ulemper.
 Vandafledningsbidragsudvalgets forslag til en opdeling af  

 vandafledningsbidraget er indarbejdet i forslaget til ny affattelse af § 2 a,  

 stk. 6. (Der henvises til bemærkningerne til § 1, nr. 5).
2.2. Fritagelse for vandafledningsbidrag i nogle situationer a.
Gældende lovgivning I overensstemmelse med "forureneren betaler"-princippet er  

 det forudsatte udgangspunkt i lov om betalingsregler for  

 spildevandsanlæg m.v., at der skal betales for alt spildevand og vand,  

 der kan sidestilles med spildevand, når vandet tilledes det offentlige  

 spildevandsanlæg.
 Da det generelt er vanskeligt at måle den  

 vandmængde, der tilledes det offentlige spildevandsanlæg, er det  

 i loven som udgangspunkt valgt at lægge ejendommens forbrug af  

 vandforsyningsvand til grund ved beregningen af vandafledningsbidraget, ud  

 fra en betragtning om, at den vandmængde, der ledes ind i ejendommen  

 nogenlunde svarer til den vandmængde, der efterfølgende afledes  

 til det offentlige spildevandsanlæg.
 I de tilfælde, hvor der tilledes vand til det  

 offentlige spildevandsanlæg, uden et forbrug af vandforsyningsvand -  

 eksempelvis ved afværgeforanstaltninger - installeres en måler,  

 der måler afledning til det offentlige spildevandsanlæg.
 Tag- og overfladevand indgår efter de gældende  

 regler ikke i beregningsgrundlaget for vandafledningsbidraget, hvis det  

 tilledes på traditionel vis til det offentlige spildevandsanlæg,  

 på grund af betydelige praktiske problemer med at måle  

 mængden af tag- og overfladevand.
 Hvis tag- og overfladevandet derimod erstatter et  

 almindeligt vandforbrug og derefter tilledes det offentlige  

 spildevandsanlæg, skal der imidlertid efter de gældende regler  

 opsættes måler og betales vandafledningsbidrag for  

 tilledningen.
b.
Fritagelse eller nedsættelse af vandafledningsbidraget i  

 forbindelse med tilledning af vand fra  afværgepumpninger I mange tilfælde er det ikke forbundet med  

 væsentlige driftsudgifter at rense vand fra afværgepumpninger ved  

 tilledning til offentlig kloak.
Ved afværgepumpninger oppumpes  

 imidlertid ofte store mængder vand.
Hvis vandet fra  

 afværgepumpninger tilledes det offentlige spildevandsanlæg,  

 medfører dette en hydraulisk merbelastning på kloakledninger,  

 pumpestationer, bassiner og renseanlæg med de deraf følgende  

 udgifter for kloakforsyningen.
Forøgelse af vandmængder på et  

 renseanlæg med vand uden et særligt forureningsindhold giver alt  

 andet lige tyndere spildevand, hvilket som udgangspunkt giver en  

 dårligere rensning.
I bedste fald vil det tynde spildevand blive renset  

 til samme koncentrationsniveau, og der vil på grund af de øgede  

 vandmængder blive udledt større stofmængder.
På  

 grund af den større stofudledning vil renseanlægget derfor blive  

 pålagt en større afgift efter lov nr. 490 af 12. juni 1996 om  

 afgift af spildevand med senere ændringer.
Ofte vil vand fra afværgepumpninger være  

 så rent, at vandet kan ledes direkte til vandmiljøet udenom  

 renseanlægget via tilledning af afværgevandet til en  

 regnvandsledning i et separatsystem.
I disse tilfælde vil afledning af  

 vandet ikke være forbundet med væsentlige driftsudgifter for  

 kloakforsyningen.
 Efter de gældende betalingsregler skal der ved  

 afledning af vand fra afværgepumpninger, ligegyldigt om afledningen  

 sker til renseanlægget eller udenom renseanlægget og uden  

 hensyntagen til kloakforsyningens udgifter til at transportere eller behandle  

 vandet, betales fuldt vandafledningsbidrag.
 Økonomisk kan det derfor i dag være billigere  

 at etablere avanceret vandbehandling til at rense vandet fra en  

 afværgepumpning i stedet for at lade vandet transportere og/eller  

 behandle i det offentlige spildevandsanlæg, da de typisk store  

 vandmængder medfører et tilsvarende stort  

 vandafledningsbidrag.
 Det er ofte af samfundsmæssig interesse at foretage  

 afværgeforanstaltninger, men som led i den økonomiske og  

 miljømæssige prioritering ("mest miljø for pengene") kan  

 de store udgifter til vandafledningsbidrag ved tilledning af  

 afværgevandet til det offentlige spildevandsanlæg (eller til  

 alternativ vandbehandling) i dag medføre, at man udskyder eller  

 i værste fald undlader at foretage afværgepumpningerne.
Dette kunne tale for en generel fritagelse for betaling af  

 vandafledningsbidrag ved afledning af vand fra afværgepumpninger.
Det  

 kan imidlertid frygtes, at en generel fritagelse for betaling af  

 vandafledningsbidrag ikke vil animere til, at der foretages en afvejning af,  

 hvad der i den konkrete situation er den mest hensigtsmæssige  

 renseløsning - om tilledning til det offentlige spildevandsanlæg  

 eller en alternativ renseforanstaltning vil være  

 miljømæssigt bedst.
 En generel fritagelse for vandafledningsbidrag ved  

 afværgepumpninger ville endvidere stride mod princippet  

 "forureneren betaler".
 I en afvejning af disse hensyn, er det  

 Vandafledningsbidragsudvalgets anbefaling, at der som udgangspunkt fortsat  

 skal betales for afledning af afværgevand, men at kommunalbestyrelsen  

 konkret kan lade vandafledningsbidraget nedsætte eller bortfalde.
 I lovforslaget er der i overensstemmelse med  

 Vandafledningsbidragsudvalgets anbefaling indført en bestemmelse,  

 hvorefter kommunalbestyrelsen kan give fritagelse eller nedsættelse for  

 betaling af vandafledningsbidraget ved afværgepumninger, hvis  

 tilledningen af vandet giver anledning til færre omkostninger for  

 kloakforsyningen end tilledning af almindeligt spildevand - herunder skal  

 kommunalbestyrelsen lægge vægt på, om  

 afværgepumpningen foretages af samfunds- og miljømæssige  

 hensyn bl. a. for at beskytte grundvandsressourcer og overfladerecipienter.
Der er tale om en "kan"-bestemmelse, som  

 kommunalbestyrelsen ikke er forpligtet til at udnytte.
Opgørelse af de  

 reducerede omkostninger, som tilledningen måtte give anledning til,  

 sammenlignet med tilledning af almindeligt spildevand, er meget vanskelig at  

 beregne, og der vil ofte være tale om et skøn.
Det er dog  

 vigtigt at understrege, at der skal være tale om et realistisk  

 skøn.
De tilfælde, hvor der utvivlsomt vil være tale om  

 reducerede omkostninger, vil være situationer, hvor afledningen kan ske  

 udenom renseanlæg.
c.
Filterskyllevand og kølevand Tilledning af filterskyllevand og kølevand til det  

 offentlige spildevandsanlæg er, tilsvarende tilledning af vand fra  

 afværgepumpninger, ofte ikke forbundet med væsentlige  

 driftsudgifter for kloakforsyningen.
 Ved tilledning af filterskyllevand og kølevand til  

 det offentlige spildevandsanlæg er der, tilsvarende vand fra  

 afværgepumpninger, som udgangspunkt tale om store mængder vand,  

 der medfører hydrauliske merbelastninger på det offentlige  

 spildevandsanlæg, med de deraf følgende merudgifter og udledning  

 af større stofmængder.
For filterskyllevand og kølevand vil der i mange  

 tilfælde - hvis vandet er tilstrækkeligt rent - være  

 mulighed for at udlede vandet direkte til vandmiljøet i stedet for at  

 tillede vandet til renseanlæg.
Dette kan ske ved tilledning af vandet  

 til en regnvandsledning i et separatsystem.
Det kan også ske ved  

 anvendelse af de nye regler om udtræden af kloakforsyningen for en del  

 af spildevandet, der blev indført med lov nr. 325 af 14. maj 1997.  

 Efter disse regler vil virksomhederne, der ønsker at udlede  

 filterskyllevandet eller kølevandet under en række nærmere  

 betingelser, kunne udtræde af kloakforsyningen for afledningen af denne  

 del af spildevandet og i stedet opnå en tilladelse til direkte  

 udledning af vandet.
 Efter de gældende betalingsregler skal der ved  

 afledning af filterskyllevand og kølevand, ligegyldigt om afledningen  

 af filterskyllevandet eller kølevandet sker til renseanlægget  

 eller udenom renseanlægget og uden hensyntagen til kloakforsyningens  

 udgifter til at transportere eller behandle vandet, betales fuldt  

 vandafledningsbidrag.
 Etableringsomkostninger til vandbehandling for at kunne  

 udlede vandet direkte kan være betydeligt mindre end at betale  

 vandafledningsbidrag for afledningen af vandet til det offentlige  

 spildevandsanlæg.
 I tilfælde, hvor filterskyllevandet og  

 kølevandet er tilstrækkeligt rent til at kunne blive udledt  

 direkte til vandmiljøet, kan det endvidere ofte betale sig for  

 virksomheden at etablere en egen ledning til vandområdet i stedet for  

 at gøre brug af regnvandsledningen i det offentlige  

 spildevandsanlæg.
 For at undgå et unødvendigt ressourceforbrug  

 i disse situationer, foreslås det i lovforslaget, at der som  

 udgangspunkt fortsat skal betales for afledning af filterskyllevand eller  

 kølevand, men at kommunalbestyrelsen konkret kan lade  

 vandafledningsbidraget nedsætte, hvis tilledningen af vandet giver  

 anledning til færre omkostninger for kloakforsyningen end tilledning af  

 almindeligt spildevand.
 Ved vurderingen af, om der skal ske nedsættelse af  

 vandafledningsbidraget skal der foretages en afvejning af, om etablering af  

 genanvendelsesforanstaltninger eller andre alternative  

 behandlingsforanstaltninger vil være mere miljømæssigt  

 hensigtsmæssige.
Der er tale om en "kan"-bestemmelse, som  

 kommunalbestyrelsen ikke er forpligtet til at udnytte.
Opgørelse af de  

 reducerede omkostninger, som tilledningen måtte give anledning til,  

 sammenlignet med tilledning af almindeligt spildevand, er meget vanskelig at  

 beregne, og der vil ofte være tale om et skøn.
Det er dog  

 vigtigt at understrege, at der skal være tale om et realistisk  

 skøn.
De tilfælde, hvor der utvivlsomt vil være tale om  

 reducerede omkostninger, vil være situationer, hvor afledningen kan ske  

 udenom renseanlæg.
d .Genanvendt regnvand Hvis tag- og overfladevandet erstatter et almindeligt  

 vandforbrug og derefter tilledes det offentlige spildevandsanlæg, skal  

 der som ovenfor nævnt efter de gældende regler opsættes  

 måler og betales vandafledningsbidrag for tilledningen.
 I de tilfælde, hvor regnvand i dag genanvendes til  

 toiletskyl og tøjvask efter reglerne i bekendtgørelse nr. 515  

 af 29. august 1988 om vandkvalitet og tilsyn med vandforsyningsanlæg,  

 skal der således efter de gældende regler betales  

 vandafledningsbidrag for afledningen af regnvandet.
 Det er således efter de nuværende regler  

 sådan, at et separat forsyningssystem til opsamling af regnvand skal  

 forsynes med en vandmåler, og at det målte forbrug skal  

 indgå i beregningsgrundlaget for vandafledningsbidraget.
Ved genanvendelse af regnvand til toiletskyl eller  

 tøjvask kan der opnås en reduktion i belastningen af kloakker og  

 renseanlæg i fælleskloakerede oplande, idet ejendommen, der har  

 installeret et separat forsyningssystem til opsamling og genanvendelse af  

 regnvandet, samlet set afleder en mindre mængde vand, idet regnvandet,  

 hvis ikke der var etableret et sådant system, stadig ville være  

 blevet afledt til kloakken.
Der kan endvidere opnås en besparelse af  

 vandværksvand.
 En hydraulisk mindre belastning på kloakkerne og  

 renseanlæggene i fælleskloakerede oplande vil endvidere alt andet  

 lige medføre færre overløb fra kloaksystemet og en bedre  

 rensning af det resterende spildevand på renseanlægget, idet  

 større vandmængder på renseanlægget medfører  

 "tyndere spildevand", der igen medfører en dårligere  

 rensning.
 Der er således både tekniske,  

 miljømæssige og økonomiske fordele i at regnvand  

 genanvendes.
 Et flertal i Vandafledningsbidragsudvalget har derfor  

 fundet, at der fortsat som udgangspunkt skal betales fuldt  

 vandafledningsbidrag for afledning af regnvand, der genanvendes til  

 eksempelvis toiletskyl, men at kommunerne skal gives mulighed for konkret at  

 nedsætte eller fritage for betalingen af bidraget.
 I lovforslaget er der derfor i overensstemmelse med  

 flertallets anbefaling indført en bestemmelse herom i forslaget til §  

 2 b.
2.3. Målerdata Vandafledningsbidraget beregnes og opkræves som  

 nævnt efter målt (eller undtagelsesvis skønnet) forbrug af  

 vandforsyningsvand.
Ved opkrævning efter målt forbrug anvendes  

 vandforsyningsvirksomhedernes data om de enkelte ejendommes vandforbrug  

 (målerdata).
 I den gældende lov er der ikke fastsat bestemmelser,  

 der regulerer kommunernes adgang til at modtage målerdata til brug for  

 beregning af vandafledningsbidraget for de kloakerede ejendomme og ejendomme,  

 der kontraktligt er tilknyttet kloakforsyningen efter lovens § 7 a.
 Praksis har således været, at  

 kloakforsyningerne hidtil har været henvist til at indgå aftaler  

 med  vandforsyningsvirksomhederne om udlevering af målerdata til brug  

 for afregning af vandafledningsbidrag.
 I praksis har det ikke været et problem for de  

 kommunale kloakforsyninger at opnå målerdata fra kommunale  

 vandforsyningsvirksomheder, men det har i en del tilfælde været  

 et problem at opnå en aftale om udlevering af målerdata med  

 private vandforsyningsvirksomheder.
 Såfremt en kommune ikke har kunnet opnå en  

 aftale med den private vandforsyningsvirksomhed, har kommunen selv  

 måttet skaffe oplysningerne ved udsendelse af selvaflæsningskort  

 til de berørte grundejere.
Dette forhold hindrer en hensigtsmæssig og effektiv  

 administration.
Der bliver tale om dobbeltadministration, og borgerne bliver  

 ulejliget to gange for at afgive de samme oplysninger til to forskellige  

 forsyningsvirksomheder.
 Hvis det ikke har været muligt at opnå en  

 aftale med den private vandforsyningsvirksomhed, og kloakforsyningen ikke via  

 selvaflæsningskort modtager målerdata fra en grundejer, kan  

 kommunen alene opkræve vandafledningsbidrag fastsat efter et  

 skønnet forbrug dog maksimalt for 170 kubikmeter, jf. gældende  

 lovs § 2, stk. 3. Det er et erkendt problem i denne situation, at grundejere,  

 der har et vandforbrug, der overstiger 170 kubikmeter, kan spekulere i at  

 undlade at udlevere data til kloakforsyningen.
 Endvidere kan der være et problem med  

 tidsmæssig sammenfald af aflæsnings- og takstperioder for  

 kloakforsyningen og vandforsyningsvirksomhederne i kommunen, idet disse  

 perioder kan være så indbyrdes forskellige, at kloakforsyningen  

 ikke uden et administrativt merarbejde, kan anvende data fra  

 vandforsyningsvirksomhederne.
 Vandafledningsbidragsudvalget er som en del af udvalgets  

 kommissorium blevet bedt om at overveje, om kommunerne i videre omfang  

 bør have adgang til målerdata.
 Udvalget har anbefalet, at der i lov om betalingsregler  

 for spildevandsanlæg m.v. indføres en hjemmel for kommunerne  

 til, ved henvendelse hos de tilsluttede grundejere og grundejere, der er  

 kontraktligt tilknyttet kloakforsyningen efter lovens § 7 a, at foretage  

 aflæsning og kontrolaflæsning af ejendommens vandmålere.
Udvalget forventede og understregede, at adgangen for  

 kommunen til selv af aflæse vandmålere alene bør anvendes  

 rent undtagelsesvis.
Udvalget lagde vægt på, at kommunerne og  

 vandforsyningsvirksomhederne - som hidtil - bør forsøge at  

 indgå en mindelig ordning om aflæsning af vandmålerne,  

 således at forbrugeren besværes mindst muligt.
Udvalget har  

 endvidere lagt vægt på, at en mindelig ordning om samarbejde med  

 hensyn til målerdata giver stordriftsfordele og er økonomisk  

 hensigtsmæssig for både kloak- og vandforsyning.
Forslaget til § 7 b, stk. 1, er en udmøntning af  

 udvalgets anbefaling om en udvidet adgang for kommunerne til at opnå  

 data til beregning af vandafledningsbidraget.
Det foreslås  

 således, at der indføres en hjemmel i lov om betalingsregler for  

 spildevandsanlæg m.v., der giver kloakforsyningerne adgang til ved  

 henvendelse hos de tilsluttede tilledere m.v. at foretage  

 aflæsning/kontrolaflæsning af ejendommens vandmålere.
 I de tilfælde, hvor kommunen kommer til at  

 forestå indsamling af målerdata, skal kommunen for at foretage en  

 korrekt opkrævning af vandafledningsbidraget have oplysninger fra  

 vandforsyningsvirksomhederne, om hvorvidt de konkrete ejendomme har  

 fået skiftet og/eller justeret måler (stamoplysninger) inden for  

 det sidste år.
Vandforsyningsvirksomhederne har det fulde ansvar for  

 målernes opsætning og vedligeholdelse, men har efter de  

 gældende regler ikke en pligt til at udlevere stamoplysningerne.
I de  

 tilfælde, hvor kommunen ikke kan opnå en aftale om udlevering af  

 stamoplysninger, vil kommunen ikke kunne foretage en korrekt opkrævning  

 af vandafledningsbidraget.
 For at imødegå dette problem har udvalget  

 foreslået, at der i loven indføres en bestemmelse om, at  

 vandforsyningerne én gang årligt mod et administrationsbidrag  

 skal udlevere stamoplysningerne om skift af målere, justering af  

 målere m.v. inden for det sidste kalenderår.
 Udvalget finder endvidere, at grundejere med egen  

 vandindvinding, der er tilsluttet det offentlige spildevandsanlæg eller  

 kontraktligt tilknyttet kloakforsyningen, på samme måde én  

 gang årligt skal tilpligtes at afgive stamoplysninger om skift og/eller  

 justering af måler m.v. inden for det sidste år.
Forslaget til § 7 b, stk. 2-3, er en  

 udmøntning af udvalgets anbefaling om udlevering af stamoplysninger  

 fra vandforsyningsvirksomhederne.
Det foreslås således, at almene  

 og private vandforsyninger samt grundejere med egen vandindvinding én  

 gang årligt skal udlevere oplysninger til kommunalbestyrelsen om  

 eventuelt skift og justering af vandmålere (stamoplysninger) inden for  

 det sidste kalenderår.
De almene og private vandforsyninger kan for  

 udlevering af oplysninger opkræve et administrationsbidrag for de  

 omkostninger, der er forbundet med afgivelse af oplysningerne.
Vandafledningsbidragsudvalget har på baggrund af  

 indstilling fra udvalgets repræsentanter fra  

 vandforsyningsorganisationerne og Kommunernes Landsforening anbefalet, at  

 vandforsyningsorganisationerne og Kommunernes Landsforening i samarbejde  

 udarbejder en vejledning om, hvad vandforsyningerne kan indregne i et  

 sådant administrationsbidrag.
Vandforsyningsvirksomhederne har  

 endvidere foreslået, at administrationsbidraget i forbindelse med  

 udleveringen beregnes efter den metode, der er fastlagt i  

 bekendtgørelse nr. 533 af 28. juni 1995 om kommuners og amtskommuners  

 udførelse af opgaver for andre offentlige myndigheder.
 Det forventes således, at der umiddelbart efter  

 lovens vedtagelse indledes et udviklingsarbejde mellem de implicerede parter  

 for at fastlægge rammerne for et sådant administrationsbidrag.
2.4. Ændrede regler om tilslutningsbidrag i forbindelse med  

 matrikulære ændringer Med ændringen af lov om betalingsregler for  

 spildevandsanlæg m.v. i 1997 (lov nr. 325 af 14. maj 1997) blev der  

 ikke ændret på reglerne for, i hvilke situationer, der kan  

 opkræves tilslutningsbidrag.
Der skete alene ændringer i reglerne  

 for beregning af størrelsen af tilslutningsbidraget.
Den gældende lov indeholder således ikke  

 bestemmelser om beregning af tilslutningsbidrag i forbindelse med  

 matrikulære ændringer.
Den gældende lovs § 2, stk. 1,  

 fastslår, at der ikke kan opkræves yderligere tilslutningsbidrag,  

 når en ejendom én gang har betalt eller er tilsluttet.
Den  

 manglende regulering af tilslutningsbidraget ved matrikulære  

 ændringer sammenholdt med gældende lovs § 2, stk. 1, har efter  

 Miljø- og Energiministeriets opfattelse medført, at der ikke  

 kan opkræves yderligere tilslutningsbidrag ved matrikulære  

 ændringer af en ejendom, der allerede er tilsluttet.
Dog kan kommunerne  

 efter Miljø- og Energiministeriets opfattelse ved udstykning  

 opkræve et nyt tilslutningsbidrag for den eller de nye ejendomme, der  

 har fået ført et nyt stik frem til grundgrænsen.
 Særligt det forhold, at der ikke kan opkræves  

 et supplerende bidrag ved matrikulær sammenlægning af ejendomme,  

 er specielt efter lovændringen i 1997 blevet mødt med kritik fra  

 kommunerne.
Med forslaget til § 2, stk. 4 og 5, foreslås derfor  

 en tilpasning af reglerne om tilslutningsbidrag i forbindelse med  

 matrikulære ændringer, som er bedre i overensstemmelse med lovens  

 intentioner.
Det er fortsat hovedreglen, at en ejendom, der tidligere har  

 betalt, ikke kan opkræves yderligere tilslutningsbidrag.
3. Hørte myndigheder og organisationer Justitsministeriet Finansministeriet Statsministeriet Fødevareministeriet Erhvervsministeriet By- og Boligministeriet Trafikministeriet Kort- og Matrikelstyrelsen Energistyrelsen Erhvervsministeriet Sundhedsministeriet Indenrigsministeriet Skatteministeriet Forbrugerrådet Forbrugerstyrelsen Skov- og Naturstyrelsen Danmarks Miljøundersøgelser Landsplanafdelingen Fritidshusejernes Landsforening Københavns Kommune Danske Vandværkers Forening Danmarks Private Vandværker Frederiksberg Kommune Amtsrådsforeningen Amtsrådsforeningen i Danmark, Økonomisk  

 konsulentkontor Kommunernes Landsforening Kommunernes Landsforening, Økonomisk  

 Sekretariat Kommunalteknisk Chefforening Foreningen af Miljømedarbejdere i Kommunerne Landbrugsrådet Dansk Erhvervsgartneriforening Dansk Erhvervsjordbrug Dansk Familielandbrug Landbrugets Rådgivningscenter Landsforeningen Økologisk Jordbrug De danske landboforeninger Landsforeningen af Landsbysamfund Dansk Industri Dansk Beklædnings- og Tekstilindustri Advokatrådet Håndværksrådet Arbejderbevægelsens Erhvervsråd Landsorganisationen i Danmark (LO) Embedslægeforeningen NOAH Greenpeace Spildevandsteknisk Forening Danas 4. Lovforslagets miljømæssige konsekvenser a.
Opdeling af vandafledningsbidraget i en fast og en variabel del Forslaget om indførelse af en fast del i  

 vandafledningsbidraget vil betyde, at den variable takst nedsættes,  

 hvilket isoleret set vil reducere incitamentet til vandbesparelse.
 Det må dog antages, at mulighederne for yderligere  

 vandbesparelse i fremtiden bliver mindre og mindre, og høje  

 vandafledningspriser vil i situationer, hvor mindsteforbruget er nået,  

 ikke give yderligere vandbesparelse af betydning, men vil medvirke til at  

 fastholde et lavt forbrug.
 Da også andre bidrag til vand (bidrag til  

 vandforsyningen, afgift på ledningsført vand m.v.) har en  

 adfærdsregulerende effekt, og da lovforslaget indeholder et loft for  

 det faste bidrag, vurderes det imidlertid, at der fortsat vil være et  

 stort incitament til vandbesparelse.
Vandafledningsbidragsudvalget har forudsat, at  

 størrelsen af et eventuelt fast bidrag relateres til områdets  

 behov for vandbesparelser, således at et fast bidrag ikke modvirker  

 ønskede vandbesparelser.
I kommuner, hvor behovet for vandbesparelser  

 er særlig stort, kan kommunen således vælge at  

 fortsætte med det 100 pct.
Kubikmeter-afhængige bidrag, der  

 anvendes i dag.
 I kommuner, der i dag har en høj kubikmetertakst og  

 dermed har nået "smertegrænsen", kan muligheden for  

 indførelse af et fast bidrag fremme investeringer til forbedring af  

 spildevandsanlæg, f.eks. kloakrenovering, som ellers ville blive  

 udskudt.
b.
Målerdata Forslaget vurderes ikke at have miljømæssige  

 konsekvenser c.
Fritagelse/nedsættelse af vandafledningsbidraget Med lovforslagets forudsætning om, at der som  

 udgangspunkt skal betales for afledning af afværgevand, er det  

 forudsat, at beslutningen om, hvorvidt der skal ske  

 fritagelse/nedsættelse, skal bygge på en afvejning af, om  

 tilledning af afværgevand giver anledning til færre omkostninger  

 for kloakforsyningen end tilledning af almindeligt spildevand.
I afvejningen  

 skal endvidere inddrages, hvad der i det konkrete tilfælde vil  

 være den miljømæssigt mest hensigtsmæssige  

 løsning.
Samlet set vurderes forslaget således ikke at have  

 miljømæssige konsekvenser.
Med lovforslagets forudsætning om, at der som  

 udgangspunkt skal betales for afledning af filterskyllevand og  

 kølevand, er det forudsat at der ved beslutningen om, hvorvidt der  

 skal ske nedsættelse, skal lægges vægt på, om  

 tilledningen af filterskyllevand og kølevand giver anledning til  

 færre omkostninger for kloakforsyningen end tilledning af almindeligt  

 spildevand.
I afvejningen skal endvidere særligt lægges  

 vægt på, om der er miljømæssige hensyn, der taler  

 for nedsættelse af bidraget.
Forslaget vurderes på denne baggrund  

 at have positive miljømæssige konsekvenser.
Det vurderes, at muligheden for  

 nedsættelse/fritagelse for betaling af vandafledningsbidrag ved  

 genanvendelse af regnvand vil medføre en øget genanvendelse af  

 regnvand og dermed en besparelse af vandværksvand.
Endvidere vil  

 genanvendelse af regnvand medføre en mindre hydraulisk belastning  

 på kloakker og renseanlæg og dermed medføre en forbedret  

 spildevandsrensning på renseanlægget og færre  

 overløb fra kloaksystemet.
Da genanvendt regnvand kun i meget  

 begrænset omfang kan erstatte forbruget af vandværksvand,  

 vurderes miljøgevinsten som følge af lovforslaget dog at  

 være begrænset.
d.
Lovforslagets øvrige ændringer Der er primært tale om moderniseringer og  

 præciseringer af gældende regler, hvorfor disse ændringer  

 ikke vurderes at have miljømæssige konsekvenser.
5. Lovforslagets økonomiske og administrative konsekvenser for  

 erhvervslivet a.
Opdeling af vandafledningsbidraget i en fast og en variabel del På baggrund af de af Vandafledningsbidragsudvalget  

 fastsatte forudsætninger vurderes det, at det faste bidrag med de  

 beskrevne begrænsninger på landsplan maksimalt vil komme til at  

 udgøre 300-600 millioner kroner pr. år  ud af en samlet  

 opkrævning på ca. 5 milliarder kroner pr. år.
Endvidere  

 vurderes det, at omfordelingen mellem storforbrugere og småforbrugere  

 maksimalt vil komme til at udgøre 100-200 millioner kroner pr.  

 år, og at omfordelingen fra erhverv til boliger maksimalt vil komme til  

 at udgøre 50-125 millioner kroner pr. år.
 Forslaget vurderes ikke at have administrative  

 konsekvenser for erhvervslivet.
b.
Målerdata Forslaget vurderes ikke at have økonomiske og  

 administrative konsekvenser for erhvervslivet.
c.
Fritagelse/nedsættelse af vandafledningsbidraget Der gives primært mulighed for  

 fritagelse/nedsættelse for betaling for afværgevand, hvis  

 afværgeforanstaltningen sker af samfunds- og miljømæssige  

 hensyn.
Sådanne afværgeforanstaltninger foretages primært  

 af de offentlige myndigheder.
Forslaget vurderes således ikke at have  

 særlige økonomiske konsekvenser for erhvervslivet.
Forslaget om nedsættelse af vandafledningsbidraget  

 for kølevand kan få positive økonomiske konsekvenser for  

 erhvervsejendomme, der afleder kølevand til offentlig kloak.
Mulighed  

 for nedsættelse af vandafledningsbidraget for filterskyllevand vil  

 primært berøre vandværkerne, der er brugerfinansierede  

 forsyningsvirksomheder.
 I det omfang, der genanvendes regnvand til  

 husholdningsbrug på erhvervsejendomme, vil der kunne opnås  

 positive økonomiske konsekvenser for disse ejendomme.
 Forslaget vurderes ikke at have administrative  

 konsekvenser for erhvervslivet.
d.
Lovforslagets øvrige ændringer Forslagets bestemmelser vedrørende  

 tilslutningsbidrag forventes ikke at have væsentlige  

 erhvervsøkonomiske konsekvenser, da der med forslaget i nogle  

 tilfælde vil kunne opkræves supplerende tilslutningsbidrag, mens  

 forslaget i andre tilfælde vil fjerne muligheden for opkrævning  

 af tilslutningsbidrag.
 Forslaget vurderes ikke at have administrative  

 konsekvenser for erhvervslivet.
6. Lovforslagets økonomiske og administrative konsekvenser for  

 det offentlige Forslaget vurderes samlet ikke at have  

 nævneværdige samfundsøkonomiske  konsekvenser.
Der er tale  

 om en ændret fordeling af finansieringen af spildevandsrensning, der er  

 et område med fuld brugerbetaling.
Samfundet pålægges  

 derfor ikke øgede omkostninger ved forslaget.
For staten Forslaget vurderes ikke at have økonomiske eller  

 administrative konsekvenser for staten.
For amtskommunerne Amterne er indenfor den samlede depotramme kompenseret i  

 et ikke nærmere bestemt omfang for foretagelse af  

 afværgepumpninger.
I det omfang amterne kan opnå  

 nedsættelse eller fritagelse for betaling af vandafledningsbidrag i  

 forbindelse med afværgepumpninger efter lovforslagets § 2 b, vil der  

 blive tale om økonomiske lettelser for amterne.
Det forudsættes  

 derfor, at amterne indenfor den samlede depotramme opprioriterer indsatsen  

 svarende til de ressourcer, der frigives med forslaget.
Lovforslaget er  

 således udgiftsneutralt for amterne.
 Lovforslaget vurderes ikke at have særlige  

 administrative konsekvenser for amterne.
For kommunerne Da der er tale om et brugerfinansieret område, vil  

 eventuelle merudgifter kunne opkræves hos brugerne.
Det vurderes, at  

 lovforslaget ikke har økonomiske eller administrative konsekvenser for  

 kommunerne.
7. Forholdet til EU-retten Forslaget indeholder ikke EU-retlige aspekter.
Vurdering af konsekvenser af lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Forslaget vurderes ikke at have økonomiske konsekvenser for  

 staten.
 Forslaget vurderes at give mindre udgifter for amtskommunerne, i det  

 omfang amtskommunerne kan opnå nedsættelse eller fritagelse for  

 vandafledningsbidrag i forbindelse med afværgepumpninger.
 Forslaget vurderes ikke at have økonomiske konsekvenser for  

 kommunerne.
 Ingen.
 Administrative konsekvenser for stat, kommuner og  

 amtskommuner.
 Forslaget vurderes ikke at have administrative konsekvenser for stat,  

 kommuner eller amtskommuner.
Ingen Økonomiske konsekvenser for erhvervslivet Det skønnes, at erhvervslivet som følge af forslaget om  

 opdeling af vandafledningsbidraget vil få mindreudgifter svarende til  

 maksimalt 50-125 mio. kr. pr. år.
 Ved opnåelse af nedsættelse af vandafledningsbidrag ved  

 tilledning af filterskyllevand og kølevand kan der opnås  

 positive økonomiske konsekvenser af lovforslaget i et ikke kendt  

 omfang.
 Ingen.
Administrative konsekvenser for erhvervslivet Ingen.
 Ingen.
Miljømæssige konsekvenser Forslaget om fritagelse for vandafledningsbidrag ved genanvendelse af  

 regnvand forventes at have positive miljømæssige konsekvenser i  

 form af besparelse på vandressourcer og forbedret  

 spildevandsrensning.
 Forslaget om opdeling af vandafledningsbidraget kan medføre et  

 mindre fald i incitament til vandbesparelse.
Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets enkelte  

 bestemmelser § 1 Til nr. 1 Den foreslåede ændring er redaktionel.
Der  

 foreslås indsat en ny overskrift "Lovens  

 anvendelsesområde". Overskriften for afsnittet ændres, da  

 den nuværende overskrift ikke findes at være dækkende for  

 afsnittets indhold.
Til nr. 2 Lovens § 1 foreslås moderniseret og tydeliggjort.  

 Med bestemmelsen fastlægges, som i den gældende lov, lovens  

 anvendelsesområde.
Bortset fra at forslaget til § 1 inddrager  

 tømningsordninger for humane affaldsprodukter, er der med den  

 sproglige modernisering af bestemmelsen ikke tiltænkt materielle  

 ændringer i forhold til den gældende lov.
 Det fastslås i forslaget til § 1, stk. 1, at  

 loven fastlægger regler for betaling for afledning til offentlige  

 spildevandsanlæg, afledning til anlæg etableret som følge  

 af kontraktligt medlemskab af kloakforsyningen (lovens § 7 a) samt  

 tømning af samletanke og bundfældningstanke.
Økonomien i kloakforsyningen skal hvile i sig selv.  

 Med forslaget til § 1, stk. 2, fastlægges dette princip, idet  

 det som i den gældende lov, bestemmes, at kloakforsyningens udgifter  

 skal dækkes af bidrag fra brugerne.
Kloakforsyningens udgifter til  

 udførelse, drift og vedligeholdelse af offentlige  

 spildevandsanlæg og decentrale enkeltejendomsanlæg etableret  

 efter lovens § 7 a samt tømning af samletanke og  

 bundfældningstanke skal således finansieres via bidrag fra de  

 berørte ejere af faste ejendomme og umatrikulerede arealer, der  

 gør brug af kloakforsyningens forskellige ydelser.
Med berørte  

 ejere menes ejere af fast ejendom, der er direkte tilsluttet et offentligt  

 spildevandsanlæg, ejere af fast ejendom, der er tilsluttet et privat  

 spildevandsanlæg, der afleder til et offentligt spildevandsanlæg,  

 ejere af fast ejendom, der ikke er permanent fysisk tilsluttet det offentlige  

 spildevandsanlæg, men som over et kortere eller længere tidsrum  

 afleder til det offentlige spildevandsanlæg samt ejere, der er  

 kontraktligt tilknyttet kloakforsyningen efter lovens § 7 a.
Den gældende lovs § 1, stk. 2, indeholder en  

 opregning af udgifter, der kan dækkes gennem bidrag fra de  

 berørte ejere.
Opregningen i den gældende lov er ikke  

 udtømmende og er i dag suppleret i den til loven tilhørende  

 vejledning om betalingsregler for spildevandsanlæg.
Det vurderes at  

 være mere hensigtsmæssigt, at en samlet og mere udtømmende  

 beskrivelse af udgiftstyperne medtages i den tilhørende vejledning om  

 betalingsregler for spildevandsanlæg, der forventes udarbejdet efter  

 lovændringen.
Den nuværende opregning er derfor ikke gengivet i  

 forslaget til § 1, stk. 2.
 Tilsvarende økonomien i en kloakforsyning skal  

 økonomien i en kommunal tømningsordning hvile i sig selv.  

 Udgifter, der medgår til tømning af tanke som led i en kommunal  

 tømningsordning, skal efter forslaget til § 1, stk. 3,  

 dækkes af bidrag fra de berørte ejere af fast ejendom, der via  

 reglerne i bekendtgørelse nr. 501 af 21. juni 1999 om  

 spildevandstilladelser m.v. efter miljøbeskyttelseslovens kapitel 3 og  

 4 (herefter spildevandsbekendtgørelsen), er forpligtede til at  

 gøre brug af en sådan kommunal ordning.
 Som følge af at kommunalbestyrelsen nu med den nye  

 spildevandsbekendtgørelse har fået mulighed for at  

 indføre obligatoriske tømningsordninger for samletanke til  

 humane affaldsprodukter (fæces og urin), foreslås lovens  

 anvendelsesområde i forhold til den gældende lov udvidet i  

 forslaget til § 1, stk. 3.
 Det foreslås således, at udgifter i  

 forbindelse med tømningsordninger for tanke for humane  

 affaldsprodukter skal kunne dækkes af bidrag fra ejerne af fast  

 ejendom, der gør brug af sådanne tanke til afledning af humane  

 affaldsprodukter.
 Ligeledes afspejles i forslaget til ny affattelse af  

 bestemmelsen, at der i overensstemmelse med praksis på området  

 kan være tale om kommunale tømningsordninger for både  

 bundfældningstanke og samletanke.
Til nr. 3 Den foreslåede ændring er redaktionel.
Der  

 foreslås indsat en ny overskrift " Bidrag" for at skabe bedre  

 overblik i reguleringen.
Til nr. 4 Lovens § 2 foreslås moderniseret og  

 præciseret.
Det foreslås endvidere at ændre reglerne om  

 tilslutningsbidrag i forbindelse med matrikulære ændringer af  

 ejendomme med henblik på en tilpasning af reglerne til lovens  

 intentioner.
Forslaget til § 2, stk. 1, samler gældende  

 lovs § 2, stk. 1, og § 3, stk. 3, 1. pkt., med den præcisering, at der  

 ikke kan opkræves tilslutningsbidrag fra ejendomme, der er  

 pålignet tilslutningsbidrag.
I den gældende lovs § 2, stk. 1, er  

 angivet at ejendomme, der har betalt, ikke kan blive mødt med nyt krav  

 om betaling af tilslutningsbidrag.
Da der tidligere kan være sket  

 påligning af bidrag, der endnu ikke er betalt, jf. lovens § 11, er  

 bestemmelsen ændret til, at der ikke kan opkræves bidrag for  

 ejendomme, der er pålignet bidrag.
Ejendomme, der har betalt, er  

 fortsat omfattet af den nye affattelse af bestemmelsen, da der altid sker en  

 påligning af tilslutningsbidraget forud for en betaling.
 Forslaget til § 2, stk. 2-3, svarer til  

 gældende lovs § 3, stk. 4, dog med den præcisering i  

 overensstemmelse med den gældende administrative praksis og lovens  

 intentioner, at tilslutningsbidraget for erhvervsejendomme beregnes pr.  

påbegyndt 800 m2 grundareal.
Med forslaget til § 2, stk. 4-5, foreslås en  

 tilpasning af reglerne om tilslutningsbidrag i forbindelse med  

 matrikulære ændringer, som er bedre i overensstemmelse med lovens  

 intentioner.
Det er fortsat hovedreglen, at en ejendom, der tidligere har  

 betalt tilslutningsbidrag, ikke kan opkræves yderligere  

 tilslutningsbidrag.
For baggrunden for forslaget henvises til de almindelige  

 bemærkninger herom.
 Den gældende lov er på baggrund af  

 udstykningslovens definition af en ejendom blevet fortolket således, at  

 der i forbindelse med udstykninger af såvel bolig- som  

 erhvervsejendomme skal opkræves tilslutningsbidrag for de frastykkede  

 ejendomme, der er nye ejendomme i udstykningslovens forstand, når der  

 er ført stik frem til grundgrænsen, forudsat at de frastykkede  

 ejendomme ikke er tilsluttet det offentlige spildevandsanlæg.
Tilsvarende er gældende lov blevet fortolket  

 således, at der ved en matrikulær udvidelse af arealet  

 (matrikulær sammenlægning eller arealoverførsel) ikke kan  

 opkræves tilslutningsbidrag svarende til arealforøgelsen, uanset  

 at der er tale om et areal, der ikke tidligere er betalt tilslutningsbidrag  

 for, eller der har været tilsluttet det offentlige  

 spildevandsanlæg.
Denne fortolkning er specielt for erhvervsejendomme  

 blevet mødt med kritik, idet der med fortolkningen kan ske store  

 arealudvidelser på en ejendom uden en tilsvarende bidragsbetaling.
Det  

 bemærkes, at kommunen er forpligtet til at modtage de  

 spildevandsmængder, der er angivet i spildevandsplanen.
For  

 erhvervsejendomme opererer spildevandsplaner normalt med arealbaserede  

 spildevandsmængder.
Da en udstykning af en boligejendom normalt vil  

 føre til opførelse af flere boliger, og da kommunen samtidig  

 har udgifter til fremføring af stik, findes gældende fortolkning  

 vedrørende udstykninger rimelig, da tilslutningsbidraget for boliger  

 beregnes ud fra antallet af boligenheder.
Med forslaget til § 2, stk.  

 4, præciseres det således i overensstemmelse med den  

 hidtidige fortolkning, at der opkræves tilslutningsbidrag for de  

 frastykkede ejendomme, når der er ført stik frem til  

 grundgrænsen.
Erhvervsejendommes tilslutningsbidrag beregnes ud fra  

 ejendommens matrikulære areal.
Et areal, der ved kloakeringen er  

 udstykket i flere mindre ejendomme, betaler således det samme som et  

 tilsvarende areal, der ved kloakeringen henligger som én ejendom.
Forslaget til § 2, stk. 5, fastsætter, at der  

 i forbindelse med ændringer i beregningsgrundlaget for en  

 erhvervsejendom opkræves supplerende tilslutningsbidrag svarende til  

 forskellen på det, der oprindeligt er betalt, og det, der efter den  

 matrikulære ændring kan opkræves efter forslagets § 2, stk.  

 3. Dette indebærer, at der ved udstykning af en erhvervsejendom normalt  

 ikke vil kunne opkræves tilslutningsbidrag, mens der ved arealudvidelse  

 vil kunne opkræves supplerende tilslutningsbidrag.
Der sikres herved en  

 bidragsberegning, der også efter en matrikulær ændring vil  

 være hægtet op på ejendommens eller ejendommenes samlede  

 areal.
Ved at beregne det supplerende tilslutningsbidrag som forskellen  

 på det oprindelige bidrag, og det, der ved ændring af det  

 matrikulære areal kan beregnes efter forslagets § 2, stk. 3 ,  

 undgås skævheder som følge af, at der opkræves  

 tilslutningsbidrag pr. påbegyndt 800 m2 grundareal.
Med forslaget til § 2, stk. 5, fastsættes, at  

 der ved udstykning af en erhvervsejendom, der har betalt tilslutningsbidrag  

 for hele arealet, normalt ikke kan opkræves tilslutningsbidrag for de  

 frastykkede ejendomme.
Der opnås herved en ligestilling mellem et  

 areal, der oprindeligt er blevet udstykket i flere selvstændige  

 ejendomme, der hver er blevet forsynet med stik frem til grundgrænsen,  

 og et areal, der senere bliver udstykket.
Hvis der oprindeligt er gjort brug af adgangen til at  

 dispensere fra standardtilslutningsbidraget, jf. gældende lovs § 3,  

 stk. 5, som videreføres i dette forslags § 2, stk. 8, kan der ved  

 opkrævning af supplerende tilslutningsbidrag for de frastykkede  

 ejendomme "fyldes op", således at det samlede  

 tilslutningsbidrag, der herefter er betalt for hele arealet, svarer til  

 lovens standardtilslutningsbidrag, dvs. 30.000 kr. ekskl. moms pr.  

 påbegyndt 800 m2 grundareal.
Bidraget for en frastykket  

 ejendom kan dog ikke overstige det standardtilslutningbidrag, der kan  

 beregnes alene for den frastykkede ejendom efter forslagets § 2, stk. 3.
 Eksempel:
 En erhvervsejendom har ved kloakering af et  

 erhvervsområde et matrikulært areal på 15.000  

 m2.
 Ejendommen betaler ved kloakeringen et  

 standardtilslutningsbidrag efter forslagets § 2, stk. 3, på 30.000 kr.  

 pr. påbegyndt 800 m2 grundareal, dvs.:
 19 x 30.000 = 570.000 kr.
Senere frastykkes et areal på 5.000 m2,  

 og kloakforsyningen fører særskilt stik frem til  

 grundgrænsen af den frastykkede ejendom.
Da der ved kloakeringen er  

 betalt for hele arealet, kan der ved udstykningen ikke opkræves  

 supplerende tilslutningsbidrag.
Hvis der ved kloakeringen er gjort brug af lovens mulighed  

 for at dispensere fra standardtilslutningsbidraget (forslagets § 2, stk. 8
eller gældende lovs § 3, stk. 5), og tilslutningsbidraget på  

 det tidspunkt er fastsat til 400.000 kr, kan der i forbindelse med  

 udstykningen opkræves et supplerende tilslutningsbidrag på: 570.000 - 400.000 = 170.000 kr.
 Hvis der derimod ved kloakeringen kun er opkrævet  

 200.000 kr., er forskellen på dette bidrag og  

 standardtilslutningsbidraget beregnet for hele arealet: 570.000 - 200.000 =  

 370.000 kr.
 Standardtilslutningsbidraget, der kan beregnes for den  

 frastykkede ejendom efter forslagets § 2, stk. 3, er:
 30.000 kr. pr. 800 m2 påbegyndt  

 grundareal, dvs. 7 x 30.000 = 210.000 kr.
 Da der for den frastykkede ejendom kun kan opkræves  

 et tilslutningsbidrag svarende til standardtilslutningsbidraget, kan der  

 således kun opkræves de 210.000 kr., og altså ikke de  

 370.000 kr.
Ved beregning af tilslutningsbidrag for den frastykkede  

 ejendom skal kommunen iagttage, at der som minimum skal opkræves et  

 supplerende tilslutningsbidrag, således at der for den samlede ejendom  

 er betalt et samlet tilslutningsbidrag svarende til de faktiske udgifter til  

 detailkloakeringen.
Hvis tilslutningsbidraget for den oprindelige ejendom er  

 fastsat svarende til de faktiske omkostninger ved detailkloakeringen på  

 tidspunktet for kloakeringen, skal der således for den frastykkede  

 ejendom mindst opkræves et supplerende tilslutningsbidrag, der svarer  

 til udgifterne til fremføring af stik til den frastykkede ejendom.
Forslaget til § 2, stk. 5, gælder kun for  

 erhvervsejendomme, da der ikke ses at være samme begrundelse for  

 påligning af supplerende tilslutningsbidrag ved matrikulær  

 udvidelse af en boligejendom.
Selvom en arealudvidelse af en boligejendom  

 ofte vil føre til opførelse af flere boligenheder, kan denne  

 situation sammenlignes med en situation, hvor der på en eksisterende  

 boligejendom opføres supplerende boliger.
 I forbindelse med arealudvidelse vil der med forslaget til  

§ 2, stk. 5, normalt kunne opkræves tilslutningsbidrag svarende  

 til arealforøgelsen, hvis dette areal ikke tidligere har betalt eller  

 er tilsluttet.
 Eksempel:
 En erhvervsejendom har ved kloakering af et  

 erhvervsområde et matrikulært areal på 15.000  

 m2.
 Ejendommen betaler ved kloakeringen et  

 standardtilslutningsbidrag efter forslagets § 2, stk. 3, på  

 30.000 kr. pr. påbegyndt 800 m2 grundareal, dvs.:
 19 x 30.000 = 570.000 kr.
 Senere overføres et areal på 8.000  

 m2 til ejendommen fra en ejendom, der endnu ikke er kloakeret og  

 dermed ikke har betalt, men ligger i et område, der er planlagt  

 kloakeret i henhold til kommunens spildevandsplan.
 Det samlede areal for ejendommen bliver herefter 23.000  

 m2.
 For det samlede areal kan der efter forslagets § 2, stk.  

 3, beregnes et standardtilslutningsbidrag på 30.000 kr. pr.  

 påbegyndt 800 m2 grundareal, dvs.:
 29 x 30.000 = 870.000 kr.
 Ved arealoverførslen kan der således  

 opkræves et supplerende tilslutningsbidrag på:
 870.000 - 570.000 = 300.000 kr.
Kommunen kan også ved opkrævning af det  

 supplerende tilslutningsbidrag gøre brug af adgangen til at dispensere  

 fra standardtilslutningsbidraget, jf. lovforslagets § 2, stk. 8,  

 således at der i ovennævnte eksempel kan opkræves et mindre  

 supplerende tilslutningsbidrag.
Hvis der ikke føres stik frem i  

 forbindelse med arealoverførslen, behøver kommunen i princippet  

 ikke at opkræve et supplerende bidrag.
Kommunen skal dog altid vurdere,  

 om betingelserne for anvendelse af dispensationsadgangen er til stede og skal  

 i den forbindelse være opmærksom på, at udvidelse af et  

 areal må forventes at medføre en udvidelse af  

 spildevandsproduktionen på ejendommen.
Kommunen må således  

 ikke tage et for kloakforsyningen uvedkommende hensyn, f.eks. til en  

 virksomheds økonomi.
Ved beregning af tilslutningbidraget for erhvervsejendomme  

 i landzone fastsættes arealet, hvorefter der beregnes  

 tilslutningsbidrag, ud fra det bebyggede areal.
En udvidelse i det bebyggede  

 areal svarer således i princippet til en arealudvidelse.
For  

 erhvervsejendomme i landzone betyder forslaget til § 2, stk. 5,  

 således, at der opkræves supplerende tilslutningsbidrag ved  

 forøgelse af det bebyggede areal.
 Eksempel:
 En landbrugsejendom har et stuehus på 200  

 m2, et mælkerum på 50 m2 og en lade med  

 afløb på 100 m2. Det bebyggede areal, hvorfra der  

 tilledes spildevand til det offentlige kloaksystem, udgør  

 således 350 m2.
Hvis en tilsvarende erhvervsejendom i byzonen  

 skønnes at have en bebyggelsesprocent på 25 pct.,  

 fastsættes bebyggelsesprocenten for erhvervsejendommen i landzonen  

 herudfra.
Den pågældende erhvervsejendom får således  

 skønsmæssigt fastsat et areal på 1.400 m2 og  

 skal således betale et tilslutningsbidrag på 30.000 kr. pr.  

 påbegyndt 800 m2, dvs.:
 2 x 30.000 = 60.000 kr.
 Hvis der senere opføres yderligere 700  

 m2 bebyggelse på ejendommen med spildevandsafledning til det  

 offentlige kloaksystem, bliver der et samlet bebygget areal på 1.050  

 m2, hvorfra der afledes spildevand til det offentlige  

 kloaksystem.
 Med en uændret skønnet bebyggelsesprocent  

 på 25 pct. fås et skønsmæssigt fastsat areal  

 på 4.200 m2, og der kan efter forslagets § 2, stk. 3,  

 beregnes et tilslutningsbidrag svarende til 30.000 kr. pr. påbegyndt  

 800 m2 på: 6 x 30.000 = 180.000 kr.
 Ved opførelse af det supplerende byggeri kan der  

 således opkræves et supplerende tilslutningsbidrag på:
 180.000 - 60.000 = 120.000 kr.
 Forslaget til § 2, stk. 6, er en gengivelse af  

 gældende lovs § 3, stk. 6, dog med den præcisering, at  

 bestemmelsen gælder for både bolig- og erhvervsejendomme, og med  

 den præcisering, at der ved opkrævning af tilslutningsbidrag  

 efter forslagets § 2, stk. 4, og § 2, stk. 5, i forbindelse med  

 matrikulære ændringer af ejendommen tilsvarende skal  

 opkræves 60 pct. af de nævnte bidrag, når ejendommen ikke  

 er tilsluttet tag- og overfladevand.
Forslaget til § 2, stk. 7, fastsætter, at der  

 ved tilslutning af tag- og overfladevand for ejendomme, der allerede er  

 tilsluttet for almindeligt spildevand, men ikke for tag- og overfladevand,  

 skal opkræves tilslutningsbidrag.
Bidraget fastsættes til 40 pct.  

 af det tilslutningsbidrag, der kan opkræves på  

 påligningstidspunktet.
Bidraget for tag- og overfladevand kan kun  

 opkræves fra ejendomme, der er blevet pålignet tilslutningsbidrag  

 efter en betalingsvedtægt udarbejdet efter 1. juli 1992, da der i  

 betalingsbestemmelserne i den tidligere lovgivning på området  

 ikke er sondret klart mellem fuld tilslutning og tilslutning uden tag- og  

 overfladevand.
 Forslaget til § 2, stk. 8, er en  

 videreførelse af gældende lovs § 3, stk. 5, med den  

 præcisering, at adgangen til at fastsætte et lavere  

 tilslutningsbidrag også gælder, når der opkræves  

 supplerende tilslutningsbidrag efter forslagets § 2, stk. 5, og  

 når der opkræves tilslutningsbidrag svarende til 60 pct. af  

 standardtilslutningsbidraget for ejendomme, der alene er kloakeret for  

 spildevand, jf. forslagets § 2, stk. 6. Endvidere foreslås det, at  

 dispensationsadgangen kan anvendes, når en ejendom, der ikke tidligere  

 har været tilsluttet for tag- og overfladevand, tilsluttes for denne  

 del af spildevandet, og dermed efter forslaget til § 2, stk. 7, kan  

 opkræves et supplerende tilslutningsbidrag svarende til 40 pct. af  

 standardtilslutningsbidraget.
 Forslaget til § 2, stk. 9, er en  

 videreførelse af gældende lovs § 2, stk. 7, dog alene med  

 henvisning til tilslutningsbidraget nævnt i forslagets § 2, stk. 2 og  

 3, og ikke som i den gældende lov også med henvisning til det  

 lavere tilslutningsbidrag, der kan fastsættes i særlige  

 tilfælde, idet sidstnævnte henvisning er unødvendig.
 Forslaget til § 2, stk. 10, er en ordret gengivelse  

 af gældende lovs § 3, stk. 3, 2. pkt.
Til nr. 5 Der foreslås indsat to nye bestemmelser, der samlet  

 regulerer kommunalbestyrelsens opkrævning af det årlige  

 vandafledningsbidrag.
 Forslaget til § 2 a indeholder bestemmelser, der  

 foreslås indført som følge af anbefalinger fra  

 Vandafledningsbidragsudvalget, og bestemmelser, der videreføres stort  

 set uforandret fra den gældende lov.
Med forslaget til § 2 a, stk. 1, fastlægges  

 lovens hovedregel for betaling af vandafledningsbidrag.
Der skal  

 således betales vandafledningsbidrag for alt spildevand og vand, der  

 tilledes det offentlige spildevandsanlæg.
Forslaget er en  

 videreførelse af lovens forudsatte udgangspunkt fra hovedlovens  

 vedtagelse i 1987.
 Med bestemmelsen præciseres endvidere i  

 overensstemmelse med den gældende praksis på området, at  

 der betales for alt vand, der tilledes til det offentlige  

 spildevandsanlæg, også selvom tilledningen af vandet sker, uden  

 at der er tale om en permanent fysisk tilslutning, og uden at der  

 nødvendigvis har været tale om et forbrug af vandforsyningsvand.  

 Et eksempel på denne form for tilledning kan være en midlertidige  

 afværgepumpning af forurenet grundvand.
Loven har ikke tidligere indeholdt regulering af  

 spørgsmålet om tilledning af vand uden fysisk tilslutning.
I  

 overensstemmelse med princippet "forureneren betaler" har det dog  

 fra hovedlovens vedtagelse i 1987 været lovens forudsatte udgangspunkt,  

 at der skulle betales for alt vand, der tilledes det offentlige  

 spildevandsanlæg.
 Loven ønskes præciseret på dette punkt  

 som konsekvens af Vandafledningsbidragsudvalgets anbefaling af, at  

 kommunalbestyrelsen skal kunne fritage eller nedsætte betalingen af  

 vandafledningsbidrag for afledning af vand fra afværgeboringer, jf.  

 forslag til den nye bestemmelse i § 2 b.
 Forslaget til § 2 a, stk. 2, er en undtagelse fra  

 lovens hovedregel, jf. lovforslagets § 2 a, stk. 1, om at der skal betales  

 vandafledningsbidrag for alt spildevand og øvrigt vand, der tilledes  

 det offentlige spildevandsanlæg.
 Med forslaget til § 2 a, stk. 2, skal der  

 således ikke betales vandafledningsbidrag for afledning af tag- og  

 overfladevand samt vand fra omfangsdræn.
Bestemmelsen er en præcisering af den gældende  

 administrative praksis.
Baggrunden for den administrative praksis er, at det  

 er vanskeligt at måle vandmængden i forbindelse med afledningen  

 af tag- og overfladevand samt vand fra omfangsdræn.
Af hensyn til  

 reguleringens enkelthed samt de betydelige praktiske komplikationer, der  

 ville være ved at skulle medtage afledningen af disse typer vand i  

 beregningen af vandafledningsbidraget, er det valgt at udelade tag- og  

 overfladevand samt vand fra omfangsdræn fra beregningsgrundlaget for  

 vandafledningsbidraget.
 Forslaget til § 2 a, stk. 3, er en  

 videreførelse af den gældende lovs § 2, stk. 3.
 Det er som ovenfor nævnt lovens forudsatte  

 udgangspunkt, at der skal betales for alt spildevand og øvrigt vand,  

 der tilledes det offentlige spildevandsanlæg, medmindre andet  

 fremgår af loven.
Af tekniske og økonomiske årsager er det  

 imidlertid ikke muligt at måle på afledningen fra samtlige  

 ejendomme.
Det er derfor bestemt, at vandafledningsbidraget skal afregnes  

 efter vandforbruget.
 Lovens hovedfordelingskriterium er vandforbruget.  

 Kriteriet er valgt ud fra hensynet om at sikre enkle regler og ud fra en  

 betragtning om, at den mængde vand, der forbruges i en ejendom,  

 nogenlunde svarer til den vandmængde, der afledes igen som  

 spildevand.
Der er ikke tiltænkt materielle ændringer med  

 det nye forslag.
Bestemmelsen er dog moderniseret som følge af, at der  

 via bekendtgørelse nr. 525 af 14. juni 1996 om betaling for vand m.v.  

 efter målt forbrug på ejendomsniveau er blevet indført  

 krav om, at ejendomme tilsluttet almen vandforsyning skal have installeret  

 vandmåler på ejendomsniveau inden 1. januar 1999.
Da stort set alle ejendomme tilsluttet offentlig kloak  

 også er tilsluttet almen vandforsyning, vil det efter 1. januar 1999  

 være undtagelsen, at vandafledningsbidraget for ejendomme tilsluttet  

 offentlig kloak bliver opkrævet på baggrund af et skønnet  

 forbrug.
Anvendelse af et skønnet forbrug kan dog blive aktuel for  

 boliger, der kontraktligt er tilknyttet kloakforsyningen efter lovens § 7 a,  

 idet disse oftere end ejendomme inden for kloakopland er beliggende uden for  

 almen vandforsyning.
 Kommunalbestyrelsen har endvidere efter § 20, stk. 2, i  

 bekendtgørelse nr. 515 af 29. august 1988 om vandkvalitet og tilsyn  

 med vandforsyningsanlæg også mulighed for at kræve  

 måler for ejendomme, der ikke er tilsluttet almen vandforsyning, og  

 disse vil således også skulle betale vandafledningsbidrag  

 på grundlag af det målte vandforbrug.
Samlet set for kloakforsyningen vil det dreje sig om  

 få ejendomme, hvor der ikke er målerkrav, og hovedreglen vil  

 derfor fremover være, at vandafledningsbidraget vil blive  

 opkrævet på baggrund af det målte vandforbrug.
Hvis  

 vandafledningsbidraget opkræves som et skønnet forbrug, vil  

 vandafledningsbidraget for en boligenhed som hidtil maksimalt kunne  

 fastsættes til 170 m3 pr. år.
 Forslaget til § 2 a, stk. 4, er en næsten  

 ordret videreførelse af den gældende lovs § 2, stk. 4. Der er  

 ikke tiltænkt materielle ændringer, men alene sproglig  

 fornyelse.
 I det omfang der afledes spildevand til det offentlige  

 kloaksystem, uden at der har været et vandforbrug, skal der som ovenfor  

 nævnt betales herfor.
Forslaget til § 2 a, stk. 5, præciserer, at  

 der betales vandafledningsbidrag efter den afledte vandmængde,  

 når der tilledes vand til det offentlige kloaksystem, uden at der har  

 været et vandforbrug.
Hvis der også er et vandforbrug på  

 ejendommen, beregnes vandafledningsbidraget på baggrund af den samlede  

 vandmængde, dvs. både vandforbruget og den øvrige afledte  

 vandmængde.
Betaling for tilledning uden vandforbrug er som oven for  

 nævnt i overensstemmelse med lovens grundlæggende principper,  

 særligt "forureneren betaler"-princippet.
 Vandafledningsbidraget fastsættes ved måling  

 af den afledte vandmængde, men kan i tilfælde, hvor måling  

 ikke er mulig, fastsættes på baggrund af et skøn over den  

 afledte vandmængde.
 § 2 a, stk. 6, foreslås indført  

 på baggrund af anbefalingen fra Vandafledningsbidragsudvalget, jf.  

 også de almindelige bemærkninger om opdeling af  

 vandafledningsbidraget i en fast og en variabel del.
Udvalget anbefalede i betænkningen, at loven  

 ændres således, at der gives den enkelte kommune mulighed for,  

 men ikke pligt til at opdele vandafledningsbidraget i en fast og en variabel  

 del.
Udvalget lagde vægt på, at der ved indførelse af en  

 mulighed for opdeling af vandafledningsbidraget skabes et bedre grundlag for,  

 at bidraget i højere grad afspejler kloakforsyningens faste og  

 variable omkostninger, og at vandafledningsbidraget for de enkelte  

 brugergrupper dermed gøres mere kostægte.
Med forslaget kan kommunerne herefter vælge at  

 opdele vandafledningsbidraget i en fast og en variabel del.
Hvis en kommune  

 vælger at indføre et fast bidrag, vil den variable del som  

 hidtil skulle fastsættes på baggrund af en kubikmetertakst pr.  

 kubikmeter forbrugt vand.
I tilfælde, hvor der afledes vand, uden at  

 der har været et vandforbrug, fastsættes den variable del af  

 bidraget på baggrund af den afledte vandmængde.
Den faste del af vandafledningsbidraget vil med forslaget  

 til § 2 a, stk. 6, kunne fastsættes til 30 gange den variable  

 kubikmetertakst (herefter 30-kubikmeter-loftet). Det faste bidrag er  

 endvidere maksimeret og kan aldrig overstige 500 kr. pr. år (herefter  

 500-kroners-loftet). Det faste bidrag pålignes pr. stikledning.
Der  

 skal dog ikke opkræves et fast bidrag for stikledninger, hvortil der  

 alene er tilsluttet tag- og overfladevand.
Ved påligning af det faste  

 bidrag differentieres ikke mellem bolig og erhverv.
 Om det er 30-kubikmeter-loftet eller 500-kronersloftet,  

 der bliver det maksimale faste bidrag i den enkelte kommune, afhænger  

 af, hvor stor en kubikmeter-takst kommunen opkræver.
 For lave kubikmetertakster vil det være  

 30-kubikmeter-loftet, der bliver det maksimale faste bidrag, mens det for  

 høje kubikmetertakster vil være 500-kroners-loftet.
 Hvis det faste bidrag beregnes ud fra  

 30-kubikmeter-loftet, kan den variable kubikmeter-takst, betegnet T, beregnes  

 som:
T =        VAB-tot  ______  

 ,  hvor 30 x S + VF-tot VAB-tot er kommunens samlede indtægt fra  

 vandafledningsbidrag.
 S er antallet af stik.
 VF-tot er det samlede vandforbrug, hvorefter der  

 opkræves vandafledningsbidrag.
 Det faste bidrag pr. stik, betegnet F, beregnet som  

 30-kubikmeter-loftet bliver:
 F = 30 x T.
Hvis dette tal er mindre end 500 kr., vil det svare til  

 det maksimale faste bidrag, som kommunen må opkræve.
Hvis tallet  

 er større end 500 kr., bliver det maksimale faste bidrag, som kommunen  

 må opkræve, 500 kr.
 Eksempel:
 En kommune budgetterer med en samlet indtægt fra  

 vandafledningsbidrag (VAB-tot) på 15 mio. kr.
 Kommunen budgetterer med at opkræve  

 vandafledningsbidrag for et samlet vandforbrug (VF-tot) på 1 mio.  

 m3.
 Antallet af kloakerede ejendomme i kommunen er 5.000, der  

 hver har ét stik, dvs. antallet af stik (S) er 5.000.
 Hvis vandafledningsbidraget skulle opkræves efter  

 den hidtil gældende beregningsmetode, dvs. udelukkende som et variabelt  

 bidrag, ville kubikmeter-taksten blive 15 kr.
 Kommunen vælger at opdele vandafledningsbidraget i  

 en fast og en variabel del og ønsker at gøre brug af det  

 lovbestemte loft for det faste bidrag på 30 gange den variable  

 kubikmetertakst.
 Den variable m3-takst bliver: T =  

        15.000.000                =  13,04 kr.
30 x 5.000 + 1.000.000 Det faste bidrag pr. stik bliver:
 F = 30 x 13,04 = 391 kr.
 Hvis der i stedet budgetteres med en samlet indtægt  

 fra vandafledningsbidrag (VAB-tot) på 30 mio. kr., vil det - hvis hele  

 vandafledningsbidraget opkræves som et variabelt bidrag- give en  

 kubikmeter-takst på 30 kr.
 Ved en opdeling af vandafledningsbidraget i en fast og en  

 variabel del vil det faste bidrag beregnet ud fra 30- kubikmeter-loftet  

 blive:
 F = 30 x T = 30 x           30.000.000  

=  783 kr.
30 x 5.000 + 1.000.000 Da dette tal er større end 500 kr., bliver det  

 faste bidrag pr. stik 500 kr.
 Da der er tale om maksimale grænser, kan en kommune  

 godt vælge at fastsætte et fast bidrag, der er mindre end 30  

 gange den variable kubikmetertakst og mindre end 500 kr.
Det foreslås med bestemmelsen i forslagets § 2 a,  

 stk. 7, at den øverste grænse på 500 kr. for  

 det faste bidrag fremtidssikres, således at de 500 kr. indeksreguleres  

 én gang årligt fra lovens ikrafttræden efter et af  

 Danmarks Statistik udarbejdet reguleringstal baseret på bygge- og  

 anlægsomkostninger.
Denne indeksregulering anvendes også ved  

 indeksreguleringen af standardtilslutningsbidraget, jf. forslaget til § 2,  

 stk. 8.
Forslaget til § 2 a, stk. 8, er en  

 videreførelse af den gældende lovs § 2, stk. 6, med den  

 præcisering, at særbidraget skal pålignes, når  

 der tilledes særligt forurenet spildevand, der giver anledning til  

 særlige foranstaltninger i forbindelse med det offentlige  

 spildevandsanlægs etablering og drift.
Der er med bestemmelsen ikke  

 tiltænkt realitetsændringer i forhold til den gældende lov.  

 Udgangspunktet i den nugældende lovgivning er, at der skal  

 opkræves særbidrag, når der tilledes særligt  

 forurenet spildevand.
Der kan dog i visse tilfælde være en  

 driftsmæssig fordel i, at spildevand med et højt indhold af  

 organisk stof tilledes et renseanlæg i forbindelse med  

 kvælstoffjernelse.
I sådanne tilfælde behøver  

 kommunalbestyrelsen ikke at opkræve særbidrag, da dette vil kunne  

 medføre, at virksomheden reducerer indholdet af organisk stof med den  

 konsekvens, at kommunen bliver påført ekstra udgifter til  

 indkøb af andre organiske stoffer.
 Endvidere præciseres det, at der inden for den  

 enkelte kommune skal anvendes samme princip for beregning af  

 særbidraget, uanset hvilket af kommunens renseanlæg spildevandet  

 tilledes, og uanset eventuelle forskelle i omkostningerne fra anlæg til  

 anlæg ved behandling af det særligt forurenede spildevand.
 Der gælder dog fortsat, at særbidraget  

 skønsmæssigt skal svare til kloakforsyningens samlede  

 meromkostninger til behandling af spildevandet, idet "forureneren  

 betaler"-princippet er gældende.
 Forslaget til § 2 a, stk. 9, er en  

 videreførelse af den gældende lovs § 2, stk. 5, med  

 præcisering af, at der ved beregningen af vejbidraget for stats- og  

 amtskommunale veje anvendes den variable kubikmetertakst nævnt i stk.  

 6, jf. forslaget til § 3, stk. 1. Endvidere præciseres det, at der kun  

 betales den variable del af bidraget, hvis vandafledningsbidraget er opdelt i  

 en fast og en variabel del.
 Forslaget til § 2 a, stk. 10, er en  

 videreførelse af gældende lovs § 2, stk. 7. Dog er bidraget, der  

 opkræves for kommunale og private veje, benævnt vejbidrag i  

 overensstemmelse med den administrative praksis.
Efter gældende lovs § 2, stk. 2, kan  

 vandafledningsbidraget alene opkræves fra ejendomme, der er tilsluttet  

 det offentlige spildevandsanlæg.
Tilslutningstidspunktet er herefter  

 normalt det tidligste tidspunkt for påligning af  

 vandafledningsbidrag.
Som konsekvens af, at der nu i loven også medtages  

 regler om betaling for afledning af vand, hvor der ikke er tale om en  

 permanent fysisk tilslutning til det offentlige spildevandsanlæg,  

 foreslås det med forslaget til § 2 a, stk. 10, at reglen  

 ændres i overensstemmelse med den udmøntede praksis på  

 området.
Når der ikke er tale om en normal fysisk tilslutning til  

 det offentlige spildevandsanlæg, kan vandafledningsbidraget efter  

 forslaget således først opkræves fra det tidspunkt, hvor  

 afledningen begyndes.
Forslaget til § 2 b er indsat som konsekvens af en  

 anbefaling fra Vandafledningsbidragsudvalget om, at der skal indføres  

 mulighed for fritagelse eller nedsættelse af vandafledningsbidraget ved  

 afledning af visse typer vand til det offentlige spildevandsanlæg.
Der  

 henvises til de almindelige bemærkninger herom.
Vandafledningsbidragsudvalget har i udvalgets  

 betænkning generelt anbefalet, at lovens generelle udgangspunkt fortsat  

 skal være, at der skal betales for alt vand, der tilledes det  

 offentlige spildevandsanlæg, men at kommunalbestyrelsen konkret skal  

 kunne nedsætte eller fritage for betalingen af vandafledningsbidrag ved  

 afledning af afværgevand eller genanvendt regnvand.
Udvalget har  

 endvidere anbefalet, at kommunalbestyrelsen skal kunne nedsætte  

 betalingen af vandafledningsbidrag ved afledning af filterskyllevand og  

 kølevand.
 Det foreslås derfor i forslaget til § 2 b, stk.  

 1, at kommunalbestyrelsen konkret kan træffe afgørelse om  

 fritagelse for eller nedsættelse af vandafledningsbidraget i  

 forbindelse med afledning af vand fra afværgepumpninger, såfremt  

 tilledning af afværgevand til det offentlige spildevandsanlæg  

 giver anledning til færre omkostninger for kloakforsyningen end  

 tilledning af almindeligt spildevand.
 Ved afgørelsen om fritagelse eller  

 nedsættelse for vandafledningsbidrag skal kommunalbestyrelsen  

 påse, at "forureneren betaler"-princippet fortsat finder  

 anvendelse ved afledning af afværgevandet.
 Ved afgørelsen skal kommunalbestyrelsen  

 således vurdere, hvilke omkostninger en tilledning af afværgevand  

 er årsag til for det offentlige spildevandsanlæg.  

 Kommunalbestyrelsen skal herunder vurdere, om afværgevandet har et  

 forureningsindhold, der svarer til spildevand, og som derfor skal behandles i  

 renseanlæg, eller om afværgevandet er så rent, at vandet  

 kan afledes udenom renseanlæg direkte til recipienten.  

 Kommunalbestyrelsen skal endvidere vurdere, om der er andre  

 afledningsløsninger, herunder løsninger, der indebærer  

 alternativ vandbehandling, der er mere miljømæssigt optimale end  

 tilledning til det offentlige spildevandsanlæg.
Ved afværgepumpninger oppumpes normalt store  

 mængder vand, hvilket medfører en hydraulisk merbelastning  

 på kloakledninger, pumpestationer, bassiner og renseanlæg, med  

 deraf følgende driftsudgifter.
Den hydrauliske merbelastning  

 medfører endvidere alt andet lige større total udledning af  

 stoffer til vandmiljøet, og dermed at kloakforsyningen får  

 øgede udgifter til den statslige spildevandsafgift.
Kloakforsyningens  

 udgifter til spildevandsafgiften dækkes via vandafledningsbidraget og  

 kan således siges at være et delelement af det  

 vandafledningsbidrag, der skal opkræves.
Hvis afledningen af afværgevandet skal ske via  

 renseanlæg, skal kommunalbestyrelsen derfor - for at  

 håndhæve "forureneren betaler"-princippet - som minimum  

 opkræve et vandafledningsbidrag, der svarer til kloakforsyningens  

 forøgede udgifter til spildevandsafgift på grund af  

 afværgepumpningen.
Der vil således ikke kunne ske fuld fritagelse  

 for vandafledningsbidraget men alene en reduktion, hvis afværgevandet  

 tilledes til renseanlægget.
 En fuldstændig fritagelse for vandafledningsbidrag  

 vil således kun kunne komme på tale, når afledningen sker  

 udenom renseanlægget via en separat regnvandsledning, idet  

 omkostningerne, der er forbundet med en sådan afledning, vil være  

 relativt begrænsede.
Kommunalbestyrelsen skal ved den konkrete afgørelse  

 også lægge vægt på, om afværgepumpningen  

 foretages af samfundsmæssige og miljømæssige hensyn -  

 herunder for at beskytte grundvandsressourcer og overfladerecipienter.
Hermed  

 menes, om afværgepumpningen har et overordnet bredt  

 samfundsmæssigt og miljømæssigt gavnligt sigte.
Private  

 bygherrers økonomiske interesser i forbindelse med  

 afværgepumpninger bør således som udgangspunkt ikke  

 tilgodeses via en fritagelse eller en reduktion af vandafledningsbidraget.  

 Kommunalbestyrelsen skal endvidere påse at den forvaltningsretlige  

 lighedsgrundsætning finder anvendelse ved udøvelsen af  

 skønnet.
 Hvis det efter regler i miljøbeskyttelsesloven  

 eller lov nr. 370 af 2. juni 1999 om forurenet jord (med senere  

 ændringer) kan pålægges et direkte forureneransvar,  

 bør der i overensstemmelse med "forureneren  

 betaler"-princippet og kravet om samfunds- og miljømæssige  

 hensyn ej heller ske fritagelse eller væsentlige reduktioner i  

 vandafledningsbidraget for afværgevandet, der oppumpes ved en  

 efterfølgende oprensning.
 Med forslaget til § 2 b, stk. 2, indsættes i  

 loven i overensstemmelse med Vandafledningsbidragsudvalgets anbefaling en  

 mulighed for kommunalbestyrelsen til konkret at nedsætte betalingen af  

 vandafledningsbidrag i forbindelse med tilledning af filterskyllevand og  

 kølevand, såfremt tilledningen af filterskyllevandet eller  

 kølevandet giver anledning til færre omkostninger for  

 kloakforsyningen end tilledning af almindeligt spildevand til det offentlige  

 anlæg.
 Vandafledningsbidragsudvalgets anbefaling afspejler, at  

 udvalget finder, at der ikke bør være mulighed for  

 fuldstændig fritagelse for vandafledningsbidrag ved afledning af  

 filterskyllevand og kølevand, idet afledning af filterskyllevand og  

 kølevand ikke rummer de samme samfundsmæssige hensyn som  

 afledning af vand fra afværgepumpninger.
Tilsvarende afledning af vand fra afværgepumpninger  

 skal kommunalbestyrelsen påse, at "forureneren betaler"-  

 princippet finder anvendelse ved vurdering af, om der skal ske  

 nedsættelse af vandafledningsbidraget i relation til afledning af  

 filterskyllevand og kølevand.
Kommunalbestyrelsen skal således  

 vurdere, hvilke omkostninger en tilledning af filterskyllevand er årsag  

 til for det offentlige spildevandsanlæg, herunder hvor stort indholdet  

 af forurenende stoffer i vandet er, og hvortil vandet ønskes tilledt.  

 Endvidere skal kommunalbestyrelsen vurdere om andre  

 afledningsløsninger, herunder løsninger, der indebærer  

 alternativ vandbehandling, er mere miljømæssigt optimale.
 Hvis afledningen af filterskyllevand sker via  

 renseanlæg, skal kommunalbestyrelsen derfor - for at  

 håndhæve "forureneren betaler"-princippet - som minimum  

 opkræve et vandafledningsbidrag, der svarer til kloakforsyningens  

 forøgede udgifter til spildevandsafgift på grund af den  

 øgede hydrauliske belastning og deraf følgende større  

 stofudledning som følge af tilledning af disse typer vand.
 Nedsættelse af bidraget kan særligt ske, hvis  

 tilledningen af filterskyllevandet og kølevandet sker direkte til  

 recipienten via en separat regnvandsledning udenom renseanlægget, med  

 de deraf følgende reducerede omkostninger.
Ved vurdering af, om der skal ske nedsættelse af  

 vandafledningsbidraget ved afledning af filterskyllevand og kølevand,  

 skal der endvidere lægges vægt på, om der er  

 miljømæssige hensyn, der taler for en nedsættelse af  

 bidraget.
Det kunne eksempelvis være, at det stort set uforurenede  

 køle- eller filterskyllevand kan ledes via separat regnvandsledning  

 til et meget lidt vandførende vandløb, der vil beneficere af  

 det tilledte vand.
 Forslaget til § 2 b, stk. 3, omhandler fritagelse  

 for betaling af vandafledningsbidrag ved genanvendelse af regnvand til  

 toiletskyl m.v.
 I tilfælde, hvor regnvand genanvendes f.eks. til  

 toiletskyl og dermed erstatter en del af det normale forbrug af  

 vandforsyningsvand, vil der efter den gældende lov skulle betales  

 vandafledningsbidrag for det genanvendte regnvand.
Selvom genanvendt regnvand tilledes kloaksystemet på  

 lige fod med andet vand, der anvendes i en ejendom, kan der opnås en  

 reduktion af belastningen på kloakker og renseanlæg, idet  

 regnvandet, der ellers typisk skulle have været afledt til kloakken,  

 kan erstatte en del af vandforbruget.
Der vil naturligt også kunne  

 opnås en reduktion af vandforbruget og dermed en beskyttelse af  

 grundvandsressourcerne.
 Et flertal i Vandafledningsbidragsudvalget har derfor  

 anbefalet, at der gives kommunalbestyrelsen mulighed for konkret at lade  

 vandafledningsbidraget nedsætte eller bortfalde, når regnvand  

 genanvendes i husholdningerne f. eks. til toiletskyl m.v.
 Forslaget til § 2 b, stk. 3, giver i  

 overensstemmelse hermed kommunalbestyrelsen en mulighed for konkret at  

 nedsætte eller fritage for betaling af vandafledningsbidrag for  

 regnvand opsamlet i VA-godkendte anlæg, hvis det opsamles og anvendes  

 til toiletskyl og tøjvask i overensstemmelse med regler fastsat i  

 medfør af lov om vandforsyning (reglerne vil blive fastsat i  

 bekendtgørelsen om vandkvalitet og tilsyn med  

 vandforsyningsanlæg).
 Fritagelse eller nedsættelse af  

 vandafledningsbidraget kan særligt komme på tale, når  

 miljømæssige hensyn taler herfor, herunder hvis genanvendelsen  

 af regnvand kan reducere den hydrauliske belastning på kloaksystemet og  

 renseanlægget, eller hvis der i kommunen er et særligt behov for  

 beskyttelse af grundvandsressourcerne.
Til nr. 6 Forslaget til § 3, stk. 1, er en  

 videreførelse af den gældende lovs § 3, stk. 1. Bestemmelsen er  

 dog redaktionelt ændret og sprogligt moderniseret som konsekvens af  

 forslaget om opdeling af vandafledningsbidraget i en fast og en variabel del.
 Med bestemmelsen fastslås kommunalbestyrelsens  

 forpligtelse til én gang årligt at fastsætte den variable  

 kubikmetertakst, der anvendes ved beregning af vandafledningsbidrag og  

 vejbidrag for stats- og amtsveje.
Hvis kommunalbestyrelsen vælger at opdele  

 vandafledningsbidraget i en fast og en variabel del, skal kommunalbestyrelsen  

 som følge af forslaget én gang årligt fastsætte  

 størrelsen af det faste bidrag og den variable takst.
Med en  

 uforandret samlet indtægt fra vandafledningsbidrag vil den variable  

 takst blive reduceret som følge af indførelse af et fast  

 bidrag.
 En fastsættelse af den variable takst eller  

 alternativt fastsættelse af et fast bidrag og en variabel takst sker i  

 forbindelse med udarbejdelsen af budgettet for det efterfølgende  

 år.
 Efter den gældende lovs § 7, stk. 2, skal  

 kommunalbestyrelsen i en betalingsvedtægt fastsætte nærmere  

 betalingsregler for de obligatoriske tømningsordninger,  

 kommunalbestyrelsen efter spildevandsbekendtgørelsen vælger at  

 indføre.
 For at samle bestemmelserne om kommunalbestyrelsens pligt  

 til at fastsætte nærmere betalingsregler i en  

 betalingsvedtægt for kloakforsyningen, og derved skabe bedre  

 gennemskuelighed i reguleringen, er bestemmelsen i den gældende lovs §  

 7, stk. 2, overført til forslaget til § 3, stk. 3.
 Bestemmelsen om betaling for tømning af tanke  

 foreslås endvidere udvidet som konsekvens af, at kommunalbestyrelsen  

 efter den nye spildevandsbekendtgørelse (se bemærkningerne til §  

 1, nr. 1) kan indføre kommunale tømningsordninger for humane  

 affaldsprodukter.
Med forslaget skal kommunalbestyrelsen fastsætte de  

 nærmere betalingsregler i kommunens betalingsvedtægt eller en  

 særskilt betalingsvedtægt for den kommunale  

 tømningsordning, hvis kommunen ønsker at indføre en  

 kommunal tømningsordning for humane affaldsprodukter.
Dette svarer  

 til, hvad der tidligere har været gældende for  

 tømningsordninger for spildevand og slam.
Kloakforsyningens økonomi skal som nævnt i  

 bemærkningerne til § 1, nr. 2, totalt set hvile i sig selv.
Der skal  

 således være balance mellem indtægter og udgifter over en  

 årrække indenfor kloakforsyningen, dvs. de offentlige  

 spildevandsanlæg.
Hvis kommunalbestyrelsen vælger at  

 indføre en eller flere kommunale tømningsordninger, skal der  

 endvidere være balance over en årrække mellem  

 indtægter og udgifter for hver af de indførte  

 tømningsordninger.
 I overensstemmelse med gældende praksis er det  

 derfor i forslaget fastlagt, at der for de kommunale tømningsordninger  

 skal udarbejdes et særskilt regnskab for hver enkelt af de  

 obligatoriske ordninger, kommunen vælger at indføre efter  

 reglerne i spildevandsbekendtgørelsen.
 Ligeledes afspejles i forslaget til ny affattelse af  

 bestemmelsen, at der kan være tale om kommunale  

 tømningsordninger for både bundfældningstanke og  

 samletanke.
Til nr. 7 Forslaget er redaktionelt.
Bestemmelserne i gældende  

 lovs § 3, stk. 3-8, er, for at samle bestemmelserne og skabe overblik over  

 regulering af tilslutningsbidrag til kloakforsyningen, overført til  

 dette forslags nye affattelse af § 2 og § 4 a, stk. 3, jf.  

 bemærkningerne til § 1, nr. 4 og § 1, nr. 8.
Til nr. 8 Ændringen er redaktionel.
Forslaget til § 4 a,  

 stk. 3, er en ordret gengivelse af gældende lovs § 3, stk. 8.
 Bestemmelsen vedrører de betalingsmæssige  

 aspekter af en ejendoms genindtræden i kloakforsyningen, efter at  

 ejendommen tidligere har været udtrådt af samme.
 Bestemmelsen er alene overflyttet til lovens § 4 a for at  

 skabe overblik over reglerne for udtræden af kloakforsyningen og  

 genindtræden i kloakforsyningen efter en sådan udtræden af  

 kloakforsyningen.
Til nr. 9 Forslaget til ny affattelse af § 5, stk. 3, er  

 redaktionelt.
Forslaget til ny affattelse af § 5, stk. 4, er  

 redaktionelt.
Der er tale om en videreførelse af bestemmelsen med den  

 sproglige modernisering, at den gældende lovs ordlyd "årlige  

 bidrag til drift og anlæg" ændres til  

 "Vandafledningsbidrag".
Til nr. 10 Forslaget til ændring af § 6, stk. 1, er  

 redaktionelt.
Til nr. 11 Forslaget til ny affattelse af § 6, stk. 3, er  

 redaktionelt, og der er ikke tiltænkt materielle ændringer med  

 forslaget.
Der er alene tale om en sproglig modernisering af  

 bestemmelsen.
Til nr. 12 Forslaget til ændring af § 7, er  

 redaktionelt.
Forslaget indebærer, at § 7 fremtidigt alene regulerer,  

 hvorledes udgifter til undersøgelser, der er nødvendige for en  

 vurdering af, om nedsivningsanlæg kan etableres, skal fordeles.
Dette  

 er en videreførelse af gældende lovs § 7, stk. 1, 2. pkt.
 Den øvrige regulering af tømningsordninger i  

 gældende lovs § 7, stk. 1, 1. pkt. og § 7, stk. 2, er overført  

 henholdsvis til forslaget til ny affattelse af § 1 og § 3, stk. 3, jf. hertil  

 bemærkningerne til § 1, nr. 1 og § 1, nr. 9.
Til nr. 13 Forslaget er redaktionelt.
Der indsættes en ny  

 overskrift "Kontraktligt medlemskab" for at skabe bedre overblik i  

 reguleringen.
Til nr. 14 Med lov nr. 325 af 14. maj 1997 om ændring af  

 miljøbeskyttelsesloven og lov om betalingsregler for  

 spildevandsanlæg m.v. blev der i loven indført en  

 finansieringsordning af lokale renseløsninger i det åbne land,  

 kaldet kontraktligt medlemskab, jf. gældende lovs § 7 a.
 I forbindelse med administrationen af denne bestemmelse  

 har der været tvivl om rækkevidden af grundejerens forpligtelser  

 til at afholde udgifter ved etablering og drift af renseløsningen  

 efter gældende lovs § 7 a, stk. 4. Bestemmelsen er derfor med forslaget  

 til ny affattelse af § 7 a, stk. 4, præciseret.
 I forhold til den gældende bestemmelse  

 præciseres det således, at ejeren af ejendommen i forbindelse med  

 etablering af et anlæg efter lovens § 7 a, er forpligtet til at afholde  

 udgifter til ledningsnet  frem til den valgte renseløsning samt  

 udgifter til etablering og drift af bundfældningstank eller samletank,  

 dog undtaget udgifter til tømning af tanken.
I forslaget til den nye bestemmelse § 7 a, stk. 5,  

 præciseres det videre, at det er kommunalbestyrelsen, der er ansvarlig  

 for tømning af bundfældningstanken eller samletanken til den  

 valgte lokale renseløsning.
Tømning af tanken og udgifter i  

 forbindelse hermed påhviler således kommunalbestyrelsen.
Til nr. 15 Der foreslås indsat en ny overskrift  

 "Målerdata" for at skabe bedre systematik i reguleringen.
 For baggrunden for forslaget til § 7 b, henvises  

 til de almindelige bemærkninger punkt 2.3.
 Forslaget til § 7 b, stk. 1, er en  

 udmøntning af Vandafledningsbidragsudvalgets anbefaling.
 Det foreslås, at kommunalbestyrelsen, eller  

 personer, der af kommunalbestyrelsen er bemyndiget hertil, gives hjemmel til  

 at foretage aflæsning af vandmålere på private og  

 offentlige ejendomme uden retskendelse mod forevisning af legitimation for at  

 tilvejebringe oplysninger til brug for opkrævning af  

 vandafledningsbidrag efter § 2 a.
Forslaget betyder, at kommunen i de tilfælde, hvor  

 det ikke har været muligt at indgå aftaler med de private  

 vandforsyningsvirksomheder, kan vælge at forestå  

 aflæsningen.
Kommunen udsender således i første omgang  

 selvaflæsningskort til de berørte grundejere.
Hvis enkelte  

 grundejere ikke rettidigt eller frivilligt videregiver oplysninger om  

 ejendommens vandforbrug, kan kloakforsyningen med forslaget herefter selv  

 foretage aflæsningen.
Kommunen vil endvidere kunne foretage  

 stikprøvekontrol af en grundejers selvaflæsning af  

 vandmåleren.
Forslaget til § 7 b, stk. 2-3, er ligeledes en  

 udmøntning af udvalgets anbefaling.
Det foreslås således,  

 at almene og ikke almene vandforsyninger herunder grundejere med egen  

 vandindvinding én gang årligt skal udlevere oplysninger til  

 kommunalbestyrelsen om eventuelt skift og justering af vandmålere  

 (stamoplysninger) inden for det sidste kalenderår.
De almene og ikke  

 almene vandforsyninger kan for udlevering af oplysninger opkræve et  

 administrationsbidrag for de omkostninger, der er forbundet med afgivelse af  

 oplysningerne.
 Det forventes, at vandforsyningsorganisationerne og  

 Kommunernes Landsforening udarbejder en vejledning til kommunerne og  

 vandforsyningsvirksomhederne om, hvilke udgifter der kan medtages ved  

 beregning af dette administrationsbidrag umiddelbart efter lovens vedtagelse.
 Indtil denne vejledning er udarbejdet, vil  

 administrationsbidraget i forbindelse med udleveringen skulle beregnes efter  

 den metode, der er fastlagt i bekendtgørelse nr. 533 af 28. juni 1995  

 om kommuners og amtskommuners udførelse af opgaver for andre  

 offentlige myndigheder.
Til nr. 16 Forslaget til ændring af § 9 er redaktionelt.
Til nr.17 Forslaget til ændring af § 10 er redaktionelt  

 og medtages som konsekvens af forslaget om ændring af lovens § 7. Med  

 forslaget til ændring af § 10 tydeliggøres i forhold til  

 den gældende lov, at der for alle typer bidrag efter loven er samme  

 pante- og fortrinsret som de kommunale skatter, der hviler på faste  

 ejendomme.
Som hidtil vil bidragene endvidere blive tillagt udpantningsret.
 Forslaget rummer ikke materielle ændringer i forhold  

 til den gældende lov.
§ 2 Det foreslås, at loven træder i  

 kraft den 1. juni 2000.
 Det foreslås i stk. 2, at ændringerne  

 finder anvendelse på alle betalingsvedtægter, der udarbejdes  

 efter lovens ikrafttræden, idet kommunerne dog ifølge forslaget  

 til stk. 3, senest skal have udarbejdet en ny betalingsvedtægt  

 den 1. januar 2002.
 For ikke at hindre en mere effektiv administration ved  

 opkrævning af vandafledningsbidraget foreslås det dog i stk.  

 4, at § 7 b, som affattet ved denne lovs § 1, nr. 15, finder anvendelse  

 fra lovens ikrafttræden, uanset kommunen ikke har udarbejdet en  

 betalingsvedtægt.
