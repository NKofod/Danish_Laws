Fremsat den 30. marts 2000 af  

 undervisningsministeren (Margrethe Vestager) Forslag til Lov om forberedende voksenundervisning  

 (FVU-loven) Kapitel 1 Formål § 1. Formålet med forberedende voksenundervisning er at  

 give voksne mulighed for at forbedre og supplere deres grundlæggende  

 færdigheder i læsning, stavning og skriftlig fremstilling samt  

 talforståelse, regning og basale matematiske begreber med henblik  

 på videre uddannelse samt at styrke voksnes forudsætninger for  

 aktiv medvirken i alle sider af samfundslivet.
Kapitel 2 Undervisning og betingelser for deltagelse i  

 undervisning § 2. Alle, der er fyldt 18 år, og som har  

 forudsætninger for at følge undervisningen med udbytte, har  

 adgang til forberedende voksenundervisning.
§ 3. Forberedende voksenundervisning kan gennemføres  

 lokalt på offentlige og private virksomheder, i foreninger og faglige  

 organisationer, på uddannelsesinstitutioner m.v.
Undervisning, der  

 gennemføres lokalt, kan forbeholdes en bestemt kreds af deltagere.
 Stk. 2. Undervisningsministeren kan fastsætte  

 nærmere regler om undervisning efter stk. 1.
 § 4. Forberedende voksenundervisning omfatter  

 prøveforberedende enkeltfagsundervisning i de 2 fag:
 1)	Læsning, stavning og skriftlig fremstilling.
 2)	Talforståelse, regning og basale matematiske  

 begreber.
 Stk. 2. Undervisningen opdeles i trin, og undervisningen i  

 læsning, stavning og skriftlig fremstilling kan på trin 1  

 tilrettelægges for deltagere, der har dansk som andetsprog, og for  

 ordblinde deltagere.
 Stk. 3. I forbindelse med undervisningen tilbydes uddannelses-  

 og erhvervsvejledning.
Stk. 4. Ved afslutning af undervisningen på hvert  

 trin tilbydes deltagelse i en skriftlig prøve.
Personer, der ikke har  

 deltaget i undervisningen, kan indstille sig til prøve som  

 selvstuderende.
Stk. 5. Undervisningsministeren fastsætter regler  

 om 1)	undervisningen, herunder om opdeling i trin, og om uddannelses- og  

 erhvervsvejledning, 2)	bevis for deltagelse i undervisningen samt betingelser herfor,  

 og 3)	skriftlige prøver, herunder om deltagelse som selvstuderende  

 samt om udstedelse af bevis for deltagelse.
Kapitel 3 Amtskommunens tilbud om undervisning § 5. Amtsrådet sikrer, at alle, der er fyldt 18  

 år, kan modtage forberedende voksenundervisning inden for en rimelig  

 geografisk afstand og på flere typer uddannelsesinstitutioner m.v., jf.  

 § 6 og § 7, således at der i amtskommunen gives et  

 tilstrækkeligt tilbud på grundlag af undervisningsbehovet.  

 Forberedende voksenundervisning udbydes åbent og kan ikke forbeholdes  

 en bestemt deltagerkreds, jf. dog § 3, stk. 1.
 Stk. 2. Mindst 4 gange om året udbydes der undervisning,  

 jf. § 4, stk. 1 og 2, på alle trin af mindst 2  

 uddannelsesinstitutioner m.v. i amtskommunen.
 Stk. 3. Undervisningsministeren kan fastsætte  

 nærmere regler om geografisk afstand i henhold til stk. 1.
 Stk. 4. Amtsrådet kan yde befordringsgodtgørelse  

 til deltagere.
 Stk. 5. Amtsrådet sikrer, at undervisningen kan  

 gennemføres lokalt af amtskommunale uddannelsesinstitutioner, jf.  

 § 6, eller driftsoverenskomstparter, jf. § 7.  

 Undervisningsministeren kan fastsætte nærmere regler herom.
 § 6. Forberedende voksenundervisning udbydes i det omfang,  

 amtsrådet bestemmer, af voksenuddannelsescentre eller andre  

 amtskommunale uddannelsesinstitutioner, som udbyder almen  

 voksenuddannelse.
Stk. 2. Forberedende voksenundervisning kan efter  

 amtsrådets bestemmelse udbydes af 1)	amtskommunale skoler, der udbyder social- og sundhedsuddannelser,  

 og 2)	amtskommunale institutioner med specialundervisning for voksne, dog  

 kun undervisning i læsning, stavning og skriftlig fremstilling, der er  

 tilrettelagt for ordblinde deltagere.
§ 7. Efter driftsoverenskomst med amtsrådet kan  

 forberedende voksenundervisning udbydes af 1)	erhvervsskoler, 2)	arbejdsmarkedsuddannelsescentre, 3)	daghøjskoler, 4)	produktionsskoler, 5)	sprogcentre, dog kun undervisning i læsning, stavning og  

 skriftlig fremstilling, der er tilrettelagt for deltagere, der har dansk som  

 andetsprog, 6)	husholdningsskoler og håndarbejdsskoler og 7)	folkeoplysende foreninger.
 Stk. 2. Forinden amtsrådet indgår  

 driftoverenskomst, høres rådet for forberedende  

 voksenundervisning, jf. § 25, stk. 6.
 Stk. 3. Undervisningsministeren fastsætter regler  

 om driftsoverenskomster og kan herunder bestemme, at amtsrådet kan  

 indgå driftsoverenskomst med andre typer uddannelsesinstitutioner m.v.  

 end dem, der er nævnt i stk. 1.
 § 8. Amtskommunale uddannelsesinstitutioner og  

 driftsoverenskomstparter samarbejder inden for rammerne af det lokale  

 skolesamarbejde, der gælder for voksenuddannelsescentre, erhvervsskoler  

 og arbejdsmarkedsuddannelsescentre.
 Stk. 2. Undervisningsministeren kan efter forhandling med  

 arbejdsministeren fastsætte nærmere regler om samarbejdet efter  

 stk. 1, herunder om inddragelse af daghøjskoler, jf.  

 § 12.
Kapitel 4 Amtskommunens afholdelse af skriftlige prøver § 9. Prøver kan kun afholdes af voksenuddannelsescentre  

 og andre amtskommunale uddannelsesinstitutioner, som udbyder almen  

 voksenuddannelse, jf. dog § 13. Amtsrådet bestemmer, hvilke  

 voksenuddannelsescentre m.fl. der afholder prøver.
Stk. 2. Prøver gennemføres lokalt på den  

 amtskommunale uddannelsesinstitution, ved den driftsoverenskomstpart og  

 på den daghøjskole, jf. § 12, hvor undervisningen har  

 været afholdt.
Prøver kan gennemføres lokalt på  

 virksomheder m.v., hvor undervisningen har været gennemført.
Kapitel 5 Koordinering af amtskommunens tilbud om undervisning § 10. Amtsrådet udarbejder en plan for udbud af den  

 undervisning, der udbydes af amtskommunale uddannelsesinstitutioner og  

 driftsoverenskomstparter.
Planen revideres løbende på grundlag  

 af de konstaterede behov.
Rådet for forberedende voksenundervisning  

 høres om planen, jf. § 25, stk. 6.
 Stk. 2. Amtsrådet informerer offentligt om udbudet med  

 angivelse af bl.a. omfang, indhold og undervisningssted.
 Stk. 3. Undervisningsministeren fastsætter regler  

 om amtsrådets opgaver i henhold til stk. 1 og 2.
 § 11. Amtsrådet sikrer en overordnet koordinering af  

 forberedende voksenundervisning, der udbydes af amtskommunale  

 uddannelsesinstitutioner og driftsoverenskomstparter, samt af optagelsen til  

 denne undervisning.
 Stk. 2. Undervisningsministeren kan fastsætte regler om  

 amtsrådets opgaver i henhold til stk. 1.
 Stk. 3. Lederen, jf. § 18, stk. 1, træffer  

 alle afgørelser om den enkelte deltager, herunder om placering  

 på niveau og hold, og har det pædagogiske ansvar for  

 undervisningen.
Stk. 4. Hvor driftsoverenskomstparten er en folkeoplysende  

 forening, tages der i driftsoverenskomsten stilling til, hvem der  

 forestår ledelsen af undervisningen.
Tilsvarende gælder for  

 eventuelle andre driftsoverenskomstparter, for hvilke der ikke i lovgivningen  

 er fastsat regler om en leder.
Kapitel 6 Undervisning og prøver uden for amtskommunens  

 tilbud § 12. Forberedende voksenundervisning indgår i  

 daghøjskolernes undervisningstilbud.
 Stk. 2. Daghøjskoler indberetter til amtsrådet om  

 planlagt og iværksat forberedende voksenundervisning efter  

 stk. 1.
§ 13. Forberedende voksenundervisning kan udbydes af  

 uddannelsesinstitutioner under Kriminalforsorgen.
Disse institutioner kan  

 tillige afholde prøver.
 Stk. 2. Udgifterne i forbindelse med undervisning og  

 prøver efter stk. 1, afholdes af Kriminalforsorgen.
Kapitel 7 Tilsyn § 14. Amtsrådet fører tilsyn med forberedende  

 voksenundervisning, der udbydes af amtskommunale uddannelsesinstitutioner og  

 driftsoverenskomstparter.
Amtsrådet fører pædagogisk  

 tilsyn med forberedende voksenundervisning, der indgår i  

 daghøjskolernes undervisningstilbud.
 Stk. 2. Undervisningsministeren fører tilsyn med  

 forberedende voksenundervisning, der udbydes af uddannelsesinstitutioner  

 under Kriminalforsorgen.
 Stk. 3. Undervisningsministeren fører tilsyn med  

 prøver.
 Stk. 4. Undervisningsministeren kan fastsætte regler om  

 indhold og udøvelse af tilsynet.
Kapitel 8 Finansiering af amtskommunens tilbud § 15. Deltagelse i forberedende voksenundervisning, der  

 udbydes af amtskommunale uddannelsesinstitutioner og  

 driftsoverenskomstparter, samt deltagelse i prøver er vederlagsfri.
De  

 undervisningsmidler, der er nødvendige for undervisningen, skal  

 stilles til rådighed for deltagerne uden betaling.  

 Undervisningsministeren kan dog bestemme, at deltagerne i begrænset  

 omfang anskaffer undervisningsmidler.
Stk. 2. Undervisningsministeren kan fastsætte regler om,  

 at der skal opkræves gebyr for deltagelse i undervisning samt for  

 deltagelse i prøver som selvstuderende.
Deltagelse i undervisning og  

 prøver vil være betinget af, at gebyr i henhold disse regler er  

 betalt.
 § 16. Amtsrådet afholder udgifterne til forberedende  

 voksenundervisning, der udbydes af amtskommunale uddannelsesinstitutioner og  

 driftsoverenskomstparter.
Stk. 2. Amtsrådet afholder udgifter i forbindelse med  

 prøver.
Undervisningsministeren kan fastsætte nærmere  

 regler om fordeling af betalingen af udgifter til prøver.
 Stk. 3. Staten kan helt eller delvis refundere  

 amtsrådets udgifter til forberedende voksenundervisning op til en takst  

 pr. årsdeltager, herunder selvstuderende, der fastsættes på  

 de årlige finanslove.
 Stk. 4. Undervisningsministeren kan fastsætte rammer for  

 den samlede aktivitet inden for forberedende voksenundervisning.
 § 17. Amtsrådet skal modtage deltagere og selvstuderende  

 med hjemsted uden for amtskommunen på samme vilkår som personer,  

 der hører hjemme i amtskommunen, og kan kræve udgifter til  

 undervisning og prøver godtgjort efter stk. 2-4.
 Stk. 2. Amtsrådet kan kræve betaling fra  

 amtsrådet i den amtskommune, hvor den pågældende  

 hører hjemme.
 Stk. 3. Amtsrådet kan kræve betaling fra et andet  

 amtsråd for personer, som hører hjemme i amtskommunen, men som  

 ved beregning af kommunal udligning og generelle tilskud til kommuner og  

 amtskommuner indgår i folketallet i den anden amtskommune.
 Stk. 4. En person hører hjemme i den amtskommune, hvor  

 folkeregisterkommunen ligger.
Kapitel 9 Leder- og lærerkvalifikationer, lokaler og  

 kvalitetskontrol m.v.
§ 18. Forberedende voksenundervisning skal forestås af  

 en leder, der har de fornødne kvalifikationer.
Lederen skal være  

 leder af den pågældende amtskommunale uddannelsesinstitution  

 eller driftsoverenskomstpart.
 Stk. 2. Lærere ved forberedende voksenundervisning skal  

 have de nødvendige faglige og pædagogiske kvalifikationer.  

 Uddannelses- og erhvervsvejledere skal herudover have de nødvendige  

 faglige forudsætninger for at vejlede.
 Stk. 3. Undervisningen skal gennemføres i egnede  

 lokaler med fornødent udstyr.
 Stk. 4. Amtskommunale uddannelsesinstitutioner og  

 driftsoverenskomstparter skal have et voksenpædagogisk  

 skolemiljø.
 Stk. 5. Undervisningsministeren kan fastsætte  

 nærmere regler om betingelserne i stk. 1, 3 og 4 samt om  

 kvalitetskontrol.
 Stk. 6. Undervisningsministeren kan fastsætte regler om  

 disciplinære foranstaltninger over for deltagere.
Kapitel 10 Klage § 19. Afgørelser, som i henhold til denne lov eller  

 regler fastsat i henhold til loven træffes af amskommunale  

 uddannelsesinstitutioner, driftsoverenskomstparter og daghøjskoler kan  

 indbringes for amtsrådet.
Afgørelser skal indeholde vejledning  

 om klageadgang til amtsrådet.
 Stk. 2. Klage over prøver samt bedømmelse heraf  

 kan indbringes for amtsrådet.
 Stk. 3. Amtsrådets afgørelser i henhold til  

 stk. 1 og 2 kan for så vidt angår retlige  

 spørgsmål indbringes for undervisningsministeren, jf. dog  

 stk. 5.
 Stk. 4. Klage over afgørelser, der i henhold til denne  

 lov eller regler fastsat i henhold hertil er truffet af  

 uddannelsesinstitutioner under Kriminalforsorgen, samt klage over  

 prøver og bedømmelse heraf ved disse institutioner kan  

 indbringes for undervisningsministeren.
Stk. 5. Undervisningsministeren kan fastsætte  

 nærmere regler om adgang til at klage og kan herunder bestemme, at  

 afgørelser ikke kan indbringes for ministeren.
En deltagers klage kan  

 dog altid indbringes for ministeren, for så vidt angår retlige  

 spørgsmål.
Kapitel 11 Andre bestemmelser § 20. Bestemmelserne om amtsråd og amtskommuner i denne  

 lov gælder tilsvarende for Frederiksberg Kommune og Københavns  

 Kommune.
 Stk. 2. Med mindre andet fremgår af denne lov,  

 gælder de ledelses- og styrelsesregler, der er fastsat i henhold til  

 lovgivningen for de pågældende amtskommunale  

 uddannelsesinstitutioner, driftsoverenskomstparter og  

 daghøjskoler.
 § 21. Undervisningsministeren kan efter amtsrådets  

 indstilling tillade undtagelser fra lovens bestemmelser for at fremme  

 forsøgs- og udviklingsarbejde.
 § 22. Amtsrådet afholder undervisningsudgifterne til  

 fornøden efter- og videreuddannelse af ledere og lærere inden  

 for forberedende voksenundervisning bortset fra undervisning der indgår  

 i undervisningstilbudet på daghøjskoler.
 Stk. 2. Amtsrådet ansætter og afskediger ledere og  

 lærere ved forberedende voksenundervisning, der udbydes af  

 amtskommunale uddannelsesinstitutioner.
§ 23. Undervisningsministeren kan yde tilskud til  

 konsulentvirksomhed inden for lovens område samt til efter- og  

 videreuddannelse af ledere, lærere og andre ansatte ved forberedende  

 voksenundervisning.
Ministeren kan tilrettelægge efteruddannelseskurser  

 og konferencer.
 Stk. 2. Undervisningsministeren kan yde tilskud til  

 forsøgs- og udviklingsarbejde inden for forberedende  

 voksenundervisning, herunder til landsdækkende erfaringsopsamling og  

 -formidling.
 Stk. 3. Undervisningsministeren kan bemyndige amtsrådet  

 til at fordele og administrere tilskud efter stk. 1 og 2.
 Stk. 4. Undervisningsministeren kan fastsætte  

 nærmere regler om tilskud efter stk. 1 og 2, om  

 regnskabsaflæggelse og revision m.v. samt om administration af tilskud,  

 herunder om udbetaling af forskud og opsparing af ikke forbrugte tilskud til  

 brug i følgende finansår.
§ 24. Undervisningsministeren kan fra amtsråd,  

 amtskommunale uddannelsesinstitutioner, driftsoverenskomstparter,  

 daghøjskoler og uddannelsesinstitutioner under Kriminalforsorgen  

 kræve alle oplysninger om forberedende voksenundervisning og  

 prøver.
Ministeren fastsætter regler herom og kan bestemme, at  

 oplysninger skal leveres i elektronisk form, herunder i hvilket format.
Kapitel 12 Rådgivning § 25. Amtsrådet nedsætter et råd for  

 forberedende voksenundervisning og udpeger formanden samt 6 medlemmer efter  

 indstilling fra følgende:
1)	2 medlemmer udpeges efter indstilling fra Landsorganisationen i  

 Danmark.
Begge medlemmer skal repræsentere kortuddannede.
 2)	2 medlemmer udpeges efter indstilling fra Dansk  

 Arbejdsgiverforening.
 3)	1 medlem udpeges efter indstilling fra AF-regionen.
 4)	1 medlem udpeges efter indstilling fra kommuneforeningen i  

 amtskommunen.
 Stk. 2. Det lokale samarbejdsforum, jf. § 8, stk. 1,  

 udpeger 2 observatører, som repræsenterer henholdsvis  

 amtskommunale uddannelsesinstitutioner og driftsoverkomsparter.
Stk. 3. Medlemmerne udpeges for en periode af 3 år.  

 Genudpegning kan ske.
Udpegning af medlemmerne sker efter bestemmelserne i  

 lovgivningen om ligestilling mellem kønnene.
Stk. 4. Rådet fastsætter selv sin  

 forretningsorden.
Amtsrådet varetager sekretariatsfunktionen.
Stk. 5. Rådet har for så vidt angår  

 forberedende voksenundervisning, der i amtskommunen udbydes af amtskommunale  

 uddannelsesinstitutioner og driftsoverenskomstparter, til opgave at 1)	opstille mål for indsatsen samt udarbejde prognoser for  

 behovet, 2)	evaluere indsatsen, 3)	rådgive amtsrådet om udbudet ved amtskommunale  

 uddannelsesinstitutioner og driftsoverenskomstparter samt om antallet af  

 udbydere, og 4)	rådgive amtsrådet om informationen om udbudet.
 Stk. 6. Rådet høres forud for amtsrådets  

 indgåelse af driftoverenskomst samt om amtsrådets plan for udbud  

 af undervisning.
 Stk. 7. Rådet udarbejder en årlig rapport, som  

 offentliggøres i amtskommunen og sendes til Rådet om almen  

 voksenundervisning på grundlæggende niveau.
 Stk. 8. Undervisningsministeren kan fastsætte regler om,  

 at amtsrådet kan beslutte at yde diæter, erstatning for  

 dokumenteret tabt arbejdsfortjeneste og udgiftsgodtgørelse i  

 overensstemmelse med § 16 a i lov om kommunernes styrelse.
Kapitel 13 Ikrafttrædelses- og overgangsbestemmelser § 26. Loven træder i kraft den 1. januar 2001.
 Stk. 2. Private institutioner m.v., som ved lovens  

 ikrafttræden har indgået driftsoverenskomst med et amtsråd  

 om læsekurser eller ordblindeundervisning i henhold til lov om  

 specialundervisning for voksne og læsekurser for voksne, kan  

 indgå driftsoverenskomst med amtsrådet om forberedende  

 voksenundervisning inden for det eller de pågældende  

 områder.
 Stk. 3. Loven tages op til revision senest i  

 folketingsåret 2005-2006.
 § 27. I lov om specialundervisning for voksne og  

 læsekurser for voksne, jf. lovbekendtgørelse nr. 866 af 7.  

 november 1995, som ændret ved § 38 i lov nr. 980 af 17. december  

 1997, foretages følgende ændringer:
 1. I lovens titel udgår: »og læsekurser for  

 voksne«.
 2. § 1 a og overskriften hertil ophæves.
 3. I § 3, stk. 2, udgår: »og § 1  

 a«.
 4. I § 4, stk. 6, 1. pkt., udgår: »eller  

 § 1 a«.
 5. I § 5, stk. 1, 1. pkt. udgår: »eller  

 § 1 a«.
 6. § 6, stk. 2, ophæves.
 7. I § 6, stk. 3, udgår: »og § 1  

 a«.
 8. I § 6, stk. 4, udgår: »og § 1 a,  

 stk. 5«.
 9. I § 6 i, stk. 2, udgår: », og § 1 a,  

 stk. 5«.
 10. I § 7 b udgår: »eller læse- stave- og  

 skriveundervisning« og »eller § 1 a, stk. 5, «.
 Stk. 2. Undervisningsministeren kan fastsætte  

 overgangsregler for undervisning, der i henhold til § 1 a i den i  

 stk. 1 nævnte lov er begyndt før den 1. januar 2001.
 § 28. I lov nr. 290 af 12. maj 1999 om Danmarks  

 Evalueringsinstitut foretages følgende ændring:
 1. I bilag 1 indsættes som nr. 44:
 »Nr. 44)	Lov nr. xx af xxx om forberedende  

 voksenundervisning.«.
 § 29. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrund for lovforslaget Hensigten med dette lovforslag er at sikre, at voksne, der  

 ikke har tilstrækkelige færdigheder i at læse, skrive og  

 regne, har adgang til at blive undervist heri.
 Baggrunden er, at den enkeltes handlingsmuligheder i  

 tilværelsen øges betydeligt med gode læse-, skrive- og  

 regnefærdigheder.
På arbejdsmarkedet har teknologiudviklingen  

 ført til ændrede arbejdsprocesser og omlægning af  

 produktionen.
I brancher, som tidligere var overvejende manuelt betonede,  

 stilles i stadig større grad krav om veludbyggede grundlæggende  

 færdigheder i læsning, stavning og regning.
Livet uden for arbejdsmarkedet påvirkes også  

 kraftigt af de samfundsmæssige ændringer med øget fokus  

 på boglige og skriftlige færdigheder.
Deltagelse i den offentlige  

 debat, udfyldelse af offentlige papirer, besvarelse af breve samt  

 lektiehjælp til børn kan på samme måde  

 fremhæves som nødvendige funktioner i hverdagen, der stiller  

 væsentlige krav til læse-, skrive- og regnefærdigheder.
I uddannelsessystemet forudsætter langt de fleste  

 tilbud også, at man mestrer disse færdigheder.
En vigtig  

 forudsætning for at kunne tilegne sig nye kvalifikationer er, at man er  

 i stand til at lære.
At lære at lære hænger  

 også sammen med at kunne læse, skrive og regne.
Prognoserne for videnssamfundet peger på, at kravene  

 til grundlæggende færdigheder næppe bliver mindre end i  

 dag.
Det gælder alle sider af tilværelsen; i arbejdslivet,  

 fritidslivet og uddannelsessystemet.
Ligeledes vil Internettet og  

 mulighederne inden for informationsteknologien givetvis stille nye krav til  

 den enkeltes færdigheder.
 Målet med forberedende voksenundervisning (FVU) er  

 således at forberede de voksne, som ikke i tilstrækkelig grad  

 besidder de grundlæggende læse-, skrive- og  

 regnefærdigheder, på videnssamfundets udfordringer ved at tilbyde  

 dem, at de kan opkvalificere sig på disse felter.
Forberedelsen har et dobbelt sigte: For det første  

 at åbne mulighed for (videre) uddannelse.
For det andet at sikre  

 fortsat og øget mulighed for aktiv deltagelse i samfundet, herunder  

 bl.a. valgmuligheder på arbejdsmarkedet.
 FVU skal med andre ord sikre den enkelte voksnes mulighed  

 for at opnå tilstrækkelige læse-, skrive og  

 regnefærdigheder.
Derfor omfatter FVU læsning, stavning og skriftlig  

 fremstilling samt talforståelse, regning og basale matematiske  

 begreber.
FVU er prøveforberedende.
Indholdet fastlægges i  

 bekendtgørelser og undervisningen leder frem til centralt stillede  

 prøver.
 Lovforslaget er et led i realiseringen af regeringens  

 målsætning om, at alle voksne skal have ret og adgang til  

 kompetenceudvikling og til at lære hele livet.
 At vælge - eller fravælge - at forbedre sine  

 læse-, skrive- og regnefærdigheder er den enkeltes eget ansvar.  

 Dette lovforslag ændrer ikke herved.
Med FVU understreges dog, at videreudvikling og  

 vedligeholdelse af den enkeltes færdigheder ikke kun er et individuelt  

 og privat anliggende og ansvar.
Det er også et fælles  

 samfundsmæssigt ansvar.
FVU rummer dels et demokratisk aspekt, nemlig  

 at fastholde og fremme udviklingen af aktivt medborgerskab, dels et  

 samfundsøkonomisk perspektiv, som knytter an til arbejdsmarkedets krav  

 og behov.
Sidst men ikke mindst handler FVU også om videreudvikling og  

 vedligeholdelse af den enkeltes individuelle handlemuligheder.
 En synliggørelse og en forebyggende indsats kan  

 være med til at imødegå risikoen for, at nogle på  

 sigt bliver ringere stillet på grund af utilstrækkelige  

 læse-, skrive- og regnefærdigheder.
Undersøgelser fra læsekurser for voksne  

 pointerer, at mangelfuld motivation spiller en stor rolle for fravalg af  

 deltagelse i uddannelse.
Det er ligeledes klarlagt, at en anden årsag  

 til ikke at deltage i mange tilfælde er en manglende opmærksomhed  

 på ens eget niveau af de grundlæggende færdigheder.
At  

 mange med andre ord ikke deltager, fordi de i deres arbejde og daglige liv  

 ikke oplever eller er opmærksomme på, at de har  

 vanskeligheder.
 FVU er således det frivillige tilbud om  

 forbedring af grundlæggende færdigheder, som skal være til  

 stede for den enkelte, når - og hvis - behovet og interessen er  

 der.
Opgavens omfang Det er vanskeligt præcist at angive, hvor mange  

 personer, der er i målgruppen for FVU.
Af en undersøgelse af  

 befolkningens læse- og regnefærdigheder1)  fremgår det imidlertid, at  

 omkring 1,5 mio. voksne læser på et niveau, som ifølge  

 OECD vurderes som utilstrækkeligt i forhold til videnssamfundets  

 læsekrav.
Heraf har omkring 300.000 voksne så store problemer med  

 at læse, at de f. eks. knap kan læse og forstå en  

 avisartikel eller følge en madopskrift.
Disse omkring 1,5 mio. voksne er i målgruppen for  

 FVU.
Omkring 1 mio. er i beskæftigelse, mens resten bl.a. er  

 uddannelsessøgende, ledige, hjemmegående og pensionister.
Den  

 opkvalificering, FVU kan give, har betydning for alle disse voksnes  

 handlerum.
Undersøgelsen viser endvidere, at den  

 væsentligste faktor for læsefærdigheder er  

 uddannelsesniveau.
Blandt de læsere, der har de største  

 problemer, er der således en overvægt af kortuddannede (ingen  

 uddannelse ud over grundskolen), hvor knap 80 pct. ligger på et  

 utilstrækkeligt læseniveau.
Uddannelsesbaggrund og læsefærdigheder  

 afspejles også i efteruddannelsesaktiviteten, hvor kortuddannede i  

 mindre grad benytter sig af efteruddannelse end andre.
Tendensen bliver endnu  

 mere markant, når man ser på gruppen af kortuddannede med store  

 læseproblemer.
Her har kun 18 pct. deltaget i efteruddannelse inden for  

 de seneste 12 måneder - mod 60 pct. af samtlige adspurgte.
Dette afspejler en anden af undersøgelsens  

 væsentlige konklusioner, at blot 50.000 - eller under 5 pct. - af dem,  

 som læser dårligst, selv føler, at de har et problem i  

 dagligdagen og på arbejdspladsen.
Samtidig viser undersøgelsen,  

 at over 60 pct. af denne gruppe selv beskriver egne  

 læsefærdigheder som gode, mens ca. 20 pct. beskriver deres  

 færdigheder som virkelig gode.
 Med hensyn til regnefærdigheder befinder  

 næsten 25 pct. af de voksne danskere - dvs. godt 900.000 voksne - sig  

 på et niveau, som svarer til at kunne lægge sammen og  

 trække fra og kunne udfylde et girokort.
For regnefærdighederne gælder i øvrigt  

 de samme faktorer som for læsefærdighederne, nemlig at den  

 væsentligste enkeltfaktor er manglende uddannelse.
Også  

 opgørelserne på disse områder viser en overvægt af  

 kortuddannede, ældre, pensionister og hjemmegående.
Der er endvidere en tydelig sammenhæng mellem alder  

 og læse- og regnefærdigheder, således at  

 færdighederne aftager med alderen.
Denne tendens gør sig i  

 særlig grad gældende for kortuddannede, mens aldersfaktoren ikke  

 har helt så stor betydning for personer med videregående  

 uddannelser.
Tallene er overraskende høje i et samfund, som har  

 prioriteret uddannelse højt og betragter uddannelse som en vigtig  

 ressource.
De synliggør, at den hidtidige indsats ikke har været  

 tilstrækkelig.
En central del af FVU er derfor et målrettet arbejde  

 med forsøg og udvikling.
Hensigten er at indhøste erfaringer  

 på en lang række områder, hvor den eksisterende viden om  

 undervisningen må forbedres.
Helt præcist hvordan det skal  

 gøres, ligger endnu ikke fast.
Flerårige erfaringer fra læsekurserne og  

 arbejdsmarkedsuddannelser (AMU) giver en god pejling.
Hensigten er  

 imidlertid, at undervisningen skal videreudvikles og i endnu højere  

 grad tage udgangspunkt i voksnes forskellige livssituationer.
Undervisning og  

 arbejde skal i højere grad tænkes sammen på nye  

 måder.
Målet er et samlet kvalitetsløft og en  

 større gennemslagskraft, både med hensyn til antal deltagere og  

 målbare, reelt forbedrede færdigheder.
En af de centrale erfaringer fra den hidtidige indsats  

 viser, at det er vigtigt at få FVU ud af de traditionelle  

 undervisningslokaler og derhen, hvor voksne befinder sig.
Herved fastholdes  

 omdrejningspunktet for lovforslaget: Den enkelte deltager.
Det kræver  

 ikke blot en geografisk spredning, men også at forskellige typer af  

 uddannelsesinstitutioner m.v. går ind i opgaven som udbydere.
Voksne er  

 forskellige og kan befinde sig i vidt forskellige livssituationer.
For nogle vil FVU være en hjælp til at kunne  

 fastholde den nuværende beskæftigelse gennem det at blive bedre  

 til at læse, regne og skrive.
For andre vil FVU være starten  

 på et uddannelsesforløb, hvor de styrker forudsætningerne  

 for at påbegynde f.eks. grunduddannelse for voksne (GVU) eller almen  

 voksenuddannelse (avu). For andre igen bliver FVU måske først  

 aktuel i forbindelse med, at de allerede er begyndt på en uddannelse,  

 f.eks. en grundlæggende social- og sundhedsuddannelse (SOSU), hvor det  

 konstateres, at det kniber med de grundlæggende færdigheder.  

 Endelig vil FVU være en mulighed for personer, der i private  

 sammenhænge oplever begrænsninger, f.eks. har svært ved at  

 støtte børn med lektielæsning, ligesom FVU for ledige kan  

 blive et skridt på vejen tilbage til arbejdsmarkedet.
 Denne forskellighed og bredde i motivation  

 indebærer, at indgangen til undervisningen også må  

 være forskellig, såvel institutionelt som med hensyn til  

 tilrettelæggelse og gennemførelse.
 For at løfte opgaven er det afgørende, at  

 der etableres tætte og konstruktive partnerskaber mellem virksomheder,  

 fagbevægelse, udbydere af FVU og amtsråd.
For de beskæftigede vil behovet for FVU i mange  

 tilfælde aktualiseres på arbejdspladsen.
Både fagforeninger  

 og virksomheder får derfor en nøglerolle.
De står over for  

 en fælles opgave: At afdække behovet hos medarbejderne og skabe  

 interesse for deltagelse i undervisningen - samt naturligvis skaffe tid og  

 rum til at undervisningen kan indgå naturligt i en dagligdags  

 sammenhæng.
Den daglige arbejdsleder og tillidsrepræsentanten  

 står centralt i denne forbindelse.
 For udbydere af FVU er den primære opgave at stille  

 undervisning til rådighed til rette tid og på rette sted - af  

 høj kvalitet og tilpasset deltagerne.
Forslaget understreger, at det er en vigtig opgave for  

 amtsrådet - bistået af et regionalt FVU-råd - at sikre, at  

 dette finder sted på en enkel og ubureaukratisk måde.
Og at det  

 sker hurtigst muligt, efter at behovet er konstateret.
Alt i alt lægges der op til den højeste grad  

 af konstruktivt samarbejde mellem de involverede parter.
Dette er et  

 nødvendigt led i bestræbelserne på at opkvalificere  

 voksnes læse-, skrive- og regnefærdigheder.
Målet er en  

 samlet og fælles indsats, hvor fokus hverken er amtsråd,  

 uddannelsesinstitutioner, fagforeninger eller virksomheder, men de voksne,  

 for hvem dette lovforslag er skrevet.
 Lovgivningsmæssige sammenhænge m.v.
 Forslaget skal ses i sammenhæng med de samtidigt  

 fremsatte forslag til henholdsvis lov om ændring af lov om  

 daghøjskoler m.v., lov om statens voksenuddannelsesstøtte, lov  

 om erhvervsrettet grunduddannelse og videregående uddannelse  

 (videreuddannelsessystemet) for voksne og lov om rådgivning på  

 voksenuddannelsesområdet.
Forslaget er et led i opfølgningen på aftalen  

 om Finansloven for 2000, indgået i november 1999 mellem regeringen,  

 Socialistisk Folkeparti og Centrum Demokraterne og med tilslutning fra  

 Enhedslisten, om en  Voksen- og efteruddannelsesreform samt på  

 regeringens oplæg om en reform af voksen- og efteruddannelsesindsatsen,  

 jf. rapporten Mål og midler i offentligt finansieret voksen- og  

 efteruddannelse, august 1999, der er udarbejdet af  

 Arbejdsministeriet, Finansministeriet og Undervisningsministeriet.
I  

 forbindelse med tilrettelæggelsen af FVU skal inddrages gode erfaringer  

 fra en række tilbud, f. eks. avu og AMU.
Det fremgår af aftalen om Finansloven, at  

 kortuddannede i særlig grad skal prioriteres i den aftalte reform af  

 voksen- og efteruddannelserne, således at mange flere voksne, der i dag  

 har behov for flere grundlæggende læse- og  

 regnefærdigheder, får disse kundskaber.
Omdrejningspunktet skal  

 være en langt mere struktureret og målrettet indsats inden for de  

 ikke direkte erhvervsrettede tilbud til kortuddannede, og der skal i  

 tilrettelæggelsen stræbes efter at nedbryde de barrierer for  

 opnåelsen af disse færdigheder, som ofte blokerer for aktiv  

 deltagelse i uddannelse.
I tilrettelæggelsen skal desuden inddrages de  

 gode erfaringer fra en række af de nuværende tilbud bl.a. fra  

 læsekurser for voksne, avu og AMU.
FVU vil være omfattet af lov om refusion af udgifter  

 til uddannelse i forbindelse med aktivering m.v.
Refusion ydes for personer,  

 som deltager i uddannelse efter en handlingsplan iht. lov om en aktiv  

 arbejdsmarkedspolitik eller efter godkendelse fra kommunen iht. lov om aktiv  

 socialpolitik.
 Lovforslaget ophæver bestemmelserne om  

 læsekurser for voksne efter lov om specialundervisning for voksne og  

 læsekurser for voksne, jf. lovbekendtgørelse nr. 866 af 7.  

 november 1995 (specialundervisningsloven). Om forholdet mellem  

 forslaget og gældende bestemmelser om læsekurser henvises til  

 bilag.
 Ved lov af 320 af 17. maj 1995 om ændring af lov om  

 specialundervisning for voksne (Kurser for voksne med utilstrækkelige  

 læse-, stave- og skrivefærdigheder m.v.) blev der med virkning  

 fra og med den 1. januar 1996 iværksat kurser for voksne med  

 utilstrækkelige læse-, stave- og skrivefærdigheder  

 (læsekurser for voksne).
Ændringsloven af 17. maj 1995 er i overensstemmelse  

 med lovforslaget herom, dvs. lovforslag nr.
L 116 fremsat den 11. januar 1995  

 af undervisningsministeren (FT 1994-95: 1975, 2252, 4471, 4697; A 1264; B  

 344) som led i den særlige indsats for voksne med utilstrækkelige  

 læse-, stave- og skrivefærdigheder.
Målgruppen for FVU Målgruppen for FVU er personer, der er fyldt 18  

 år, og som har forudsætninger for at følge undervisningen  

 med udbytte.
Der er tale om en meget uensartet gruppe.
Fagligt vil  

 gruppen spænde fra personer, som slet ikke kan læse og regne, til  

 personer, som blot trænger til at få genopfrisket  

 færdighederne fra grundskolen.
Gruppen er ligeledes sammensat af  

 personer i mange forskellige livssituationer; beskæftigede, ledige,  

 uddannelsessøgende, hjemmegående og pensionister.
 For størstedelen af målgruppen vil der  

 primært være tale om en opkvalificering af grundlæggende  

 færdigheder, som nævnt ikke mindst for at få eller  

 fastholde tilknytning til arbejdsmarkedet.
For en del ordblinde vil det være nødvendigt  

 med tilbagevendende læseundervisning, idet mange har vanskeligt ved at  

 tilegne sig nyt læsestof uden løbende læsepædagogisk  

 støtte.
For disse personer vil der naturligvis fortsat være et  

 særligt tilbud i henhold til specialundervisningsloven.
 For personer, der har dansk som andetsprog, er det en  

 forudsætning for at deltage i FVU, at de befinder sig på et  

 dansksprogligt niveau, der mindst svarer til sprogcentrenes  

 gundlæggende undervisning for voksne udlændinge.
I alle tilfælde er de individuelle oplevelser af  

 egne læse-, skrive- og regnefærdigheder meget varierende.
De  

 rækker fra dem, der hverken har eller oplever problemer hermed, til  

 dem, der oplever kvaliteten af deres færdigheder som en væsentlig  

 barriere for deres handlemuligheder.
Tilgrænsende undervisnings- og uddannelsestilbud Læsekurser for voksne, jf. lov om specialundervisning for voksne og  

 læsekurser for voksne (specialundervisningsloven) Læsekurser for voksne med utilstrækkelige  

 læse-, stave- og skrivefærdigheder sigter mod at fremme  

 deltagernes muligheder for aktivt at tage del i alle sider af samfundslivet.  

 Undervisningen skal forbedre deltagerens mulighed for at kunne læse og  

 forstå dagligdagens almindelige tekster og for at meddele sig  

 skriftligt.
Nyere undersøgelser af læsekurser peger  

 på, at kurserne ikke i tilstrækkeligt omfang når ud til de  

 mange voksne, der har funktionelle læsevanskeligheder.
Blandt  

 deltagerne er en relativ stor gruppe ordblinde.
At kurserne ikke har fået større  

 gennemslagskraft skyldes formentlig flere faktorer, men der er ingen tvivl  

 om, at mangelfuld motivation ofte er en del af forklaringen.
En anden  

 forklaring, som især gælder de kortuddannede i aldersgruppen 40 -  

 60 år, er, at det ikke er attraktivt at gå på  

 læsekurser, med mindre det fører til synlige og konkrete  

 forbedringer i arbejdssituationen.
 Derfor tyder de foreløbelige erfaringer fra  

 læsekurserne på, at der er behov for nytænkning og  

 målretning af den fremtidige indsats, hvis barriererne skal nedbrydes  

 og indsatsen nå ud til dem, som har behov for opkvalificering i  

 grundlæggende færdigheder, men måske ikke vedkender sig  

 eller mærker behovet.
Nytænkningen skal naturligvis inddrage og bygge  

 videre på de positive erfaringer, man har opnået.
F.eks. må  

 fremhæves samarbejdet med virksomhederne, hvor læsekurserne  

 gennemføres på selve virksomhederne.
Her har man fået  

 kontakt til de voksne med læsevanskeligheder på hjemmebane, og  

 det har vist sig at være fremmende for motivationen.
Kompenserende specialundervisning for voksne, jf. lov om  

 specialundervisning for voksne og læsekurser for voksne Specialundervisning for voksne tager sigte på at  

 afhælpe eller begrænse virkningerne af fysiske eller psykiske  

 handicap.
Undervisningen skal fremme deltagerens mulighed for aktiv  

 deltagelse i samfundslivet og forbedre deltagerens funktionelle  

 færdigheder, herunder personlige kvalifikationer.
Undervisningens  

 indhold skal være tilpasset den enkelte deltagers forudsætninger,  

 færdigheder og behov.
Blandt deltagerne er personer med  

 læsevanskeligheder, f.eks. personer med ordblindhed,  

 stavevanskeligheder eller forstyrret symbolfunktion.
Almen voksenuddannelse (avu), jf. lov om almen voksenuddannelse og om  

 voksenuddannelsescentre Avu er en kompetencegivende enkeltfagsundervisning  

 på grundlæggende niveau, der har til formål at sikre voksne  

 mulighed for at forbedre eller supplere deres almene kundskaber og  

 færdigheder.
Undervisningen leder frem til en prøve, og  

 uddannelsen giver samme ret til fortsat uddannelse som folkeskolens  

 afsluttende prøver.
Undervisningen i dansk og matematik er niveaudelt.
Trin 1  

 svarer til folkeskolens afgangsprøve (niveau G efter reglerne om merit  

 for visse fag i ungdomsuddannelser mv.) og trin 2 svarer til folkeskolens  

 udvidede afgangsprøve (meritniveau E). Undervisningen i dansk som  

 andetsprog, som ikke er niveaudelt, svarer til trin 1.
Ud over undervisningen på trin 1 og trin 2 kan der  

 tilbydes basisundervisning i dansk og matematik.
Denne undervisning har til  

 formål, at kursisten genopfrisker, uddyber og konsoliderer sine  

 elementære færdigheder.
Den fører ikke frem til  

 prøve, men giver forudsætninger for at begynde på  

 undervisning i faget på trin 1. Der vil være et vist sammenfald  

 mellem denne undervisning og FVU, og basisundervisning i dansk og matematik  

 vil derfor udgå som avu-tilbud.
Dette kræver ikke  

 lovændring.
 På avu trin 1 i dansk indgår der ud over  

 læsning, stavning og skriftlig fremstilling også kulturhistorisk  

 tekstanalyse samt kendskab og fortolkning af forskellige danske og  

 udenlandske forfatterskaber, perioder og genrer.
 På avu trin 1 i matematik er  

 målsætningen, at deltagerne f.eks. skal have viden om matematiske  

 begreber, arbejdsmetoder og udtryksformer, skal kunne udvælge,  

 fortolke, behandle og vurdere data samt skal kunne vurdere egne  

 løsninger.
 Avu er dermed mere end færdighedsundervisning.
Optagelse på avu sker på baggrund af en  

 vurdering af ansøgerens forudsætninger for at kunne følge  

 undervisningen.
FVU vil i væsentlig grad styrke - men ikke sikre -  

 deltagernes forudsætninger for optagelse.
 Kurser på daghøjskoler, jf. lov om daghøjskoler  

 m.v.
Efter gældende lov skal daghøjskolerne give  

 tilbud om undervisning, hvis hovedsigte er folkeoplysning.
Det enkelte tilbud  

 skal styrke deltagernes personlige udvikling og forbedre deres muligheder i  

 uddannelsessystemet og på det almindelige arbejdsmarked, herunder til  

 beskæftigelse i fleksjob, skånejob eller lignende.
Tilbudet  

 tilrettelægges som heltidsundervisning for kortuddannede.
 På det enkelte kursus skal der i mindst 6 timer  

 ugentlig tilbydes undervisning i grundlæggende færdigheder,  

 tilrettelagt som emne- og projektorienteret undervisning eller  

 selvstændig skemalagt undervisning.
 På det enkelte kursus kan indtil 1/3 af  

 undervisningstiden anvendes til undervisning, uddannelse og kurser, som er  

 oprettet ved eller i henhold til en uddannelseslov.
 I forslaget til lov om ændring af lov om  

 daghøjskoler m.v., foreslås formålsbestemmelsen  

 ændret, så der i tilbudet kan indgå FVU. Ændringen  

 betyder, at lov om daghøjskoler m.v. er en uddannelseslov, der  

 omfatter FVU, og at 1/3 dels undervisningen kun kan bestå i  

 undervisning, som er oprettet ved eller i henhold til en anden  

 uddannelseslov, altså ikke FVU.
Undervisningsforløb på produktionsskoler, jf. lov om  

 produktionsskoler Produktionsskoler tilbyder undervisningsforløb, der  

 er baseret på praktisk arbejde og produktion.
Tilbudet gives til unge  

 under 25 år, som ikke har gennemført en ungdomsuddannelse, og  

 som ikke umiddelbart har forudsætninger for at begynde en sådan  

 uddannelse, eller har afbrudt en ungdomsuddannelse.
Tilbudet  

 tilrettelægges som heltidsundervisning.
 Deltagere, der har behov herfor, skal tilbydes  

 undervisning, der styrker deltagernes grundlæggende færdigheder.  

 Der er især tænkt på grundlæggende færdigheder  

 i læsning, skrivning, regning og brug af IT.
 Indtil 1/3 af et produktionsskoletilbud kan anvendes til  

 undervisning, uddannelse og kurser, som er oprettet ved eller i henhold til  

 en uddannelseslov.
Arbejdsmarkedsuddannelserne (AMU), jf. lov om  

 arbejdsmarkedsuddannelser AMU har til formål at vedligeholde, udbygge og  

 forbedre arbejdsstyrkens erhvervskvalifikationer i overensstemmelse med  

 arbejdsmarkedets behov, således at omstillings- og tilpasningsproblemer  

 på arbejdsmarkedet løses på kort sigt, og så der  

 på lang sigt sker et samlet kvalifikationsløft i  

 arbejdsstyrken.
Arbejdsministeriets indsats for voksne med  

 utilstrækkelige læse- og regnefærdigheder og ordblinde er  

 især rettet mod at understøtte deltagernes mulighed for at  

 gennemføre en faglig uddannelse.  Undervisningen kan omfatte  

 almene emner, som støtter opfyldelsen af uddannelsernes formål  

 og den enkelte deltagers konkrete behov.
I de sammenhængende  

 uddannelsesforløb for ledige og beskæftigede kan der indpasses  

 læsekurser iht. specialundervisningsloven og avu-fag som f.eks. dansk  

 og matematik.
Endvidere kan hver af de alment-faglige AMU-uddannelser:  

 "Regning og faglig matematik" og "Faglig læsning og  

 skrivning" indpasses i 8-37 lektioner både i de kompetencegivende  

 uddannelser og i de sammenhængende forløb.
Endelig kan  

 uddannelsesstedet tilbyde individuel supplerende undervisning i bl.a.  

 læsning og skrivning samt regning og matematik i tilknytning til den  

 teknisk-faglige uddannelse.
Undervisning i dansk som andetsprog for voksne udlændinge, jf.  

 lov om undervisning i dansk som andetsprog for voksne udlændinge m.fl.  

 og sprogcentre Formålet med undervisning i dansk som andetsprog er,  

 at voksne udlændinge på baggrund af deres sproglige og kulturelle  

 forudsætninger tilegner sig grundlæggende viden om og  

 færdigheder i at forstå og anvende dansk.
Undervisningen skal  

 fremme deltagernes aktive brug af dansk sprog, og den skal udvikle deres  

 bevidsthed om dansk kultur og herigennem medvirke til, at de kan fungere i  

 det danske samfund.
Undervisningen skal give deltagerne mulighed for at  

 opnå almene forudsætninger for fortsat uddannelse og almene  

 kundskaber og færdigheder, som er relevante i forhold til arbejdslivet,  

 og som styrker deltagernes aktive medvirken i det danske samfund.
En del deltagere afslutter undervisningen med  

 Almenprøve 1 (efter afsluttet spor 2-undervisning) eller på  

 niveau svarende hertil.
Sådanne forudsætninger rækker til  

 at kunne deltage i undervisning på f. eks. daghøjskoler eller  

 AMU.
 Derimod har de pågældende ikke  

 tilstrækkelige forudsætninger til at deltage i fagene dansk eller  

 dansk som andetsprog på avu eller til umiddelbart at deltage i FVU  

 på lige fod med deltagere, der har dansk som modersmål.
Grunduddannelse for voksne (GVU), jf. forslag til lov om erhvervsrettet  

 grunduddannelse og videregående uddannelse (videreuddannelsessystemet)  

 for voksne GVU har samme mål og niveau som den tilsvarende  

 erhvervsrettede ungdomsuddannelse.
Den afsluttes med de samme prøver  

 og med tilsvarende uddannelsesbevis som den erhvervsrettede ungdomsuddannelse  

 og giver ret til samme betegnelse som denne.
Adgang til GVU er betinget af, at ansøgeren har  

 forudsætninger svarende til grundskolens afgangsniveau i fag, der er  

 relevante for uddannelsen, og er fyldt 25 år.
Vurderingen heraf sker  

 med udgangspunkt i reglerne om den tilsvarende erhvervsrettede  

 ungdomsuddannelse.
Herudover skal ansøgeren have mindst 2 års  

 relevant erhvervserfaring.
 Bevis for deltagelse i avu eller folkeskolens  

 afgangsprøver er ikke en betingelse for adgang til GVU.
FVU er tænkt at kunne styrke deltagernes  

 forudsætninger i de grundlæggende færdigheder i f.eks.  

 læsning, stavning og skriftlig fremstilling, således at de reelt  

 også bliver i stand til at gennemføre og få fuldt udbytte  

 af bl.a.
GVU.
2. Forslaget Undervisningen Nøglefagene i FVU er læsning, stavning og  

 skriftlig fremstilling henholdsvis talforståelse, regning og basale  

 matematiske begreber.
Undervisningen opdeles i trin og er  

 prøveforberedende på alle trin.
 Det faglige indhold og afslutningsniveauerne vil blive  

 fastsat i bekendtgørelser, og undervisningen vil blive tilrettelagt  

 med klare mål og delmål samt løbende evaluering af den  

 enkeltes progression.
Såfremt det skønnes at kunne øge  

 færdighedstilegnelsen, kan der i et vist omfang integreres undervisning  

 i en række ledsagekundskaber, f.eks.
IT og samfundsfag samt andre  

 ledsagekundskaber, der vurderes at kunne øge  

 færdighedstilegnelsen i nøglefagene.
Udgangspunktet tages i  

 deltagernes hverdag og interessefelt.
IT kan være et godt redskab i undervisningen.  

 IT kan f.eks. indgå i vekselvirkning med andre undervisningsformer og  

 styrke den enkeltes motivation og udbytte.
Herved vil mange deltagere  

 yderligere få mulighed for at stifte bekendtskab med brug af IT - ud  

 over at øge færdighederne i nøglefagene.
Der vil før iværksættelse af FVU blive  

 igangsat udviklingsarbejde af undervisning og prøver, udstedt regler  

 samt udarbejdet undervisningsvejledninger og etableret efteruddannelse for  

 lærere.
Der må forventes et større behov for ressourcer  

 til faget talforståelse, regning og basale matematiske begreber end  

 faget læsning, stavning og skriftlig fremstilling.
De hidtidige  

 erfaringer fra f.eks. læsekurser giver udviklingsarbejdet et helt andet  

 og betydeligt mere dokumenteret udgangspunkt.
 Der lægges stor vægt på  

 udviklingsarbejde, der udnytter den informationsteknologiske udviklings  

 potentialer i forhold til FVU.
Prøver Undervisningen på alle trin er  

 prøveforberedende og kan afsluttes med en centralt stillet skriftlig  

 prøve, som skal bidrage til at sikre et ensartet kvalitetsniveau.  

 Undervisningsministeriet står således som garant for  

 prøverne og fører tilsyn med prøver.
Prøver afholdes af voksenuddannelsescentre samt de  

 enkelte hf-kurser, som udbyder avu.
Disse institutioner har i forvejen  

 erfaringer med at afholde centralt stillede prøver.
Derved sikres, at  

 de fastlagte procedurer overholdes, så alle prøvedeltagere har  

 samme betingelser.
Det indebærer ikke, at voksenuddannelsescentre m.fl.  

 får en overordnet rolle med hensyn til vurdering af besvarelser  

 m.v.
For samtidig at sikre fleksibiliteten i FVU  

 gennemføres prøverne imidlertid så vidt muligt, hvor  

 undervisningen har fundet sted.
Det forudsættes, at der etableres et  

 tæt og konstruktivt samarbejde mellem de involverede parter, så  

 deltagerne oplever prøverne som en naturlig del af undervisningen.
Selve prøven udvikles specielt til  

 målgruppen.
Udviklingsarbejdet gennemføres i tæt  

 samarbejde med bl.a.
Arbejdsministeriet.
Ud over prøver igangsætter  

 Undervisningsministeriet i samarbejde med bl.a.
Arbejdsministeriet udvikling  

 af en række test, som vil være specifikt målrettet  

 undervisningen på de enkelte trin.
Testene kan indgå som redskab  

 i såvel undervisningen som i forbindelse med vurdering af mulighed for  

 oprykning, evt. som supplement til prøverne.
Den enkelte lærer  

 kan skræddersy testene og forestår selv testene som en del af  

 undervisningen.
Deltagerbevis Deltageren vil kunne få bevis for deltagelse i  

 undervisningen.
Der vil blive fastsat nærmere regler om udstedelse af  

 bevis.
Lærerkvalifikationer Det er af afgørende betydning, at lærerne er  

 kvalificerede til specielt at undervise målgruppen af voksne med  

 mangelfulde færdigheder i læsning, stavning og skriftlig  

 fremstilling samt talforståelse, regning og basale matematiske  

 begreber.
For lærerne skal der derfor stilles en række  

 fælles grundlæggende og formelle krav om kvalifikationer med  

 hensyn til pædagogik, vejledning og fagdidaktik.
Det vil sige  

 såvel generelt som fagspecifikt kendskab til aktiviteter, metoder og  

 principper for undervisning samt kendskab til pædagogiske forhold, der  

 har relevans for undervisning af målgruppen.
Udbydere af FVU Amtsrådet har ansvaret for udbudet af FVU og har  

 pligt til at sørge for, at FVU udbydes på flere typer  

 uddannelsesinstitutioner m.v.
 FVU udbydes af amtskommunale uddannelsesinstitutioner, der  

 udbyder avu, dvs. voksenuddannelsescentre og enkelte hf-kurser.  

 Amtsrådet bestemmer, af hvilke af disse institutioner undervisningen  

 skal udbydes.
 Amtsrådet kan bestemme, at FVU udbydes af  

 amtskommunale skoler, der udbyder social- og sundhedsuddannelser  

 (SOSU-skoler), som i dag tilbyder et indgangsår for elever, der kommer  

 fra folkeskolens 9. klassetrin.
Amtsrådet kan bestemme, at undervisning i  

 læsning, stavning og skriftlig fremstilling, der er tilrettelagt for  

 ordblinde deltagere, udbydes af amtskommunale institutioner med  

 specialundervisning for voksne.
En del af disse institutioner har stor  

 ekspertise inden for ordblindeundervisning.
Herudover kan amtsrådet indgå  

 driftsoverenskomst om udbud af FVU med erhvervsskoler, AMU-centre,  

 daghøjskoler, produktionsskoler, sprogcentre (dog kun læsning,  

 stavning og skriftlig fremstilling, der er tilrettelagt for deltagere, der  

 har dansk som andetsprog), husholdningsskoler, håndarbejdsskoler og  

 folkeoplysende foreninger.
Lovforslaget åbner mulighed for, at  

 amtsrådet indgår driftsoverenskomst med andre typer  

 uddannelsesinstitutioner m.v.
 Alle udbydere af FVU skal opfylde lovens betingelser med  

 hensyn til f.eks. lærere og lokaler.
FVU skal i høj grad foregå, hvor deltagerne  

 befinder sig, og undervisningen kan derfor gennemføres lokalt, f.eks.  

 på virksomheder og uddannelsesinstitutioner samt i faglige  

 organisationer.
Denne undervisning kan forbeholdes ansatte m.fl.
 Efter forslaget skal amtsrådet sikre en overordnet  

 koordinering af optagelse og undervisning, der udbydes af amtskommunale  

 uddannelsesinstitutioner og driftsoverenskomstparter.
Rådgivning på lokalt niveau Amtsrådet skal nedsætte et råd for FVU,  

 som rådgiver amtsrådet vedrørende FVU.
 FVU-rådene får en central rolle i  

 udmøntningen af ordningen.
FVU-rådets opgave bliver at opstille mål for  

 amtsrådets indsats, at udarbejde prognoser for det fremtidige  

 behov, at evaluere indsatsen, herunder kvaliteten af denne, og at  

 rådgive amtsrådet om undervisningsudbudet og om antallet og  

 sammensætningen af udbydere.
Herudover skal rådet rådgive  

 amtsrådet om informationen om FVU.
FVU-rådet får hermed både indflydelse  

 på de overordnede målsætninger, på amtsrådets  

 konkrete tilrettelæggelse samt på udbudet.
Forud for  

 indgåelse af en driftsoverenskomst er amtsrådet forpligtet til at  

 indhente udtalelser fra FVU-rådet, som også skal høres om  

 planen for udbud af FVU i amtskommunen.
 FVU-rådet sammensættes af repræsentanter  

 fra amtsrådet, AF, kommuneforeningen og arbejdsmarkedets parter,  

 således at det sikres, at arbejdsmarkedets parter får en aktiv  

 rolle i arbejdet med at tilrettelægge og udvikle FVU på det  

 amtskommunale plan.
 Arbejdsmarkedets parter repræsenteres med 2 fra  

 lønmodtagersiden og 2 fra arbejdsgiversiden. 2 repræsentanter  

 for udbyderne tilknyttes rådet med observatørstatus.
 FVU-rådet udarbejder en årlig rapport, som  

 offentliggøres i amtskommunen og sendes til Rådet om almen  

 voksenundervisning på grundlæggende niveau, der oprettes i  

 henhold til forslaget til lov om rådgivning på  

 voksenuddannelsesområdet.
Oplysningskampagne At nå målgruppen kræver en betydelig  

 indsats på oplysnings- og informationsområdet.
Flere  

 undersøgelser af de kortuddannede og deres holdning til (videre)  

 uddannelse tyder på, at der findes adskillige barrierer for at nå  

 netop denne gruppe.
Endvidere viser erfaringer fra  

 læsekurser for voksne, at der er et behov for mere information om  

 læsning, læsevanskeligheder, afhjælpningsmuligheder m.v. i  

 brede befolkningsgrupper, specifikt blandt de ufaglærte og  

 kortuddannede, på uddannelsesinstitutioner, blandt professionelle, i  

 erhvervslivet og i den offentlige sektor.
Fagbevægelsens netværk  

 vil være et godt udgangspunkt for at få kontakt med ikke mindst  

 de kortuddannede på virksomhederne.
Derfor skal FVU ledsages af en  

 særlig tilrettelagt oplysningskampagne i samarbejde med forskellige  

 relevante netværk m.v.
Da de grundlæggende færdigheder i  

 læsning, skrivning og regning ikke alene er et privat anliggende, men  

 et samfundsmæssigt ansvar og en forudsætning for, at Danmark kan  

 placere sig centralt i videnssamfundets internationale konkurrence,  

 bør oplysningskampagnen også inddrage institutioner,  

 organisationer og systemer af såvel privat som offentlig karakter.  

 Bl.a. vil en styrket indsats på arbejdspladsen, hvor en stor del af  

 målgruppen findes, være naturlig.
Her kan man med fordel benytte  

 tillidsmandsnetværkene til at sikre udbredelse af kendskabet til FVU  

 på landets arbejdspladser.
Herigennem kan man nå nogle af de  

 personer, som erfaringsmæssigt kan være svære at nå.  

 I forhold til ledige er AF en væsentlig part.
Derudover skal  

 oplysningskampagnen omfatte personer helt uden for arbejdsmarkedet, bl.a.  

 gennem et samarbejde med det lokale foreningsliv og relevante offentlige  

 myndigheder.
 Undervisningsministeriet har i samarbejde med  

 amtsrådene og Arbejdsministeriet ansvaret for at planlægge og  

 gennemføre en sådan bred oplysningskampagne, hvori indgår  

 alle tilbud til læse- og regnesvage.
Forsøg og udvikling Udvikling og implementering af FVU vil kræve  

 forsøgs- og udviklingsarbejde på flere områder: Udvikling  

 og opbygning af undervisningsindholdet, udvikling af (efter-)uddannelse af  

 lærere og efterfølgende gennemførelse af uddannelse af  

 lærere og ledere, udvikling af prøver og test samt  

 iværksættelse af oplysningskampagne specielt rettet mod  

 målgruppen.
Derudover forestår der udviklingsarbejde i  

 forbindelse med virtualisering af FVU både som redskab i undervisningen  

 og i form af egentlige undervisningsforløb udbudt på Internettet  

 og på CD-rom.
 Amtsrådet afholder undervisningsudgifterne til  

 fornøden efter- og videreuddannelse af ledere og lærere inden  

 for FVU, der afholdes af amtskommunale uddannelsesinstitutioner og  

 driftsoverenskomstparter.
 Undervisningsministeren har mulighed for at fravige lovens  

 bestemmelser i det omfang, det anses for påkrævet for at fremme  

 forsøgs- og udviklingsarbejde inden for lovens område, og kan  

 yde tilskud til efter- og videreuddannelse af ledere, lærere, vejledere  

 og andre ansatte ved FVU samt tilrettelægge efteruddannelseskurser samt  

 konferencer.
 Også i denne sammenhæng vil det være  

 oplagt at inddrage Arbejdsministeriets erfaringer.
 Der er af undervisningsministeriet afsat ressourcer til  

 udviklingsarbejde allerede i år 2000.
3. Økonomiske og administrative konsekvenser for det  

 offentlige Målsætningen for FVU, når ordningen er  

 fuldt indfaset i 2003, er 21.000 deltagere i faget læsning, stavning og  

 skriftlig fremstilling og ca. 7.000 deltagere i faget talforståelse,  

 regning og basale matematiske begreber, svarende til i alt 3.055  

 årsdeltagere.
Indfasningen forventes gennemført over 3 år,  

 og det forudsættes, at aktiviteten i 2001 vil udgøre 50 pct. af  

 målsætningen og 75 pct. af målsætningen i 2002.
 De samlede udgifter skønnes til 96 mio. kr. i 2001  

 stigende til 173,9 mio. kr. i 2004. En del af disse udgifter forventes  

 finansieret ved omlægning af eksisterende aktiviteter, jf.  

 nedenfor.
Hvis aktiviteten overstiger den i forbindelse med  

 lovforslaget forudsatte, vil undervisningsministeren i medfør af  

 bemyndigelsen i § 16, stk. 4, kunne fastsætte et loft for  

 aktiviteten inden for den amtskommunale refusion.
Fastsættelsen af et  

 evt. loft vil i givet fald ske med hjemmel på Finansloven eller ved et  

 aktstykke, således at der vil være mulighed for en politisk  

 stillingtagen til, om meraktiviteten alternativt skal finansieres med nye  

 midler.
FVU forankres i amterne.
Den amtslige kompensation skal  

 indledningsvis ske gennem en statslig refusionsordning, hvor amterne  

 får refunderet de faktisk afholdte udgifter op til en maksimal udgift  

 pr. årsdeltager fastsat på Finansloven.
Refusionen sker til en  

 årsdeltagertakst på højst 54.315 kr. (2000-niveau) med en  

 årsdeltager defineret som 825 undervisningstimer.
I henhold til  

 lovforslaget kan refusionsordningen udfases over en årrække og  

 erstattes af bloktilskudsregulering svarende til normal praksis ved  

 lovinitiativer, der pålægger kommuner og amtskommuner nye  

 opgaver.
Dette kan tidligst ske i forbindelse med evalueringen af  

 ordningen.
Der vil blive optaget forhandlinger med de kommunale  

 parter om konsekvenserne for bloktilskudsreguleringen.
Det er hensigten, at  

 FVU skal erstatte de eksisterende læsekurser for voksne og  

 basisundervisning i dansk og matematik inden for almen voksenuddannelse.
Den  

 amtskommunale aktivitet på disse områder udgør i 1998 godt  

 1.200 årselever svarende til i alt 66,4 mio. kr., som hermed  

 konverteres til FVU-aktivitet, hvorfor den hidtidige blokstilskudsregulering  

 kan hjemtages til staten.
På daghøjskoleområdet forudsættes  

 FVU-aktiviteten afholdt inden for de eksisterende kvoter, og lovforslaget  

 medfører derfor ikke merudgifter.
Det forudsættes, at ca. 750  

 årselever fra den statslige kvote kan anvendes til FVU.
Det er desuden  

 forudsat, at den forpligtelse, AF og kommunerne i en overgangsperiode har til  

 at købe aktivitet på daghøjskolerne, også  

 dækker køb af FVU.
Dette skønnes at udgøre 1.200  

 årselever.
FVU-årsdeltagere fordelt efter  

 finansieringsgrundlag 2001 2002 2003 og frem AF/kommunalt aktiverede 600 900 1.200 Daghøjskolerne, statslig kvote 375 563 750 Udbydere under amtslig refusion 553 829 1.105 I alt 1.528 2.291 3.055 Anvendelsen af den del af den statslige kvote  

 på daghøjskolerne til FVU samt AF s og kommunernes  

 uddannelseskøb til ledige forudsættes at udgøre i alt  

 1.950 årsdeltagere, når ordningen er fuldt indfaset i 2003  

 svarende til 105,9 mio. kr.
I forbindelse med ordningens start er der i de 2  

 første år budgetteret med efteruddannelse af 500 lærere.  

 Endvidere forventes udgifter til amternes administration, herunder  

 konsulentordning, samt til prøveadministration.
Endelig forventes  

 udgifter til oplysningskampagner samt forsøg og udviklingsarbejde,  

 herunder udvikling af prøver.
Udgifter til FVU 2000 2001 2002 2003 2004 Driftsudgifter 0,0 83,0 124,4 165,9 165,9 Overheadudgifter 1) 5,0 13,0 13,0 8,0 8,0 Bruttoudgifter drift i alt 5,0 96,0 137,4 173,9 173,9 Konvertering af daghøjskoleaktivitet samt køb  

 fra AF/kommuner 0,0 53,0 79,5 105,9 105,9 DUT for afskaffelse af læsekurser for voksne og  

 AVU-basis 0,0 66,4 66,4 66,4 66,4 Eksisterende puljemidler 5,0 12,0 12,0 12,0 12,0 Nettoudgifter drift i alt 0,0 -35,4 -20,5 -10,4 -10,4 Godtgørelse til FVU 0,0 63,0 94,5 126,0 126,0 Reduktion for nuværende VUS og orlovsydelse 0,0 25,0 25,0 25,0 25,0 Nettoudgift FVU inkl. godtgørelse 0,0 2,6 49,0 90,6 90,6 1)	Administration, efteruddannelse af lærere,  

 oplysningskampagne samt forsøg & udvikling.
Deltagelse i FVU vil berettige til  

 støtte i henhold til sam samtidigt hermed fremsatte forslag til lov om  

 statens voksenuddannelsesstøtte.
Niveauet for FVU-deltageres  

 støtte, jf. bemærkningerne til det nævnte lovforslag,  

 når ordningen er fuldt indfaset i 2003, anslås  

 skønsmæssigt til 900 helårspersoner, svarende til en  

 støtteudgift på ca. 126 mio. kr.
4. Høring Udkastet til lovforslaget har været sendt til  

 høring hos en række institutioner, organisationer og myndigheder  

 m.v.
Udkastet har desuden været offentliggjort på  

 Undervisningsministeriets hjemmeside.
Lovforslagets konsekvenser i  

 hovedtræk Positive konsekvenser/ mindreudgifter Negative konsekvenser/ merudgifter Økonomiske konsekvenser for staten Udgifter til amtslig refusion for FVU-aktivitet uden for  

 daghøjskolepuljerne Økonomiske konsekvenser for amterne Mindreudgifter ved bortfald af læsekurser for voksne og  

 AVU på basis-trin Administrative konsekvenser for staten Administration af refusionsordning og  

 prøver Administrative konsekvenser for amterne Bortfald af læsekurser Tilsyn med udbydere samt administration af refusionsordning  

 og prøver Økonomiske konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU- og international ret Forslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Den foreslåede bestemmelse beskriver formålet  

 med forberedende voksenundervisning (FVU) samt undervisningens overordnede  

 indhold: grundlæggende undervisning i læsning, stavning og  

 skriftlig fremstilling samt talforståelse, regning og basale  

 matematiske begreber.
 FVU skal give voksne mulighed for at forbedre og supplere  

 deres grundlæggende færdigheder i læsning, stavning og  

 skriftlig fremstilling samt talforståelse, regning og basale  

 matematiske begreber med henblik på videre uddannelse samt styrke deres  

 forudsætninger for aktiv medvirken i alle sider af samfundslivet.
FVU er prøveforberedende.
Undervisningen leder frem  

 til centralt stillede prøver på alle trin og giver  

 forudsætning for videre uddannelse.
FVU kan således styrke  

 deltagerens forudsætninger for at deltage i erhvervsrettet voksen- og  

 efteruddannelse, f. eks. avu, GVU, AMU og voksenerhvervsuddannelse.
 FVU sigter på at give deltagerne færdigheder  

 inden for læsning, stavning og skriftlig fremstilling samt  

 talforståelse, regning, og basale matematiske begreber, dvs. et  

 snævrere sigte end avu-undervisning i dansk og matematik.  

 Niveaumæssigt fører FVU de konkrete færdigheder op til og  

 med folkeskolens afgangsniveau.
 FVU skal tage udgangspunkt i deltagernes  

 forudsætninger, således at der i tilrettelæggelsen tages  

 hensyn til deltagernes interesser og ønsker, f.eks. med hensyn til  

 valg af emner i undervisningen, jf. bemærkningerne til § 4,  

 stk. 5, nr. 1.
Til § 2 Den foreslåede bestemmelse fastsætter  

 betingelser for adgang til og deltagelse i FVU.
Bestemmelsen gælder  

 både for FVU, der er omfattet af amtskommunens undervisningstilbud,og  

 for FVU, der indgår i undervisningstilbudet på  

 daghøjskoler, og som udbydes af uddannelsesinstitutioner under  

 Kriminalforsorgen.
 Bestemmelsen fastslår, at FVU er et tilbud for  

 enhver, der er fyldt 18 år, og som kan have udbytte af undervisningen.  

 Der foretages en pædagogisk og faglig vurdering heraf, og afviste  

 ansøgere kan få vejledning om, hvilke undervisningstilbud der er  

 mere relevante, f.eks. kompenserende specialundervisning for ordblinde.
Det forudsættes, at ansøgeren er fyldt 18  

 år, når undervisningen begynder.
Det er således ikke en  

 tilstrækkelig betingelse, at undervisningspligten i henhold til lov om  

 folkeskolen er opfyldt.
Mindre end 1 pct. af deltagerne på  

 læsekurserne var i 1998 under 18 år.
Til § 3 Den foreslåede bestemmelse muliggør, at  

 udbydere af FVU gennemfører undervisningen uden for institutionen,  

 samt at deltagelse i denne undervisning kan forbeholdes de ansatte på  

 den pågældende virksomhed, medlemmer af den  

 pågældende forening eller faglige organisation samt  

 uddannelsessøgende på den pågældende institution,  

 f.eks. en erhvervsskole.
Der er tale om en undtagelse fra det almindelige princip  

 om, at undervisning, som er offentligt finansieret, og som giver adgang til  

 deltagergodtgørelse, skal udbydes åbent.
Imidlertid er der for  

 så vidt angår undervisning, der gennemføres på  

 virksomheder, ikke tale om undervisning, der kvalificerer de ansatte i  

 forhold til virksomhedens drift og produktion, ligesom undervisning, der  

 gennemføres i faglige organisationer, ikke har til hensigt at  

 kvalificere deltagerne til organisatorisk arbejde m.v.
 Erfaringerne med læsekurser for voksne har vist, at  

 gennemførelse af kurserne på virksomhederne frem for på en  

 institution er fremmende for motivationen.
 Der er mulighed for at tilrettelægge undervisningen,  

 så der tages hensyn til, at deltagernes forudsætninger og behov  

 er forskellige, f.eks. at der i undervisningen deltager både deltagere,  

 der har dansk som andetsprog, og ordblinde deltagere, jf. § 4,  

 stk. 2.
Til § 4 Den foreslåede bestemmelse beskriver undervisning og  

 prøver.
Til stk. 1 Bestemmelsen definerer FVU som en prøveforberedende  

 enkeltfagsundervisning i de følgende 2 fag:
 1)	Læsning, stavning og skriftlig fremstilling.
 2)	Talforståelse, regning og basale matematiske  

 begreber.
Undervisningen er fleksibelt tilrettelagt som  

 enkeltfagsundervisning, så deltageren kan vælge at deltage i det  

 ene fag eller begge, og på det niveau der passer til den enkeltes  

 behov.
Der kan ikke aflægges særskilt prøve i f.eks.  

 læsning, idet prøven omfatter faget på det  

 pågældende trin.
 Undervisningen i læsning, stavning og skriftlig  

 fremstilling tager udgangspunkt i indholdet af de nuværende  

 læsekurser.
 Undervisningen i talforståelse, regning og basale  

 matematiske begreber er en udbygning af bl.a. undervisningen i faglig  

 matematik inden for AMU-uddannelserne.
Til stk. 2 Bestemmelsen fastslår, at FVU skal opdeles i flere  

 trin, og at undervisningen i læsning, stavning og skriftlig  

 fremstilling på trin 1 kan tilrettelægges for henholdsvis  

 deltagere, der har dansk som andetsprog, og for ordblinde deltagere.
 Der henvises til stk. 5, nr. 1, og  

 bemærkningerne hertil.
Til stk. 3 Bestemmelsen giver deltagere ret til uddannelses- og  

 erhvervsvejledning i forbindelse med undervisningen.
Der henvises til  

 stk. 5, nr. 1, og bemærkningerne hertil.
Til stk. 4 Bestemmelsen giver deltagere i undervisning på alle  

 trin ret til at deltage i en centralt stillet skriftlig prøve.
Der  

 henvises til stk. 5, nr. 3, og bemærkningerne hertil.
Til stk. 5 Til nr. 1 Det er tanken, at reglerne om undervisningen og  

 udviklingsarbejdet vil tage udgangspunkt i følgende principper:
 Undervisningen i læsning, stavning og skriftlig  

 fremstilling opdeles i udgangspunktet i fire trin, hvoraf trin 1 kan  

 tilrettelægges for henholdsvis deltagere med dansk som andetsprog og  

 ordblinde deltagere.
FVU-undervisningen i talforståelse, regning og  

 basale matematiske begreber planlægges opdelt i 2 trin.
Trin 1 vil  

 f.eks. kunne tage udgangspunkt i talforståelse og simple regnemetoder.  

 Trin 2 vil f.eks. kunne omfatte kendskab til basale matematiske begreber,  

 arbejdsmetoder og udtryksformer fra dagligdagen.
Slutmålet er  

 folkeskolens afgangsniveau inden for disse færdigheder.
 For hvert trin fastsættes et timetal, eventuelt et  

 mindste og højeste timetal, men deltagerne vil kunne gennemføre  

 undervisningen hurtigere eller langsommere afhængig af deres  

 forudsætninger.
Indholdet i undervisningen fastlægges i  

 fagbeskrivelser.
Emnet for undervisningen skal tage udgangspunkt i  

 målgruppen og deres interessefelt.
I læsning vil nogle f.eks.  

 gerne læse noget konkret fra dagligdagen på virksomheden, f.eks.  

 en manual, andre vil foretrække et mere fritidsbetonet emne.
Andre igen  

 vil måske foretrække et emne fra en undervisning, som de  

 følger sideløbende med FVU.
 IT kan være en integreret del af undervisningen.
Undervisningen vil skulle tilbydes som  

 standardforløb i form af holdundervisning med det fastsatte timetal.  

 Der kan tillige tilbydes fleksibelt tilrettelagt undervisning tilpasset den  

 konkrete målgruppe.
Fleksibelt tilrettelagt undervisning vil kunne  

 kombinere flere forskellige undervisningsformer, f.eks. en kombination af  

 standardundervisning og internetbaseret undervisning.
 Som eksempel på fleksibelt tilrettelagt undervisning  

 kan nævnes undervisning, hvor der undervises i flere trin på  

 samme hold (samlæsning).
Undervisningen tilrettelægges med klare mål,  

 delmål og løbende evaluering af den enkeltes progression.
Der  

 vil blive tilbudt en række test i forbindelse med undervisningen.
Disse  

 test vil blive udviklet specielt til målgruppen.
Den særligt tilrettelagte undervisning i  

 læsning, stavning og skriftlig fremstilling for deltagere med dansk som  

 andetsprog tænkes at tage sigte på, at deltagere i dansk som  

 andetsprog for voksne udlændinge typisk afslutter undervisningen  

 på et læse- og skriveniveau, som svarer til færdigheder  

 på omkring folkeskolens 6. klassetrin.
De har således ikke  

 forudsætninger for at deltage i avu i faget dansk på trin 1 eller  

 i avu i faget dansk som andetsprog.
De har heller ikke altid  

 forudsætninger for at deltage i FVU på lige fod med deltagere,  

 der har dansk som modersmål.
Den særligt tilrettelagte undervisning i  

 læsning, stavning og skriftlig fremstilling for ordblinde deltagere  

 tænkes at tage sigte på ordblinde, der ikke har så massive  

 afkodningsproblemer, at kompenserende specialundervisning i henhold til  

 specialundervisningsloven er et mere relevant tilbud.
FVU er dermed et  

 supplement til den kompenserende specialundervisning.
 En særligt tilrettelagt undervisning i  

 talforståelse, regning og basale matematiske begreber er ikke relevant,  

 fordi den særligt tilrettelagte undervisning i læsning, stavning  

 og skriftlig fremstilling sigter på at give både deltagere med  

 dansk som andetsprog og ordblinde deltagere forudsætninger for at  

 følge undervisningen på både trin 1 og trin 2 i faget  

 talforståelse, regning og basale matematiske begreber.
Reglerne om uddannelses- og erhvervsvejledning vil sikre,  

 at vejledningen bl.a. omfatter deltagerens muligheder for at deltage i  

 voksen-og videreuddannelsestilbud efter FVU, f.eks. avu og AMU eller evt.  

 GVU.
Uddannelses- og erhvervsvejledningen indebærer ikke  

 kompetenceafklaring med henblik på GVU.
Denne varetages af  

 institutioner, der udbyder GVU.
Til nr. 2 Regler om udfærdigelse og indhold af bevis for  

 deltagelse vil fastsætte et mindste omfang af deltagelse i  

 undervisningen som betingelse for at kunne få bevis for deltagelse og  

 for at kunne indstille sig til prøve uden at være  

 selvstuderende.
Der vil blive fastsat regler om registrering af deltagernes  

 aktivitet ved undervisningen.
Deltageren skal have mulighed for at  

 kontrollere registreringen af egen aktivitet.
Til nr. 3 Regler om afholdelse af de centralt stillede prøver  

 vil fastsætte, at prøveopgaverne udarbejdes af et opgaveudvalg,  

 der nedsættes af Undervisningsministeriet, og at beskikkede censorer  

 medvirker ved bedømmelsen af opgavebesvarelserne.
Der bliver etableret  

 en prøveadministration i Undervisningsministeriet i lighed med de  

 bestående for avu og undervisning i dansk som andetsprog for  

 voksne udlændinge m.fl.
Bestemmelsen skal ses i sammenhæng med § 9 om  

 afholdelse af prøver.
Man vil ikke blive betragtet som selvstuderende,  

 hvis man har deltaget i undervisningen ved en anden amtskommunal  

 uddannelsesinstitution ved en driftsoverenskomstpart eller en  

 daghøjskole.
Der vil blive foretaget bedømmelse i  

 overensstemmelse med bekendtgørelse om karakterskala og anden  

 bedømmelse.
Der vil blive anvendt bedømmelsen  

 "Bestået/Ikke bestået", dvs. en mere enkel  

 bedømmelsesform end karaktergivning.
 Prøverne vil blive udviklet specielt til  

 målgruppen.
 Der bliver fastsat regler om udstedelse af bevis for  

 deltagelse prøver, herunder om bevisernes indhold.
Til § 5 Den foreslåede bestemmelse definerer amtrådets  

 forpligtelse med hensyn til udbud af FVU.
Til stk. 1 Bestemmelsen sikrer, at FVU udbydes af flere typer  

 amtskommunale uddannelsesinstitutioner og driftsoverenskomstparter.  

 Sammenholdt med bestemmelsen om mindste udbud i stk. 2, betyder det, at  

 FVU skal udbydes af mindst én anden type udbyder end en amtskommunal  

 institution.
Sigtet med bestemmelsen er at sprede udbudet på så  

 mange institutionstyper som muligt.
Til stk. 1 - 3 Bestemmelserne sikrer et tilstrækkeligt udbud i  

 amtskommunen, både geografisk og tidsmæssigt.
Formuleringen  

 "inden for en rimelig geografisk afstand" i stk. 1 er parallel  

 med avu-loven.
Hvad der anses for rimelig geografisk afstand, vil kunne  

 præciseres i regler fastsat i medfør af stk. 3, hvis der  

 viser sig behov for det.
En eventuel udmøntning i form af  

 kilometerafstand eller befordringstid forudsættes at ske i samarbejde  

 med Amtsrådsforeningen samt Københavns Kommune og Frederiksberg  

 Kommune.
Til stk. 4 Bestemmelsen, der giver amtsrådet mulighed for at  

 yde befordringsgodtgørelse, svarer til avu-lovens bestemmelse herom.  

 Ved deltagelse i læsekurser i henhold til specialundervisningsloven  

 sørger amtsrådet for eller afholder udgifterne til  

 fornøden befordring mellem hjem eller fast aflastningshjem og  

 undervisningsinstitution eller skole for personer, der deltager i  

 undervisningen.
Amtsrådet træffer afgørelse om art og  

 omfang af befordringsbehovet på grundlag af en  

 lægeerklæring eller anden sagkyndig udtalelse om den  

 pågældendes egen befordringsevne.
Det findes ikke  

 hensigtsmæssigt at fastsætte tilsvarende bestemmelser for  

 FVU.
Til stk. 5 Bestemmelsen præciserer, at amtsrådet har  

 ansvaret for at sikre, at FVU, der udbydes af amtskommunale  

 uddannelsesinstitutioner og driftsoverenskomstparter, kan gennemføres  

 lokalt på offentlige og private virksomheder, foreninger og faglige  

 organisationer, uddannelsesinstitutioner m.v.
Amtsrådet kan opfylde  

 denne forpligtelse enten gennem amtskommunale institutioner eller i henhold  

 til driftsoverenskomst.
Til § 6 Den foreslåede bestemmelse afgrænser de  

 amtskommunale uddannelsesinstitutioner, som kan udbyde FVU.
 Til stk. 1.
FVU skal i det omfang, som amtsrådet bestemmer,  

 udbydes af voksenuddannelsescentre og de (enkelte) amtskommunale hf-kurser,  

 som udbyder avu, jf. lov om almen voksenuddannelse og om  

 voksenuddannelsescentre.
Det er ikke et krav, at FVU udbydes af alle  

 voksenuddannelsescentre m.v.
Bestemmelsen skal ses i sammenhæng med § 9 om  

 afholdelse af prøver.
Det forudsættes, at prøver afholdes  

 af de samme voksenuddannelsescentre m.v., som udbyder FVU.
Til stk. 2 Amtsrådet kan bestemme, at FVU udbydes af  

 amtskommunale skoler, der udbyder social- og sundhedsuddannelser, jf. lov om  

 grundlæggende social- og sundhedsuddannelser m.v. (SOSU-skoler), hvor  

 mange elever er kortuddannede voksne, og som allerede tilbyder et  

 indgangsår for elever, der kommer fra folkeskolens 9. klassetrin.
Amtsrådet kan bestemme, at FVU i læsning,  

 stavning og skriftlig fremstilling, der er særligt tilrettelagt for  

 ordblinde deltagere, udbydes af amtskommunale institutioner med  

 specialundervisning for voksne, jf. specialundervisningsloven.
Ved en del af  

 disse institutioner findes stor ekspertise med hensyn til  

 ordblindeundervisning.
Til § 7 Den foreslåede bestemmelse skal ligesom § 6 ses i  

 sammenhæng med § 5, stk. 1, hvorefter amtsrådet har  

 pligt til at udbyde FVU på flere typer uddannelsesinstitutioner  

 m.v.
I henhold til specialundervisningsloven kan  

 amtsrådet undlade at oprette specialundervisningsinstitutioner, men  

 bestemme at lade både kompenserende specialundervisning og  

 læsekurser udbyde af driftsoverenskomstparter.
Der er i  

 specialundervisningsloven ikke foretaget nærmere afgrænsning af,  

 hvilke typer institutioner m.v., amtsrådet kan indgå  

 driftsoverenskomst med.
I modsætning til specialundervisningsloven er der i  

 stk. 1 foretaget en afgrænsning af driftsoverenskomstparter  

 til 1)	erhvervsskoler, jf. lov om erhvervsskoler, 2)	arbejdsmarkedsuddannelsescentre, jf. lov om  

 arbejdsmarkedsuddannelsescentre, 3)	daghøjskoler, jf. lov om daghøjskoler m.v., 4)	produktionsskoler, jf. lov om produktionskoler, 5)	sprogcentre, jf. lov om undervisning af voksne udlændinge  

 m.fl. og om sprogcentre, 6)	husholdningsskoler og håndarbejdsskoler, jf. lov om  

 folkehøjskoler, efterskoler, husholdningsskoler og  

 håndarbejdsskoler (frie kostskoler), og 7)	folkeoplysende foreninger, jf. lov om støtte til  

 folkeoplysende voksenundervisning, frivilligt folkeoplysende foreningsarbejde  

 og Folkeuniversitetet (Folkeoplysningsloven).
 Der er imidlertid i stk. 3 åbnet mulighed for,  

 at undervisningsministeren i de nærmere regler om driftsoverenskomster  

 kan bestemme, at amtsrådet kan indgå driftsoverenskomst med andre  

 typer uddannelsesinstitutioner m.v. end dem, der er nævnt i  

 stk. 1. Her tænkes bl.a. på folkehøjskolerne,  

 Skovskolen og søfartsskolerne.
 Der kan kun indgås driftsoverenskomst med  

 sprogcentre om undervisning i læsning, stavning og skriftlig  

 fremstilling, der er tilrettelagt for deltagere med dansk som andetsprog.
 Før amtsrådet indgår driftoverenskomst,  

 høres Rådet for forberedende voksenundervisning, jf. § 25,  

 stk. 6.
Undervisningsministeren fastsætter regler om  

 driftoverenskomster.
Driftoverenskomster regulerer forholdet mellem  

 amtsrådet og den enkelte driftoverenskomstpart.
Driftoverenskomsten  

 fastlægger bl.a. undervisningsudbud, holdetablering,  

 aktivitetsindberetninger, lærerkvalifikationer, lokaler, regnskab og  

 revision.
 Ud over muligheden for at udbyde forberedende  

 voksenundervisning som driftsoverenskomstpart, kan FVU indgå i  

 undervisningstilbud på daghøjskoler, jf. § 12 og  

 bemærkningerne hertil.
Til § 8 Den foreslåede bestemmelse sikrer, at der etableres  

 et lokalt skolesamarbejde mellem amtskommunale uddannelsesinstiutioner,  

 driftsoverenskomstparter og daghøjskoler.
Udbydere af FVU skal  

 samarbejde om undervisning og udbud m.v. inden for rammerne af det lokale  

 skolesamarbejde, jf. lov om arbejdsmarkedsuddannelsescentre, lov om  

 erhvervsskoler og avu-loven I henhold til den foreslåede bemyndigelse i  

 stk. 2 vil der efter forhandling med arbejdsministeren blive fastsat  

 nærmere regler om skolesamarbejdet, hvis det skulle vise sig  

 nødvendigt.
Til § 9 Den foreslåede bestemmelse afgrænser de typer  

 institutioner, der kan afholde prøver, til voksenuddannelsescentre og  

 de (enkelte) hf-kurser, der udbyder almen voksenuddannelse, men sikrer, at  

 disse institutioner gennemfører prøverne lokalt på de  

 uddannelsesinstitutioner m.v., hvor undervisningen har været afholdt.  

 Herudover kan prøverne gennemføres på de virksomheder,  

 m.v., hvor undervisningen har været gennemført.
 Undtagelse herfra gælder alene prøver, der  

 afholdes af uddannelsesinstitutioner under Kriminalforsorgen, jf.  

 § 13.
Til stk. 1 Bestemmelsen sikrer en ensartet og høj kvalitet af  

 prøverne og begrænser administration heraf.
Amtsrådet  

 bestemmer, hvilke voksenuddannelsescentre m.v. der afholder  

 prøver.
Til stk. 2 Bestemmelsen bidrager til fleksibiliteten i udbudet ved,  

 at voksenuddannelsescentre m.v. skal gennemføre prøverne  

 på den amtskommunale uddannelsesinstitution, ved den  

 driftoverenskomstpart, eller på den daghøjskole, hvor  

 undervisningen har været afholdt.
Voksenuddannelsescentre m.v. kan  

 endvidere gennemføre prøver på den  

 uddannelsesinstitution, virksomhed m.v., hvor undervisningen lokalt har  

 været gennemført.
Til § 10 Den foreslåede bestemmelse, der svarer til  

 specialundervisningsloven, forpligter amtsrådet til at koordinere udbud  

 m.v. inden for amtskommunens tilbud.
Planen for udbudet forudsættes  

 revideret løbende.
Rådet for forberedende voksenundervisning  

 høres om planen, jf. § 25, stk. 6.
 Undervisningstilbud vil skulle indberettes til  

 informationssystemet for voksenuddannelse i henhold til reglerne i  

 bekendtgørelse om informationssystemet for voksenuddannelser  

 (VIDAR).
Til § 11 Den foreslåede bestemmelse, der skal ses i  

 sammenhæng med § 20, stk. 2, fastlægger opgave- og  

 kompetencefordelingen mellem amtsrådet og den enkelte amtskommunale  

 uddannelsesinstitution eller driftsoverenskomstpart.
Til stk. 1 Bestemmelsen fastlægger amtsrådets  

 forpligtelse til at varetage den overordnede koordinering af FVU, bortset fra  

 undervisning, der indgår i tilbudet på daghøjskoler eller  

 udbydes af uddannelsesinstitutioner under Kriminalforsorgen.
Bestemmelsen tilsigter, at amtsrådet i forbindelse  

 med optagelsen skal sikre, at undervisningen oprettes, hvor behovet er  

 størst, og at der i videst muligt omfang tages hensyn til  

 ønsker om optagelse ved en bestemt uddannelsesinstitution m.v.
Herved  

 undgås, at en ansøger henvises til venteliste ved den enkelte  

 amtskommunale uddannelsesinstitution eller driftsoverenskomstpart, og det  

 sikres, at ansøgeren optages på det relevante trin så  

 hurtigt som muligt.
Til stk. 2 Bestemmelsen indeholder hjemmel til at fastsætte  

 regler om indholdet af amtsrådets koordinationsforpligtelse.
Regler vil  

 blive fastsat, hvis der viser sig behov herfor.
Til stk. 3 Bestemmelsen skal ses i sammenhæng med § 14 om  

 tilsyn og § 19 om klage.
Amtsrådet har dermed mulighed for en  

 vurdering af afgørelserne.
Til stk. 4 Bestemmelsen sikrer, at der for driftsoverenskomstparter,  

 som ikke i henhold til lovgivningen er organiseret med en pædagogisk  

 leder, f.eks. folkeoplysende foreninger, i driftsoverenskomsten tages  

 stilling til, hvem der skal varetage ledelsen af FVU.
Til § 12 Den foreslåede bestemmelse præciserer, at FVU  

 kan indgå i undervisningstilbudet på daghøjskoler, jf. den  

 ændrede formålsbestemmelse i forslaget til lov om ændring  

 af lov om daghøjskoler m.v.
Til § 13 Den foreslåede bestemmelse giver  

 uddannelsesinstitutioner under Kriminalnalforsorgen mulighed for at udbyde  

 FVU samt afholde prøver.
Dette er i overensstemmelse med de  

 tilsvarende muligheder for at udbyde avu.
Til § 14 Den foreslåede bestemmelse om tilsyn svarer for  

 så vidt angår amtskommunale uddannelsesinstitutioner samt  

 uddannelsesinstitutioner under Kriminalforsorgen til de tilsvarende  

 bestemmelse i henhold til avu-loven.
Amtsrådet fører det generelle tilsyn,  

 herunder retligt tilsyn, med FVU på amtskommunale  

 uddannelsesinstitutioner og driftsoverenskomstparter.
Herudover fører  

 amtsrådet pædagogisk tilsyn med FVU på  

 daghøjskoler.
 Amtsrådet fører dermed pædagogisk  

 tilsyn med al FVU i amtskommunen, uanset hvilken type udbyder der er tale om,  

 bortset fra uddannelsesinstitutioner under Kriminalforsorgen.
Til § 15 I bestemmelsen foreslås, at deltagelse i  

 undervisning og prøver, der er omfattet af amtskommunens tilbud, er  

 vederlagsfri, dvs. uden krav om deltagerbetaling for undervisning og  

 prøver.
 I lighed med avu-loven indeholder bestemmelsen hjemmel til  

 at fastsætte, at deltagerne i begrænset omfang selv anskaffer  

 undervisningsmidler.
 I stk. 2 foreslås det endvidere at give  

 undervisningsministeren hjemmel til at fastsætte regler om gebyr.  

 Regler vil blive fastsat, hvis det viser sig, at mange melder sig til FVU  

 uden at deltage.
Til § 16 Den foreslåede bestemmelse fastlægger  

 finansieringen af FVU, der er omfattet af amtskommunens tilbud om  

 undervisning og prøver.
 Til stk. 1.
Bestemmelsen fastslår, at amtsrådet afholder  

 udgifterne til FVU.
Der henvises til de almindelige bemærkninger om  

 økonomiske og administrative konsekvenser for det offentlige.
 Til stk. 2.
Bestemmelsen fastslår, at udgifterne i forbindelse  

 med prøver, jf. § 9, afholdes af amtsrådet.
Der  

 foreslås dog en bemyndigelse for undervisningsministeren til at  

 fastsætte regler om fordeling af betalingen af udgifterne mellem  

 amtsrådet og driftsoverenskomstparterne.
Der tænkes især  

 på, at driftsoverenskomstparterne vil skulle stille eksamensvagter til  

 rådighed, ligesom der kan være andre udgifter, der vil  

 påhvile driftsoverenskomstparterne, f. eks. forsendelsesudgifter for  

 opgavebesvarelser, rejseudgifter til censorer m.v.
Til stk. 3 Det er hensigten at refundere det enkelte amtsråds  

 udgifter med 100 pct. op til en takst pr. årsdeltager fastsat på  

 Finansloven.
I forbindelse med evaluering af ordningen i 2004 vil det blive  

 taget op, hvorledes refusionsordningen evt. kan udfases med henblik på  

 at overgå til bloktilskud.
Refusionsordningen indebærer, at ressourcerne  

 knyttes direkte til aktiviteten i den enkelte amtskommune. hvorved  

 amtsrådet har en tilskyndelse til at fremme etableringen af det  

 nødvendige udbud.
Ved at refundere amtsrådets udgifter op til en  

 takst pr. årsdeltager fastsat på Finansloven sikres det, at der  

 kan ydes tilstrækkelige ressourcer til, at amtskommunale  

 uddannelsesinstitutioner og driftsoverenskomstparter kan udbyde undervisning  

 af den forudsatte standard.
Samtidig indebærer refusionsordningen, at  

 pengene udelukkende anvendes til FVU.
 I forbindelse med bloktilskudsforhandlingerne under  

 refusionsordningen er det tanken at sikre et samlet beløb til  

 amtskommunerne til at dække koordineringsudgifter m.v., herunder  

 udgifter til etablering og drift af de regionale råd for forberedende  

 voksenundervisning, jf. § 25.
Til stk. 4 For at opnå budgetsikkerhed på et  

 område, der ikke er dækket af lovbundne tilskud, foreslås  

 en hjemmel for undervisningsministeren til at fastsætte en samlet ramme  

 for aktiviteten.
Bemyndigelsen forudsættes anvendt, hvis aktiviteten  

 overstiger det forudsatte niveau.
Der henvises til de almindelige  

 bemærkninger om økonomiske og administrative konsekvenser.
Til § 17 Den foreslåede bestemmelse forpligter  

 amtsrådet til at modtage deltagere, uanset om de hører hjemme i  

 amtskommunen.
Til § 18 Den foreslåede bestemmelse angiver en række  

 betingelser for udbydere af FVU, herunder daghøjskoler og  

 uddannelsesinstitutioner under Kriminalforsorgen.
Til stk. 1 Bestemmelsen om lederkvalifikationer svarer til  

 specialundervisningsloven.
Der henvises til stk. 5 og  

 bemærkningerne hertil.
Til stk. 2 Bestemmelsen præciserer, at lærerne skal have  

 nødvendige faglige og pædagogiske forudsætninger.
Der  

 henvises til stk. 5 og bemærkningerne hertil.
Til stk. 3 Bestemmelsen sikrer, at undervisningen gennemføres  

 i egnede lokaler, også for så vidt angår undervisning, der  

 gennemføres på virksomheder m.v.
Der henvises til stk. 5 og  

 bemærkningerne hertil.
Til stk. 4 Kravet om et velegnet voksenpædagogisk  

 skolemiljø gælder for selve uddannelsesinstitutionen og  

 driftsoverenskomstparten.
Der kan ikke kræves et voksenpædagogisk  

 skolemiljø ved virksomheder m.v.
Der henvises til stk. 5 og  

 bemærkningerne hertil.
Til stk. 5 I medfør af bestemmelsen vil der blive fastsat  

 regler om lederkvalifikationer.
Reglerne vil bl.a. sikre de fornødne  

 kvalifikationer til at træffe afgørelse om deltagerne.
 Regler om lærerkvalifikationer vil blive fastsat i  

 medfør af lov om Danmarks Evalueringsinstitut, jf. § 28.
For lærere vil der blive stillet en række  

 fælles grundlæggende og formelle krav til kvalifikationer, som  

 omfatter pædagogik, vejledning samt fagdidaktik.
Der vil både  

 generelt og fagspecifikt blive stillet krav om kendskab til aktiviteter,  

 metoder og principper for undervisning, samt kendskab til pædagogiske  

 forhold, der har relevant for undervisning af målgruppen.
Efteruddannelsen af lærere i læsning, stavning  

 og skriftlig fremstilling skal give kvalifikationer svarende til en fuld  

 læselæreruddannelse.
Det er hensigten, at efteruddannelsen af  

 lærere i talforståelse, regning og basale matematiske begreber  

 skal modsvare læselæreruddannelsen.
Et forsøgs- og  

 udviklingsarbejde vil kunne indkredse de nærmere krav til indholdet i  

 efteruddannelsen.
 Uddannelses- og erhvervsvejledning vil indgå som et  

 tilbud under efteruddannelsen i form af et vejledningsmodul, svarende til  

 det, der er i den eksisterende læselæreruddannelse.
 I medfør af bestemmelsen vil der blive fastsat  

 regler om lokaler, som sikrer, at undervisningen kan tilrettelægges som  

 både holdundervisning og undervisning i åbne  

 undervisningsmiljøer, og skal give mulighed for, at holdene kan deles  

 i mindre grupper.
 Bestemmelsen giver endvidere undervisningsministeren  

 adgang til at fastsætte regler om kvalitetskontrol.
Til stk. 6 I medfør af bestemmelsen vil der i fornødent  

 omfang blive fastsat regler om disciplinære foranstaltninger, herunder  

 advarsler samt midlertidige og varige bortvisninger.
Til § 19 Den foreslåede bestemmelse vedrører klager  

 over afgørelser i henhold til loven samt over prøver.
Til stk. 1 Bestemmelsen fastslår, at alle afgørelser,  

 der i henhold til loven, er truffet af en amtskommunal  

 uddannelsesinstitution, en driftsoverenskomstpart eller en  

 daghøjskole, kan indbringes for amtsrådet.
Det gælder f.eks. afgørelser om indplacering  

 på trin og hold samt oprykning til højere trin.
Bestemmelsen  

 sikrer, at driftoverenskomstparter giver klagevejledning, selv om de ikke er  

 omfattet af forvaltningsloven.
Formålet hermed er at styrke deltagernes  

 retsstilling.
Til stk. 2 Bestemmelsen er i overensstemmelse med klagebestemmelsen i  

 avu-loven.
Såvel bedømmelsen som afgørelser i relation  

 til prøverne kan indbringes for amtsrådet.
Til stk. 3 Bestemmelsen betyder, at muligheden for at indbringe  

 amtsrådets afgørelser for undervisningsministeren  

 begrænses til klager over retlige spørgsmål.
 Begrænsning af klager til retlige  

 spørgsmål svarer til de regler, der er fastsat i medfør  

 af specialundervisningsloven.
Til stk. 4 Afgørelser, der er truffet af  

 uddannelsesinstitutioner under Kriminalforsorgen indbringes ikke til  

 amtsrådet, men for Undervisningsministeriet, og der foreslås ikke  

 mulighed for at begrænse muligheden for at klage til retlige  

 spørgsmål.
Til stk. 5 I medfør af bestemmelsen vil der blive fastsat  

 regler om klagefrister samt om muligheden for omgørelse af  

 beslutninger efter klage.
Der foreslås en mulighed for ministeren til  

 at afskære klager, dog ikke for så vidt angår en deltagers  

 klage over retlige spørgsmål.
 Bemyndigelsen vil ikke blive anvendt ved klager over  

 afgørelser, der er truffet af udbydere, der ikke er en del af den  

 offentlige forvaltning.
Til § 20 Til stk. 1 Bestemmelsen præciserer, at der for  

 kommunalbestyrelsen i Frederiksberg Kommune og borgerrepræsentationen i  

 Københavns Kommune gælder samme bestemmelser som for  

 amtsrådet i en amtskommune.
Til stk. 2 Den foreslåede bestemmelse svarer til § 25 i  

 lov om kursus til højere forberedelseseksamen og om studieforberedende  

 enkeltfagsundervisning for voksne m.v.
 Bestemmelsen skal ses i sammenhæng med bestemmelsen  

 i § 11, hvorefter lederen af den amtskommunale uddannelsesinstitution  

 eller driftsoverenskomstpart træffer afgørelser om den enkelte  

 deltager.
Til § 21 Den foreslåede bestemmelse har paralleller i bl.a.  

 avu-loven og specialundervisningsloven.
Til § 22 Til stk. 1 Den foreslåede bestemmelse præciserer  

 amtsrådets forpligtelse i forbindelse med efter- og videreuddannelse.  

 Bestemmelsen skal ses i sammenhæng med § 23 om statstilskud til  

 efter- og videreuddannelse.
Til stk. 2 Bestemmelsen svarer til den bestemmelse i  

 specialundervisningsloven, hvorefter amtsrådet ansætter og  

 afskediger lærere og ledere ved amtskommunale  

 specialundervisningsinstitutioner.
Til § 23 Den foreslåede bestemmelse har paralleller i bl.a.  

 avu-loven og specialundervisningsloven.
 Bestemmelsen indebærer bl.a., at  

 Undervisningsministeriet kan yde tilskud til amtsrådet til at  

 ansætte særlige FVU-konsulenter til f. eks. at understøtte  

 netværksdannelse.
Til § 24 Den foreslåede bestemmelse sikrer, at de fornødne oplysninger  

 kan tilvejebringes.
Til stk. 1 Bestemmelsen er en forudsætning for, at  

 undervisningsministeren kan følge udviklingen på  

 området.
 Bestemmelsen giver endvidere ministeren adgang til at  

 fastsætter regler om oplysningernes form, herunder at de skal indsendes  

 i et bestemt elektronisk format.
Til § 25 Den foreslåede bestemmelse etablerer et råd  

 for forberedende voksenundervisning på amtskommunalt plan.
Rådet  

 får til opgave at opstille mål for amtsrådets indsats samt  

 at udarbejde prognoser for det fremtidige behov.
 Rådet evaluerer indsatsen og rådgiver  

 amtsrådet om udbudet og om information herom.
Amtsrådet er forpligtet til at indhente en udtalelse  

 fra rådet forud for indgåelse af driftoverenskomst samt om planen  

 for udbud af undervisning.
Rådet får hermed indflydelse ikke blot  

 på den overordnede formulering af målsætningerne, men  

 også på amtsrådets konkrete tilrettelæggelse af  

 udbudet.
 Samlet set får rådet en central placering i  

 uddannelsesindsatsen inden for FVU.
 Rådets sammensætning afspejler ønsket  

 om at give arbejdsmarkedets parter en aktiv rolle i arbejdet med  

 tilrettelæggelse og udvikling af FVU på det amtskommunale  

 plan.
Da deltagerne i FVU kun deltager i en kortere periode, vil  

 de næppe have mulighed for at medvirke i rådet.
De  

 rådsmedlemmer, der udpeges efter indstilling af Landsorganisationen i  

 Danmark, og som repræsenterer de kortuddannede, forudsættes  

 derfor at repræsentere deltagernes interesser.
Rådets årlige rapport sendes til Rådet  

 for almen voksenundervisning på grundlæggende niveau, der  

 oprettes i henhold til lovforslaget om rådgivning på  

 voksenuddannelsesområdet.
Ved dette lovforslag oprettes tillige et  

 voksenuddannelsesråd, som rådgiver om den samlede voksen- og  

 efteruddannelse.
Til § 26 Til stk. 1 Den foreslåede ikrafttrædelsesdato den 1.  

 januar 2001 er i overensstemmelse med aftalen om finansloven for 2000,  

 herunder om reform af voksen- og efteruddannelser.
 Det er dog ikke muligt at iværksætte  

 undervisning i talforståelse, regning og basale matematiske  

 færdigheder før den 1. august 2001.
Til stk. 2 Med bestemmelsen gives der mulighed for, at private  

 institutioner, som ved lovens ikrafttræden har indgået  

 driftsoverenskomst med et amtsråd om læsekurser eller  

 ordblindeundervisning, kan indgå som driftsoverenskomstpart på  

 lige fod med øvrige driftsoverenskomstparter.
Det er en  

 forudsætning, at de iøvrigt opfylder lovens betingelser, f.eks.  

 § 18.
Til stk. 3 Lovforslaget er udtryk for en nyskabelse inden for  

 voksenuddannelserne, og det kan således blive nødvendigt med  

 senere justeringer.
Det er derfor fundet hensigtsmæssigt at  

 foreslå loven revideret inden for en fireårig periode.  

 Undervisningsministeren vil løbende følge ordningen.
Til § 27 Den foreslåede bestemmelse ophæver  

 specialundervisningslovens bestemmelser om læsekurser for voksne med  

 virkning fra den 1. januar 2001, hvor FVU i læsning, stavning og  

 skriftlig fremstilling iværksættes.
Bestemmelsen åbner  

 mulighed for at fastsætte overgangsbestemmelser for læsekurser,  

 som er begyndt før den 1. januar 2001.
Til § 28 Lov om forberedende voksenundervisning foreslås  

 omfattet af lov om Danmarks Evalueringsinstitut.
Bilag Lovforslaget sammenholdt med gældende lov Gældende formulering Lovforslaget § 27. I lov om specialundervisning for voksne og  

 læsekurser for voksne, jf. lovbekendtgørelse nr. 866 af 7.  

 november 1995, som ændret ved § 38 i lov nr. 980 af 17. december  

 1997, foretages følgende ændringer:
Lov om specialundervisning for voksne og  

 læsekurser for voksne 1. I lovens titel udgår: »og læsekurser for  

 voksne«.
Kurser for voksne med utilstrækkelige læse-,  

 stave- og skrivefærdigheder 2. § 1 a og overskriften hertil ophæves.
§ 1 a.
Ethvert amtsråd skal sørge for, at voksne,  

 der er tilmeldt folkeregister inden for amtskommunen, eller som  

 længerevarende opholder sig i amtskommunen, og som føler sig  

 hæmmet af utilstrækkelige læse-, stave- og  

 skrivefærdigheder, efter undervisningspligtens ophør kan modtage  

 en særligt tilrettelagt læse-, stave- og skriveundervisning, der  

 sigter mod at fremme deltagernes muligheder for aktivt at tage del i alle  

 sider af samfundslivet.
 Stk. 2. Undervisningsministeren fastsætter nærmere  

 regler om undervisningens mål og indhold.
 Stk. 3. Undervisningsministeren kan fastsætte  

 nærmere regler om, hvornår undervisning er  

 formålsløs eller ufornøden.
 Stk. 4. Amtsrådet træffer beslutning om oprettelse  

 af læse-, stave- og skriveundervisning efter stk. 1.
Stk. 5. Et amtsråd kan efter overenskomst med staten,  

 kommuner, private skoler, institutioner eller initiativtagere og lign., eller  

 andre amtsråd henvise personer til undervisning efter stk. 1 i  

 statslige, kommunale, private eller andre amtskommunale skoler eller  

 institutioner og lign.
Undervisningsministeren kan fastsætte  

 nærmere regler herom.
 Stk. 6. Amtsrådet sørger for, at der udarbejdes  

 en plan over amtskommunens udbud af læse-, stave- og skriveundervisning  

 efter stk. 1 på såvel egne skoler og institutioner som  

 på andre skoler, institutioner m.v., jf. stk. 5.  

 Undervisningsministeren kan fastsætte nærmere regler herom.
 Stk. 7. Amtsrådet sørger for, at der informeres  

 offentligt om amtskommunens udbud af læse-, stave- og  

 skriveundervisning med angivelse af omfang, form og indhold samt kursussted.  

 Undervisningsministeren kan fastsætte nærmere regler herom.
Stk. 8. Amtsrådet sørger for, at der i  

 amtskommunen tilbydes vejledning og rådgivning om læse-, stave-  

 og skriveundervisningen.
Undervisningsministeren kan fastsætte  

 nærmere regler herom.
 § 3. .....
 3. I § 3, stk. 2, udgår: »og § 1  

 a«.
Stk. 2. Komunale og statslige lokaler samt lokaler  

 tilhørende private undervisningsinstitutioner, hvis udgifter afholdes  

 af det offentlige, skal stilles til rådighed for amtsrådet til  

 brug ved undervisning efter § 1 og § 1 a, hvis amtsrådet ikke  

 råder over egnede lokaler til virksomheden, og hvis benyttelsen er  

 forenelig med lokalernes øvrige brug.
Lokalerne skal stilles  

 vederlagsfrit til rådighed med bestående udstyr.
Amtsrådet  

 afholder udgifterne til elektricitet, varme og rengøring samt  

 fornøden skolebetjentbistand.
 § 4. .....
 4. I § 4, stk. 6, 1. pkt., udgår: »eller  

 § 1 a«.
 Stk. 6. En deltager, der tilmelder sig undervisning i henhold  

 til § 1 eller § 1 a hos en privat overenskomsttager, har som en  

 forudsætning for at modtage undervisning pligt til at oplyse sit navn,  

 adresse og personnummer til den undervisningsinstitution, skole m.v., hvor  

 den pågældende tilmelder sig.
 § 5. Amtsrådet sørger for eller afholder  

 udgifterne til fornøden befordring mellem hjem eller fast  

 aflastningshjem og undervisningsintitution eller skole for personer, der  

 deltager i undervisningen efter § 1 eller § 1 a.  

 Undervisningsministeren fastsætter regler herom.
 5. I § 5, stk. 1, 1. pkt. udgår: »eller  

 § 1 a«.
 § 6. ....
 6. § 6, stk. 2, ophæves.
Stk. 2. Lærere ved undervisning efter § 1 a skal  

 have de fornødne kvalifikationer til at kunne påtage sig  

 læse-, stave- og skriveundervisning for voksne.
Undervisningsministeren  

 fastsætter nærmere regler herom.
 Stk. 3. Amtsrådet ansætter og afskediger ledere og  

 lærere ved den af amtsrådet etablerede undervisning for voksne i  

 henhold til § 1 og § 1 a.
 7. I § 6, stk. 3, udgår: »og § 1  

 a«.
 Stk. 4. Amtsrådet udarbejder regler om løn- og  

 andre ansættelsesvilkår for ledere og lærere ved den af  

 private initiativtagere efter overenskomst i henhold til § 1,  

 stk. 3, og § 1 a, stk. 5, etablerede undervisning. § 67 i  

 lov om kommunernes styrelse finder tilsvarende anvendelse.
 8. I § 6, stk. 4, udgår: »og § 1 a,  

 stk. 5«.
 § 6 i. .....
 9. I § 6 i, stk. 2, udgår: », og § 1 a,  

 stk. 5«.
 Stk. 2. Amtsrådets forpligtelse efter stk. 1  

 omfatter også ledere og lærere ved undervisning etableret efter  

 overenskomst i henhold til § 1, stk. 3, og § 1 a,  

 stk. 5.
§ 7 b.
Undervisningsministeren kan indhente oplysninger fra  

 amtsråd, institutioner med specialundervisning for voksne eller  

 læse-, stave- og skriveundervisning for voksne og overenskomsttagere  

 efter § 1, stk. 3, eller § 1 a, stk. 5, om alle forhold  

 vedrørende specialundervisning for voksne og læse-, stave- og  

 skriveundervisning for voksne i henhold til denne lov.  

 Undervisningsministeren kan fastsætte nærmere regler herom.
 10. I § 7 b udgår: »eller læse-, stave- og  

 skriveundervisning for voksne« og »eller § 1 a, stk. 5, «.
1)  Amterne og Kommunernes Forskningsinstitut har i januar 2000  

 offentliggjort de danske resultater fra SIALS (Second International Adult  

 Literacy Survey i OECD-regi), hvor de på baggrund af interview og test  

 har undersøgt 3000 danskeres (16 - 66 år) læse- og  

 regnefærdigheder.
SIALS undersøgelsen viser bl.a., at Danmark i  

 forhold til 12 andre lande placerer sig relativt flot på  

 dokumentforståelse  (køreplaner, manualer, rejsebrochurer m.v.)  

 samt regning, men ligger mere som gennemsnittet, når det gælder  

 læsning af prosa.
