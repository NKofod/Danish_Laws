På en af den schweiziske regering sammenkaldt diplomatisk konference i  

 Geneve, til hvilken Danmark havde sendt befuldmægtigede repræsentanter,  

 vedtoges og undertegnedes den 12.august 1949 fire internationale konventioner  

 henholdsvis til forbedring af såredes og syges vilkår i de væbnede styrker i  

 felten, til forbedring af såredes, syges og skibbrudnes vilkår i de væbnede  

 styrker på søen, om behandling af krigsfanger og om beskyttelse af civile  

 personer i krigstid.
Ved konferencens slutning undertegnedes derhos af de  

 deltagende staters delegerede en særlig slutningsakt med tilhørende, på  

 konferencen vedtagne 11 resolutioner.
 Efter at rigsdagen ved beslutning af 12.juni 1951 havde givet sit samtykke  

 til Danmarks ratifikation af de fire konventioner af 12.august 1949, blev  

 disse ratificeret ved kongelig resolution af 14.juni 1951. Det den  

 sidstnævnte dag udfærdigede danske ratifikationsinstrument til konventionerne  

 er den 27.juni 1951 blevet deponeret hos den schweiziske regering i Bern.  

 Slutningsakten med tilhørende resolutioner samt de fire konventioner har  

 følgende ordlyd:
Slutningsakt vedrørende en diplomatiske konference i Geneve 1949 SLUTNINGSAKT VEDRØRENDE DEN DIPLOMATISKE KONFERENCE sammenkaldt med henblik på revision af Genevekonventionen af 27.juli 1929  

 om forbedring af såredes og syges vilkår ved hære i krig, af den  

 X.Haagkonvention af 18.oktober 1907 om anvendelse på søkrigen af  

 grundsætningerne i Genevekonventionen af 6.juli 1906, af den i Geneve den  

 27.juli 1929 afsluttede konvention om behandling af krigsfanger og med  

 henblik på udarbejdelse af en konvention om beskyttelse af civile personer i  

 krigstid.
Konferencen, der er sammenkaldt af det schweiziske forbundsråd med henblik  

 på revision af Genevekonventionen af 27.juli 1929 om forbedring af såredes og syges  

 vilkår ved hære i krig, den X.
Haagkonvention af 18.oktober 1907 om anvendelse på søkrigen af  

 grundsætningerne i Genevekonventionen af 6.juli 1906 og Genevekonventionen af 27.juli 1929 om behandling af krigsfanger samt med henblik på udarbejdelse af en konvention om beskyttelse af civile personer i  

 krigstid, har fra den 21.april til den 12.august 1949 i Geneve anstillet  

 overvejelser på grundlag af de fire konventionsudkast, der blev undersøgt og  

 godkendt af den XVII.internationale Røde Kors konference i Stockholm.
 Konferencen vedtog teksterne til nedennævnte konventioner:
I.
Genevekonvention til forbedring af såredes og syges vilkår i de væbnede  

 styrker i felten.
II.
Genevekonvention til forbedring af såredes, syges og skibbrudnes  

 vilkår i de væbnede styrker på søen.
III.
Genevekonvention om behandling af krigsfanger.
IV.
Genevekonvention om beskyttelse af civile personer i krigstid.
Disse konventioner, hvis tekst er blevet vedtaget på engelsk og fransk, er  

 vedføjet nærværende akt.
Den officielle oversættelse af disse konventioner  

 til russisk og spansk vil blive foretaget af Det Schweiziske Forbundsråd.
 Konferencen vedtog endvidere 11 resolutioner, der ligeledes er vedføjet  

 nærværende akt.
 Til bekræftelse heraf har de undertegnede, behørigt bemyndigede af deres  

 respektive regeringer, underskrevet nærværende slutningsakt.
Udfærdiget i Geneve den 12. august 1949 på engelsk og fransk.
Originalen  

 og de dokumenter, der ledsager den, skal deponeres i Det Schweiziske  

 Forbundsråds arkiver.
Delegationen fra Den Bielorussiske Socialistiske Sovjetrepublik  

 konstaterer med beklagelse, at den resolution, der er fremsat af delegationen  

 fra Unionen af Socialistiske Sovjetrepublikker, og som fordømmer brugen af  

 masseudryddelsesmidler er blevet forkastet af konferencen.
Vedtagelsen af  

 denne resolution, som var i alle frihedselskende nationers interesse, ville i  

 væsentligt omfang have forøget nærværende konferences indflydelse og  

 betydning og ville have bidraget til den mest virkningsfulde beskyttelse af  

 krigens ofre mod de mest forfærdelige følger af krig.
Delegationen fra Den Socialistiske Sovjetrepublik Ukraine konstaterer med  

 beklagelse, at den resolution, der er fremsat af delegationen fra Unionen af  

 Socialistiske Sovjetrepublikker, og som fordømmer brugen af  

 masseudryddelsesmidler, er blevet forkastet af konferencen.
Vedtagelsen af  

 denne resolution, som var i alle frihedselskende nationers interesse, ville i  

 væsentligt omfang have forøget nærværende konferences indflydelse og  

 betydning og ville have bidraget til den mest virkningsfulde beskyttelse af  

 krigens ofre mod de mest forfærdelige følger af krig.
 Ved underskrivelsen af den diplomatiske konferences slutningsakt tager  

 delegationen fra Unionen af Socialistiske Sovjetrepublikker følgende  

 forbehold:
1. Den sovjetiske delegation konstaterer med  

 beklagelse, at den resolution, der er fremsat af den, og som fordømmer brugen  

 af masseudryddelsesmidler, er blevet forkastet af konferencen.
Vedtagelsen af  

 denne resolution, som var i alle frihedselskende nationers interesse, ville i  

 væsentligt omfang have forøget nærværende konferences indflydelse og  

 betydning og ville have bidraget til den mest virkningsfulde beskyttelse af  

 krigens ofre mod de mest forfærdelige følger af krig.
 2. Hvad angår konferencens vedtagelse af en  

 resolution, som anbefaler at undersøge spørgsmålet om skabelsen af et  

 internationalt organ at sætte i stedet for beskyttelsesmagten, erklærer den  

 sovjetiske delegation, at den ikke indser nødvendigheden af at undersøge  

 dette spørgsmål og endnu mindre af at skabe et sådant organ, da problemet om  

 beskyttelsesmagterne er blevet tilfredsstillende løst ved de konventioner,  

 der er udarbejdet under nærværende konference.
Resolutioner vedtaget på den diplomatiske konference i Geneve 1949 1. RESOLUTION Konferencen henstiller, at De Høje Kontraherende Parter i tilfælde af en  

 strid, der angår fortolkning eller anvendelse af nærværende konventioner, og  

 som ikke kan bilægges på anden måde, indbyrdes bestræber sig for at opnå  

 enighed om henvisning af en sådan strid til Den Internationale Domstol.
2. RESOLUTION (* 1) Da der i tilfælde af en fremtidig international konflikt kan opstå  

 forhold, under hvilke der ikke findes en beskyttelsesmagt, med hvis bistand  

 og under hvis kontrol konventionerne til beskyttelse af krigens ofre kan  

 anvendes; da artikel 10 i Genevekonventionen af 12. august 1949 om forbedring  

 af såredes og syges vilkår i de væbnede styrker i felten, artikel 10 i  

 Genevekonventionen af 12. august 1949 om forbedring af såredes, syges og  

 skibbrudnes vilkår i de væbnede styrker på søen, artikel 10 i  

 Genevekonventionen af 12. august 1949 om behandling af krigsfanger og artikel  

 11 i Genevekonventionen af 12. august 1949 om beskyttelse af civile personer  

 i krigstid, hjemler, at De Høje Kontraherende Parter til enhver tid kan  

 træffe aftale om overdragelse af de opgaver, der i kraft af fornævnte  

 konventioner påhviler beskyttelsesmagterne, til et organ, der frembyder de  

 fornødne garantier for uvildighed og handlekraft, henstiller konferencen, at der snarest muligt indledes overvejelser  

 angående det tilrådelige i oprettelsen af et internationalt organ med den  

 opgave i mangel af en beskyttelsesmagt at løse de opgaver, der normalt  

 udføres af beskyttelsesmagter med hensyn til anvendelsen af konventionerne  

 til beskyttelse af krigens ofre.
3. RESOLUTION Da det er vanskeligt at afslutte overenskomster under fjendtligheder; da artikel 28 i Genevekonventionen af 12. august 1949 om forbedring af  

 såredes og syges vilkår i de væbnede styrker i felten pålægger de stridende  

 parter under fjendtligheder at træffe aftale om frigivelse af tilbageholdt  

 personel, hvor dette er muligt samt at fastsætte fremgangsmåden for sådan  

 frigivelse; da samme konventions artikel 31 hjemler, at de stridende parter fra  

 fjendtlighedernes udbrud at regne ved særlig overenskomst kan bestemme,  

 hvilken procentdel af personellet, der skal tilbageholdes i forhold til  

 antallet af fanger og til nævnte personels fordeling i lejrene, anmoder konferencen Den Internationale Røde Kors Komite om at udarbejde et  

 udkast til en overenskomst om de to spørgsmål, der omhandles i de to nævnte  

 artikler og forelægge dette for De Høje Kontraherende Parter til godkendelse.
4. RESOLUTION Da artikel 33 i Genevekonventionen af 27. juli 1929 om forbedring af  

 såredes og syges vilkår ved de væbnede styrker i felten angående  

 sanitetspersonellets identitetspapirer kun delvis er blevet iagttaget under  

 den sidste krig, hvilket har skabt alvorlige vanskeligheder for mange  

 medlemmer af sådant personel, henstiller konferencen, at stater og nationale Røde Kors-foreninger i  

 fredstid træffer alle fornødne skridt med henblik på behørig udlevering til  

 sanitetspersonellet af de i artikel 40 i den nye konvention foreskrevne  

 emblemer og identitetskort.
5. RESOLUTION Da Røde Kors-mærket hyppigt er blevet misbrugt, henstiller konferencen, at staterne træffer strenge foranstaltninger med  

 henblik på at sikre, at det nævnte mærke såvel som andre emblemer, der er  

 omtalt i artikel 38 i Genevekonventionen af 12. august 1949 om forbedring af  

 såredes og syges vilkår i de væbnede styrker i felten, kun anvendes indenfor  

 de ved Genevekonventionen fastsatte grænser i det øjemed at værne om  

 emblemernes autoritet og beskytte deres høje betydning.
6. RESOLUTION (* 2) Da nærværende konference ikke har været i stand til at optage spørgsmålet  

 om det tekniske studium af forbindelsesmuligheder mellem hospitalsskibe på  

 den ene side og krigsskibe og militære luftfartøjer på den anden side,  

 eftersom et sådant studium faldt udenfor konferencens kompetence; da dette spørgsmål er af største vigtighed for hospitalsskibes sikkerhed  

 og effektivitet, henstiller konferencen, at De Høje Kontraherende Parter i nær fremtid  

 instruerer et ekspertudvalg om at undersøge tekniske forbedringer af moderne  

 forbindelsesmidler mellem hospitalsskibe på den ene side og krigsskibe og  

 militære luftfartøjer på den anden side samt udfærdigelse af en international  

 kode, der fastslår nøjagtige bestemmelser om anvendelse af sådanne  

 forbindelsesmidler, således at hospitalsskibe erholder den højeste form for  

 beskyttelse og effektivitet.
7. RESOLUTION (* 3) Konferencen, der ønsker at sikre hospitalsskibe den størst mulige  

 beskyttelse, udtaler håbet om, at samtlige de af De Høje Kontraherende  

 Parter, der er underskrivere af Genevekonventionen af 12. august 1949 om  

 forbedring af såredes, syges og skibbrudnes vilkår i de væbnede styrker på  

 søen, vil drage omsorg for, at sådanne skibe i alle tilfælde, hvor det er  

 praktisk muligt, hyppigt og regelmæssigt sender radiomeddelelser med nærmere  

 angivelse af deres position, rute og fart.
8. RESOLUTION Konferencen ønsker overfor alle nationer at forsikre:
 at det, da dens arbejde udelukkende er inspireret af humanitære mål, er  

 dens inderlige håb, at regeringerne i fremtiden aldrig må se sig nødsaget til  

 at bringe Genevekonventionerne til beskyttelse af krigens ofre til  

 anvendelse; at det er dens højeste ønske, at magterne, såvel store som små,  

 stedse må nå frem til en venskabelig bilæggelse af deres uoverensstemmelser  

 ved samarbejde og forståelse mellem folkene, således at freden bestandig må  

 herske på jorden.
9. RESOLUTION (* 4) Da det i artikel 71 i Genevekonventionen om behandling af krigsfanger  

 bestemmes, at krigsfanger, der gennem lang tid ikke har hørt fra deres  

 pårørende eller ikke har mulighed for ad de normale veje at afsende eller  

 modtage meddelelser fra disse, samt fanger, der befinder sig i betydelig  

 afstand fra deres hjem, skal have tilladelse til at afsende telegrammer,  

 således at taksterne modregnes i krigsfangernes konti hos  

 tilbageholdelsesmagten eller betales i den til deres rådighed stående valuta,  

 samt at krigsfanger ligeledes skal kunne benytte sig af disse lempelser i  

 hastende tilfælde; og da det med henblik på nedsættelse af de ofte særdeles høje takster for  

 sådanne telegrammer synes påkrævet at indføre en fremgangsmåde til inddeling  

 af meddelelser, ved hjælp af hvilke man kan udfærdige og nummerere en række  

 korte formularmeddelelser vedrørende personligt helbred, hjemmeværende  

 slægtninges helbred, skolegang, økonomiske forhold og så videre til brug for  

 krigsfanger under fornævnte omstændigheder, anmoder konferencen Den Internationale Røde Kors Komite om at udarbejde en  

 række formularmeddelelser, der svarer til disse krav, samt forelægge dem for  

 De Høje Kontraherende Parter til godkendelse.
10. RESOLUTION Konferencen er af den opfattelse, at de betingelser, hvorunder en  

 stridende part kan opnå anerkendelse som krigsførende af magter, der ikke  

 deltager i konflikten, beror på folkerettens almindelige regler desangående  

 og på ingen måde ændres ved Genevekonventionerne.
11. RESOLUTION Da Genevekonventionerne pålægger Den Internationale Røde Kors Komite til  

 enhver tid og under alle forhold at være rede til at udføre de humanitære  

 hverv, der er betroet den ved nærværende konvention, anerkender konferencen nødvendigheden af at tilvejebringe regelmæssig  

 finansiel støtte til Den Internationale Røde Kors Komite.
 Genevekonvention af 12. august 1949 til forbedring af såredes og syges  

 vilkår i de væbnede styrker i felten.
 De undertegnede, befuldmægtigede for de regeringer, der har været  

 repræsenteret ved den diplomatiske konference, som blev afholdt i Geneve fra  

 21. april til 12. august 1949 med det formål at revidere Genevekonventionen  

 af 27. juli 1929 om forbedring af såredes og syges vilkår ved hære i krig, er  

 blevet enige om følgende:
 Almindelige bestemmelser.
ARTIKEL 1 De Høje Kontraherende Parter forpligter sig til under alle forhold selv at  

 overholde og at drage omsorg for overholdelsen af nærværende konvention.
ARTIKEL 2 Udover de bestemmelser, der gælder i fredstid, finder nærværende  

 konvention anvendelse i alle tilfælde, hvor en krig er erklæret, eller hvor  

 der iøvrigt er opstået en væbnet konflikt mellem to eller flere af De Høje  

 Kontraherende Parter, selv om en af disse ikke anerkender, at der består  

 krigstilstand.
 Konventionen finder ligeledes anvendelse i alle tilfælde af hel eller  

 delvis besættelse af en af De Høje Kontraherende Parters territorium, selv om  

 en sådan besættelse ikke møder væbnet modstand.
 Selv om en af de stridende magter ikke har tiltrådt nærværende konvention,  

 er de magter, der har tiltrådt den, bundet af den i deres indbyrdes forhold.  

 De er endvidere bundet af konventionen i forhold til den pågældende magt,  

 hvis denne anerkender konventionen og anvender dens bestemmelser.
ARTIKEL 3 Hvor der på en af De Høje Kontraherende Parters territorium opstår en  

 væbnet konflikt, der ikke er af international karakter, er enhver af de  

 stridende parter forpligtet til som mindstemål at bringe følgende  

 bestemmelser til anvendelse:
 I dette øjemed er og forbliver følgende handlinger til enhver tid og på  

 ethvert sted forbudt i forhold til ovennævnte personer:
 Uvildige humanitære organer såsom Den Internationale Røde Kors Komite er  

 berettiget til at tilbyde de stridende parter deres bistand.
 Herudover bør de stridende parter tage initiativet til oprettelsen af  

 særlige overenskomster indeholdende samtlige eller en del af nærværende  

 konventions øvrige bestemmelser.
 Anvendelsen af foranstående bestemmelser berører ikke de stridende parters  

 retlige status.
ARTIKEL 4 Neutrale magter skal på samme måde anvende nærværende konventions  

 bestemmelser på sårede og syge og på medlemmer af det sanitære og gejstlige  

 personel tilhørende de stridende parters væbnede styrker, som modtages eller  

 interneres på den neutrale stats territorium, såvel som på opsamlede døde.
ARTIKEL 5 På de personer, der beskyttes af nærværende konvention, og som er faldet i  

 fjendens hænder, finder konventionen anvendelse i tidsrummet indtil deres  

 endelige hjemsendelse.
ARTIKEL 6 Foruden de overenskomster, der er udtrykkeligt hjemlede i artiklerne 10,  

 15, 23, 28, 31, 36, 37 og 52, kan De Høje Kontraherende Parter afslutte andre  

 særlige overenskomster vedrørende ethvert spørgsmål, om hvilket de finder det  

 hensigtsmæssigt at træffe særlig aftale.
Ingen særlig overenskomst må  

 forringe de ved nærværende konvention fastsatte forhold for sårede og syge  

 eller for medlemmer af det sanitære eller gejstlige personel eller indskrænke  

 de rettigheder, som konventionen tillægger disse.
 Sårede og syge såvel som medlemmer af det sanitære og gejstlige personel  

 skal i hele det tidsrum, i hvilket de omfattes af konventionen, nyde fordel  

 af sådanne overenskomster, medmindre de nævnte eller senere overenskomster  

 udtrykkeligt bestemmer det modsatte, eller gunstigere foranstaltninger  

 iværksættes til fordel for dem af en af de stridende parter.
ARTIKEL 7 Sårede og syge såvel som medlemmer af det sanitære og gejstlige personel  

 kan i intet tilfælde helt eller delvist give afkald på de rettigheder, der  

 sikres dem ved nærværende konvention eller eventuelt ved de i foregående  

 artikel omhandlede særlige overenskomster.
ARTIKEL 8 Nærværende konvention skal bringes til anvendelse i samarbejde med og  

 under kontrol af de beskyttelsesmagter, hvis pligt det er at varetage de  

 stridende parters interesser.
Med dette formål for øje er  

 beskyttelsesmagterne berettiget til, udover deres diplomatiske eller  

 konsulære korps, at udnævne delegerede blandt deres egne eller andre neutrale  

 landes statsborgere.
De nævnte delegerede skal godkendes af den magt, hos  

 hvilken de skal udøve deres virksomhed.
 De stridende parter skal i størst muligt omfang lette  

 beskyttelsesmagternes repræsentanter eller delegerede udførelsen af hvervet.
Beskyttelsesmagternes repræsentanter eller delegerede må i intet tilfælde  

 overskride de grænser, der ved nærværende konvention er fastsat for deres  

 virksomhed.
De skal i særdeleshed tage hensyn til de bydende nødvendige krav  

 på sikkerhed fra den stats side, i hvilken de udøver deres virksomhed.
Deres  

 virksomhed må kun indskrænkes, når dette nødvendiggøres af bydende militære  

 krav, og da kun undtagelsesvist og som en midlertidig foranstaltning.
ARTIKEL 9 Nærværende konventions bestemmelser er ikke til hinder for den humanitære  

 virksomhed, som Den Internationale Røde Kors Komite eller en hvilken som  

 helst anden uvildig humanitær organisation med de pågældende stridende  

 parters samtykke måtte påtage sig til beskyttelse af og bistand for sårede og  

 syge samt medlemmer af det sanitære og gejstlige personel.
ARTIKEL 10 De Høje Kontraherende Parter kan når som helst aftale at betro de pligter,  

 der ifølge nærværende konvention påhviler beskyttelsesmagterne, til en  

 organisation, der frembyder de nødvendige garantier for uvildighed og  

 handlekraft.
 Når sårede og syge eller medlemmer af det sanitære og gejstlige personel,  

 uanset af hvilken grund, ikke nyder fordel af eller ophører at nyde fordel af  

 en beskyttelsesmagts eller en af de i første stykke omhandlede  

 organisationers virksomhed, skal tilbageholdelsesmagten anmode en neutral  

 stat eller en sådan organisation om at påtage sig de opgaver, som i henhold  

 til nærværende konvention udføres af en beskyttelsesmagt, udpeget af de  

 stridende parter.
 Hvis beskyttelse ikke kan tilvejebringes på denne måde, er  

 tilbageholdelsesmagten forpligtet til at anmode en humanitær organisation  

 såsom Den Internationale Røde Kors Komite om at overtage de humanitære  

 opgaver, der ifølge nærværende konvention påhviler beskyttelsesmagterne,  

 eller til med de begrænsninger, der følger af nærværende artikel, at modtage  

 tilbud om bistand, der fremkommer fra en sådan organisation.
 Enhver neutral magt eller enhver organisation, der af den interesserede  

 magt anmodes om eller selv tilbyder at yde sin bistand med dette formål, skal  

 handle i bevidstheden om sit ansvar over for den stridende part, under  

 hvilken de personer, der beskyttes af nærværende konvention, hører, og skal  

 tilvejebringe tilstrækkelige garantier for sin evne til at påtage sig de  

 omhandlede opgaver og til at udføre dem i uvildig ånd.
 Foranstående bestemmelser kan ikke sættes ud af kraft ved særlig  

 overenskomst mellem magter, af hvilke den ene, selv om det kun er  

 midlertidigt, som følge af militære begivenheder ikke er i besiddelse af fuld  

 handlefrihed i forhold til den anden magt eller dens allierede, i særdeleshed  

 i tilfælde af en besættelse af hele den førstnævnte stats territorium eller  

 en væsentlig del af dette.
 Ordet beskyttelsesmagt indbefatter i nærværende konvention de  

 organisationer, der ifølge nærværende artikel kan træde i stedet for  

 beskyttelsesmagten.
ARTIKEL 11 I tilfælde, hvor beskyttelsesmagterne i de beskyttede personers interesse  

 anser det for tilrådeligt, og i særdeleshed i tilfælde af uenighed mellem de  

 stridende parter angående anvendelsen eller fortolkningen af nærværende  

 konventions bestemmelser, skal beskyttelsesmagterne tilbyde deres bistand med  

 henblik på uoverensstemmelsens bilæggelse.
I dette øjemed kan enhver af beskyttelsesmagterne enten på opfordring af  

 en af de stridende parter eller af egen drift foreslå parterne et møde,  

 eventuelt på et hensigtsmæssigt valgt neutralt territorium, mellem deres  

 repræsentanter og i særdeleshed mellem de myndigheder, der er ansvarlige for  

 sårede og syge samt for medlemmer af det sanitære og gejstlige personel.
De  

 stridende parter er forpligtet til at rette sig efter de forslag, som stilles  

 dem med dette formål for øje.
Beskyttelsesmagterne kan om fornødent til de  

 stridende parters godkendelse forelægge forslag om, at en person, der  

 tilhører en neutral magt eller er udpeget af Den Internationale Røde Kors  

 Komite, skal indbydes til at deltage i et sådant møde.
 Syge og sårede.
 ARTIKEL 12.
 Medlemmer af de væbnede styrker og andre i den følgende artikel nævnte  

 personer, som er sårede eller syge, skal under alle forhold respekteres og  

 beskyttes.
De skal behandles humant og plejes af den af de stridende parter, i hvis  

 magt de befinder sig.
De må ikke gøres til genstand for mindre gunstig  

 behandling som følge af køn, race, nationalitet, religion, politisk anskuelse  

 eller noget som helst andet lignende forhold.
Ethvert angreb på deres liv  

 eller legeme er strengt forbudt.
Det er i særdeleshed forbudt at myrde eller  

 udrydde dem, eller at gøre dem til genstand for tortur eller for biologiske  

 forsøg.
De må ikke forsætligt lades uden lægehjælp eller pleje, ej heller må  

 der skabes betingelser, der udsætter dem for smitte eller infektion.
 Kun tvingende lægelige grunde kan berettige en fortrinsstilling med hensyn  

 til behandlingens rækkefølge.
 Kvinder skal behandles med ethvert skyldigt hensyn til deres køn.
 Den af de stridende parter, der nødsages til at efterlade sårede eller  

 syge i fjendens magt, er forpligtet til, såvidt militære hensyn tillader det,  

 at lade en del af sit sanitære personel og materiel blive tilbage med henblik  

 på at bistå ved deres pleje.
ARTIKEL 13 Nærværende konvention finder anvendelse på sårede og syge, som tilhører  

 følgende grupper:
ARTIKEL 14 Sårede og syge, som tilhører en krigsførende magt, og som falder i  

 fjendens hænder, vil være at anse som krigsfanger, og de folkeretlige  

 bestemmelser vedrørende krigsfanger finder anvendelse på dem, jævnfør dog  

 bestemmelserne i foregående artikel.
ARTIKEL 15 De stridende parter er stedse og i særdeleshed efter en kamp forpligtet  

 til uden tøven at tage alle forholdsregler til at undersøge og opsamle de  

 sårede og syge, til at beskytte dem mod plyndring og dårlig behandling, til  

 at sikre dem tilstrækkelig pleje samt til at eftersøge de døde og forhindre,  

 at disse udplyndres.
 Når som helst omstændighederne tillader det, skal der træffes aftale om  

 våbenhvile eller indstilling af skydningen eller indgås stedlige  

 overenskomster med henblik på at tillade evakuering, udveksling og transport  

 af de sårede, der er efterladt på slagmarken.
 Ligeledes kan der afsluttes stedlige overenskomster mellem de stridende  

 parter om evakuering eller udveksling af sårede og syge fra et belejret eller  

 omringet område og om passageret for sanitært og gejstligt personel og udstyr  

 på vej til det nævnte område.
ARTIKEL 16 De stridende parter er i hvert enkelt tilfælde forpligtet til snarest  

 muligt at optegne alle nærmere omstændigheder, der kan bidrage til at  

 identificere sådanne af modstanderens sårede, syge og døde, som er faldet i  

 deres hænder.
Disse optegnelser bør såvidt muligt indeholde oplysning om:
 De ovennævnte oplysninger skal snarest muligt tilstilles det i artikel 122  

 i Genevekonventionen af 12. august 1949 om behandlingen af krigsfanger  

 omhandlede oplysningskontor, som gennem beskyttelsesmagten og centralkontoret  

 for krigsfanger skal videresende dem til den magt, under hvilken disse  

 personer hører.
De stridende parter skal tilvejebringe og gennem nævnte kontor tilstille  

 hinanden dødsattester eller behørigt bekræftede dødslister.
De skal ligeledes  

 indsamle og gennem det nævnte kontor tilstille hinanden den halvdel af  

 dobbelte identitetsplader, testamenter eller andre dokumenter, der er af  

 betydning for de afdødes pårørende, penge og i det hele alle genstande, der  

 findes på de døde og som har værdi i sig selv eller affektionsværdi.
Sådanne  

 genstande tillige med uidentificerede genstande skal fremsendes i forseglede  

 pakker ledsaget af erklæringer, indeholdende alle til identificering af de  

 afdøde ejermænd nødvendige oplysninger såvel som af en fuldstændig  

 fortegnelse over pakkens indhold.
ARTIKEL 17 De stridende parter er forpligtet til at sikre, at begravelsen eller  

 ligbrændingen, som forsåvidt forholdene tillader det skal ske individuelt,  

 kun finder sted efter en omhyggelig undersøgelse af ligene - om muligt  

 foretaget af en læge - med henblik på at konstatere dødens indtræden, fastslå  

 identiteten og muliggøre afgivelsen af en redegørelse.
Den ene halvdel af  

 dobbelte identitetsplader, eller såfremt identitetspladen er enkelt, da  

 denne, skal forblive på liget.
Ligbrænding er kun tilladt, hvor tvingende hygiejniske hensyn eller den  

 afdødes religion begrunder dette.
Omstændighederne i forbindelse med og  

 grundene til ligbrændingen skal nøje angives på dødsattesten eller den  

 bekræftede fortegnelse over de døde.
De stridende parter er endvidere forpligtet til at sikre, at de døde  

 begraves sømmeligt, om muligt under iagttagelse af et ritual i  

 overensstemmelse med den trosbekendelse, som de døde tilhørte, at deres grave  

 respekteres, om muligt grupperes efter de afdødes statsborgerforhold, samt  

 vedligeholdes og afmærkes på passende måde, således at de til enhver tid kan  

 stedfæstes.
I dette øjemed er parterne forpligtet til ved fjendtlighedernes  

 begyndelse at oprette et særligt forvaltningsorgan for gravene med henblik på  

 at muliggøre senere opgravninger og at sikre ligenes identificering uanset  

 gravenes beliggenhed samt den eventuelle transport til hjemlandet.
Disse  

 bestemmelser finder ligeledes anvendelse på asken, som skal opbevares af  

 forvaltningsorganet for gravene, indtil der fra hjemlandet foreligger ønske  

 om, hvilke endelige dispositioner, der skal træffes derover.
 Så snart forholdene muliggør det og senest ved fjendtlighedernes  

 afslutning er de omhandlede forvaltningsorganer forpligtet til gennem det i  

 artikel 16, 2. stykke nævnte oplysningskontor at udveksle fortegnelser, der  

 angiver gravenes nøjagtige beliggenhed og afmærkning tilligemed nærmere  

 oplysninger om de der begravede døde.
ARTIKEL 18 De militære myndigheder er berettigede til at anmode befolkningen om af  

 humanitære grunde og under de militære myndigheders ledelse frivilligt at  

 opsamle og pleje sårede og syge, således at der ydes personer, som har taget  

 en sådan anmodning til følge, den nødvendige beskyttelse og de nødvendige  

 lempelser.
Såfremt den fjendtlige part opnår eller genvinder herredømmet over  

 det pågældende område, er denne ligeledes forpligtet til at yde disse  

 personer samme beskyttelse og lempelser.
 De militære myndigheder er forpligtet til selv i angrebne eller besatte  

 områder at tillade, at befolkningen og hjælpeorganisationer af egen drift  

 opsamler og plejer sårede og syge uden hensyn til statsborgerforhold.  

 Civilbefolkningen er forpligtet til at respektere disse sårede og syge og i  

 særdeleshed til at afholde sig fra at øve vold imod dem.
 Ingen må nogensinde forulempes eller straffes for at have plejet sårede  

 eller syge.
 Nærværende artikels bestemmelser fritager ikke besættelsesmagten for dens  

 forpligtelse til i såvel fysisk som moralsk henseende at drage omsorg for  

 sårede og syge.
 Sanitære enheder og indretninger.
ARTIKEL 19 Sanitetstjenestens faste indretninger og bevægelige sanitære enheder må  

 under ingen omstændigheder angribes, men skal til enhver tid respekteres og  

 beskyttes af de stridende parter.
Såfremt de nævnte indretninger og enheder  

 falder i den fjendtlige parts hænder, skal deres personel fortsat frit kunne  

 udøve sine pligter, sålænge den magt, der har erobret dem, ikke selv har  

 sikret den nødvendige pleje af de sårede og syge, som befinder sig i sådanne  

 indretninger og enheder.
 Vedkommende myndigheder er forpligtet til at sikre, at de nævnte sanitære  

 indretninger og enheder såvidt muligt er således beliggende, at angreb mod  

 militære mål ikke kan bringe deres sikkerhed i fare.
ARTIKEL 20 Hospitalsskibe, der er berettiget til beskyttelse i henhold til  

 Genevekonventionen af 12. august 1949 til forbedring af såredes, syges og  

 skibbrudnes vilkår i de væbnede styrker på søen, må ikke angribes fra  

 landjorden.
ARTIKEL 21 Den beskyttelse, der tilkommer sanitetstjenestens faste indretninger og  

 bevægelige sanitære enheder, ophører ikke med mindre de udenfor deres  

 humanitære opgaver anvendes til udøvelsen af handlinger til skade for  

 fjenden.
Beskyttelsen bortfalder dog først, såfremt en advarsel, der såvidt  

 muligt skal fastsætte en rimelig tidsfrist, ikke efterkommes.
ARTIKEL 22 Følgende forhold skal ikke betragtes som givende ret til at berøve en  

 sanitær enhed eller indretning den ved artikel 17 garanterede beskyttelse:
ARTIKEL 23 De Høje Kontraherende Parter i fredstid og de stridende parter efter  

 fjendtlighedernes begyndelse er berettigede til på deres eget territorium og  

 i påkommende tilfælde i besatte områder at oprette hospitalszoner og  

 -områder, der er indrettet med henblik på at beskytte sårede og syge mod  

 krigens følger, såvel som på at beskytte det personel, der har til opgave at  

 organisere og administrere de nævnte zoner og områder samt at drage omsorg  

 for de deri samlede personer.
Efter fjendtlighedernes udbrud og under disse kan de interesserede parter  

 afslutte overenskomster om gensidig anerkendelse af de hospitalszoner og  

 -områder, som de har oprettet.
De kan med dette formål for øje bringe  

 bestemmelserne i det nærværende konvention vedføjede overenskomstudkast til  

 anvendelse med de ændringer, som de skønner nødvendige.
 Beskyttelsesmagterne og Den Internationale Røde Kors Komite opfordres til  

 at yde deres bistand med henblik på at lette indførelsen og anerkendelsen af  

 hospitalszoner og -områder.
 Personel.
ARTIKEL 24 Sanitært personel, som udelukkende er beskæftiget med eftersøgning,  

 opsamling, transport eller behandling af sårede eller syge eller med  

 forebyggelse af sygdomme, personer der udelukkende er beskæftiget med  

 sanitære enheders og indretningers administration, såvel som feltpræster,  

 tilknyttet de væbnede styrker, skal respekteres og beskyttes under alle  

 forhold.
ARTIKEL 25 Medlemmer af de væbnede styrker, der særligt er uddannede til i påkommende  

 tilfælde at anvendes som sygepassere, sygeplejersker eller frivillige  

 sygebærere til eftersøgning, opsamling, transport eller behandling af sårede  

 og syge, skal ligeledes respekteres og beskyttes, såfremt de udfører disse  

 pligter på et tidspunkt, hvor de kommer i berøring med fjenden eller falder i  

 fjendens hænder.
ARTIKEL 26 Personer, som tilhører nationale Røde Kors-selskaber og andre frivillige  

 hjælpeorganisationer, der behørigt er anerkendt og autoriserede af  

 vedkommende regeringer, ligestilles, for så vidt de anvendes til udførelsen  

 af samme pligter, som det i artikel 24 nævnte personel, med dette, forudsat  

 at sådanne personer er militære love og anordninger undergivet.
 Enhver af De Høje Kontraherende Parter er forpligtet til enten i fredstid  

 eller ved fjendtlighedernes begyndelse eller under disse, men i ethvert  

 tilfælde forinden den faktiske anvendelse af sådanne organisationer, at  

 underrette de andre kontraherende parter om navnene på de organisationer, som  

 den har bemyndiget til under sit ansvar at bistå sine væbnede styrkers  

 regulære sanitetstjeneste.
ARTIKEL 27 En anerkendt organisation tilhørende et neutralt land kan kun yde en  

 stridende part bistand i form af sanitært personel og sanitære enheder med  

 sin egen regerings forudgående samtykke og efter bemyndigelse fra den  

 interesserede stridende part.
Det nævnte personel og de nævnte enheder skal  

 stilles under denne stridende parts ledelse.
Den neutrale regering skal underrette modstanderen af den stat, som  

 modtager bistanden, om sit samtykke.
Den stridende part, som modtager  

 bistanden, er forpligtet til at underrette den fjendtlige part derom,  

 forinden den gør brug heraf.
 Sådan bistand kan under ingen omstændigheder betragtes som utidig  

 indblanding i striden.
 Medlemmer af det i første stykke nævnte personel skal behørigt forsynes  

 med de i artikel 40 omhandlede identitetskort forinden afrejsen fra det  

 neutrale land, som de tilhører.
ARTIKEL 28 Medlemmer af det i artiklerne 24 og 26 angivne personel, som falder i den  

 fjendtlige parts hænder, må kun tilbageholdes, for så vidt eventuelle  

 krigsfangers helbredstilstand, åndelige fornødenheder og antal kræver dette.
Medlemmer af således tilbageholdt personel er ikke at anse som  

 krigsfanger.
Ikke desto mindre skal de som et mindstemål nyde fordel af  

 samtlige bestemmelser i Genevekonventionen af 12. august 1949 om behandling  

 af krigsfanger.
Indenfor rammerne af tilbageholdelsesmagtens militære love og  

 anordninger og under dennes kompetente tjenestegren er de forpligtet til  

 fortsat i overensstemmelse med deres faglige etik at udføre deres sanitære og  

 åndelige pligter til fordel for krigsfanger fortrinsvis fra de væbnede  

 styrker, som de selv tilhører.
De nyder envidere under udførelsen af deres  

 sanitære eller åndelige pligter følgende lettelser:
 Under fjendtligheder skal de stridende parter såvidt muligt tage  

 forforholdsregler med henblik på frigivelse af tilbageholdt personel og skal  

 træffe aftale om fremgangsmåden ved sådan frigivelse.
 Ingen af foranstående bestemmelser fritager tilbageholdelsesmagten for de  

 forpligtelser, der påhviler den med hensyn til krigsfangernes sanitære og  

 åndelige velfærd.
ARTIKEL 29 Medlemmer af det i artikel 25 angivne personel, som er faldet i fjendens  

 hænder, er at anse som krigsfanger, men skal udøve deres sanitære pligter,  

 hvor dette er påkrævet.
ARTIKEL 30 Personel, hvis tilbageholdelse ikke er absolut nødvendig i kraft af  

 bestemmelserne i artikel 28, skal tilbagesendes til den af de stridende  

 parter, som de tilhører, såsnart der frembyder sig en transportmulighed, og  

 militære krav tillader det.
I tidsrummet indtil hjemsendelsen er de ikke at anse som krigsfanger.
Ikke  

 desto mindre nyder de som et mindstemål fordel af samtlige bestemmelser i  

 Genevekonventionen af 12. august 1949 om behandling af krigsfanger.
De skal  

 fortsat udøve deres pligter efter ordrer fra den fjendtlige part og skal  

 fortrinsvis beskæftiges med pleje af sårede og syge fra den af de stridende  

 parter, som de selv tilhører.
 Ved afrejsen må de medtage de effekter, personlige ejendele,  

 værdigenstande og instrumenter, der tilhører dem.
ARTIKEL 31 Udvælgelsen af det personel, der skal hjemsendes i henhold til artikel 30,  

 skal ske uden hensyntagen til race, religion eller politisk anskuelse og  

 fortrinsvis i overensstemmelse med tilfangetagelsernes kronologiske  

 rækkefølge og de pågældende personers helbredstilstand.
 Fra fjendtlighedernes udbrud er de stridende parter berettiget til ved  

 særlig overenskomst at træffe bestemmelse om, hvilken procentdel det  

 personel, der skal holdes tilbage, skal udgøre i forhold til antallet af  

 fanger samt om fordelingen af det nævnte personel i lejren.
ARTIKEL 32 Personer, der er angivet i artikel 27, og som er faldet i den fjendtlige  

 parts hænder, må ikke tilbageholdes.
 Medmindre der træffes anden aftale, skal der meddeles dem tilladelse til  

 at vende tilbage til deres land eller, hvis dette ikke er muligt, til den af  

 de stridende parters territorium, i hvis tjeneste de befandt sig, såsnart der  

 frembyder sig en transportmulighed, og militære krav tillader hjemsendelsen.
 I tidsrummet indtil deres frigivelse er de forpligtet til at fortsætte  

 deres arbejde under den fjendtlige parts ledelse; de skal fortrinsvis  

 beskæftiges med pleje af sårede og syge fra den af de stridende parter, i  

 hvis tjeneste de befandt sig.
 Ved afrejsen må de medbringe deres effekter, personlige ejendele og  

 værdigenstande samt instrumenter, våben og om muligt befordringsmidler, der  

 tilhører dem.
De stridende parter er forpligtet til i det tidsrum, i hvilket det nævnte  

 personel befinder sig i deres magt, at sikre dem samme kost, logi,  

 godtgørelse og løn, som tilstås tilsvarende personel tilhørende deres egne  

 væbnede styrker.
Kosten skal hvad angår mængde, kvalitet og afveksling være  

 tilstrækkelig til at opretholde en normal helbredstilstand blandt det nævnte  

 personel.
 Bygninger og materiel.
ARTIKEL 33 Materiel tilhørende de væbnede styrkers bevægelige sanitære enheder, som  

 falder i fjendens hænder, skal bruges til såredes og syges pleje.
Bygninger, materiel og depoter tilhørende de væbnede styrkers faste  

 sanitære indretninger forbliver undergivet krigens love, men må ikke anvendes  

 til noget andet formål, så længe de udkræves til såredes og syges pleje.
Ikke  

 desto mindre er chefer for styrker i felten berettiget til at gøre brug af  

 disse, hvor tvingende militære hensyn nødvendiggør dette, forudsat at de  

 nævnte chefer forinden tager forholdsregler til fordel for de sårede og syge,  

 der plejes heri.
 Det materiel og de depoter, der er defineret i nærværende artikel, må ikke  

 forsætligt ødelægges.
ARTIKEL 34 Fast ejendom og løsøre tilhørende hjælpeorganisationer, der nyder fordel  

 af de ved konventionen foreskrevne forrettigheder, er at anse som privat  

 ejendom.
 Den beslaglæggelsesret, der ifølge krigens love og sædvaner tilkommer  

 krigsførende, må kun udøves, hvor tvingende hensyn nødvendiggør dette og kun  

 efter forudgående sikring af de såredes og syges velfærd.
 Sanitetstransporter.
ARTIKEL 35 Transporter af sårede og syge eller af sanitetsudstyr skal respekteres og  

 beskyttes på samme måde som bevægelige sanitære enheder.
 Såfremt sådanne transporter eller køretøjer falder i den fjendtlige parts  

 hænder, undergives de krigens love på betingelse af, at den af de stridende  

 parter, der erobrer dem, i alle tilfælde sikrer de medførte syges og såredes  

 pleje.
 Civilt personel og alle befordringsmidler, der er erhvervet ved  

 beslaglæggelse, er undergivet de almindelige folkeretlige regler.
ARTIKEL 36 Sanitetsluftfartøjer, det vil sige luftfartøjer, som udelukkende anvendes  

 til evakuering af sårede og syge og til transport af sanitært personel og  

 udstyr, må ikke angribes, men skal respekteres af de krigsførende parter, når  

 flyvningen finder sted i højder, på tidspunkter og ad ruter, hvorom der er  

 truffet særlig aftale mellem de interesserede krigsførende parter.
Sådanne luftfartøjer skal på over-, under- og sidefladerne være tydeligt  

 mærket med det i artikel 38 foreskrevne kendemærke såvel som med de nationale  

 farver.
De skal være forsynet med alle andre mærker eller kendetegn, hvorom  

 der måtte være truffet aftale mellem de krigsførende parter efter udbruddet  

 af eller under fjendtlighederne.
 Medmindre der er truffet anden aftale, er overflyvninger af fjendtligt  

 eller af fjenden besat territorium forbudt.
Sanitetsluftfartøjer er forpligtet til at efterkomme ethvert påbud om  

 landing.
Har et luftfartøj foretaget en således påtvungen landing, har det  

 efter en eventuel undersøgelse ret til at fortsætte flyvningen med de  

 ombordværende.
I tilfælde af ufrivilig landing på fjendtligt eller af fjenden besat  

 territorium, er de sårede og syge såvel som luftfartøjets besætning at anse  

 som krigsfanger.
Det sanitære personel vil være at behandle i  

 overensstemmelse med artikel 24 og de følgende artikler.
ARTIKEL 37 Sanitetsluftfartøjer, der tilhører de stridende parter, har ret til at  

 overflyve neutrale magters territorium og til om nødvendigt at foretage  

 landing der eller til at benytte det til mellemlanding, jævnfør dog  

 bestemmelserne i 2. stykke.
De skal give de neutrale magter forudgående  

 meddelelse om overflyvning af det nævnte territorium og efterkomme ethvert  

 påbud om landing på landjorden eller på vandet.
De er kun beskyttet mod  

 angreb under flyvning ad ruter, i højder og på tidspunkter, hvorom der er  

 truffet særlig aftale mellem de stridende parter og den interesserede  

 neutrale magt.
De neutrale magter er imidlertid berettiget til at fastsætte betingelser  

 eller indskrænkninger vedrørende sanitetsluftfartøjers overflyvning af eller  

 landing på deres territorium.
Sådanne eventuelle betingelser eller  

 indskrænkninger skal bringes til ensartet anvendelse overfor alle de  

 stridende parter.
Medmindre anden aftale er truffet mellem den neutrale magt og de stridende  

 parter, skal de sårede og syge, som med de stedlige myndigheders tilladelse  

 landsættes på neutralt territorium fra sanitetsluftfartøjer, tilbageholdes af  

 den neutrale magt på en sådan måde, at de ikke påny kan deltage i  

 krigsoperationer, såfremt de folkeretlige regler kræver dette.
Den med deres  

 hospitalsophold og internering forbundne udgift skal bæres af den magt, til  

 hvilken de hører.
 Kendemærket.
ARTIKEL 38 Som en opmærksomhed mod Schweiz forbliver det heraldiske mærke, det røde  

 kors på hvid bund, der dannes ved ombytning af forbundsrepublikkens farver,  

 emblem og kendemærke for de væbnede styrkers sanitetstjeneste.
 For så vidt angår lande, som allerede i stedet for et rødt kors som  

 kendemærke anvender den røde halvmåne eller den røde løve og sol på hvid  

 bund, anerkender nærværende konvention dog ligeledes disse emblemer.
ARTIKEL 39 Den kompetente militære myndighed skal påse, at kendemærket rødt kors på  

 hvid bund forefindes på flag, armbind og på alt udstyr, der anvendes af  

 sanitetstjenesten.
ARTIKEL 40 Det i artiklerne 24, 26 og 27 omtalte personel skal på venstre arm bære et  

 armbind, der kan tåle vand, som er forsynet med kendemærket, og som er  

 udstedt og stemplet af den militære myndighed.
Foruden den i artikel 16 omtalte identitetsplade skal sådant personel  

 tillige bære et særligt identitetskort, der er forsynet med kendemærket.  

 Dette kort skal kunne tåle vand og være af en sådan størrelse, at det kan  

 bæres i lommen.
Det skal være affattet på det nationale sprog og mindst  

 indeholde indehaverens efternavn og fornavne, fødselsdato, grad og  

 tjenestenummer, hvorhos det skal angive den egenskab, i hvilken han har ret  

 til beskyttelse under nærværende konvention.
Kortet skal være forsynet med et  

 fotografi af ejeren tillige med hans underskrift og/eller fingeraftryk.
Det  

 skal bære militærmyndighedens prægestempel.
Identitetskortet skal i hvert land være ensartet for alle de væbnede  

 styrker og skal såvidt muligt være af ens type i De Høje Kontraherende  

 Parters væbnede styrker.
De stridende parter kan til deres vejledning anvende  

 det udkast, der som eksempel er vedføjet nærværende konvention.
Ved  

 fjendtlighedernes udbrud skal de meddele hinanden, hvilken model de anvender.  

 Identitetskort bør om muligt udfærdiges i mindst 2 eksemplarer, af hvilke det  

 ene skal forblive i hjemlandet.
I intet tilfælde må kendetegn, identitetskort eller retten til at bære  

 armbind fratages det nævnte personel.
Ved tab af kort eller kendetegn har  

 personellet ret til at erholde genpart af kortene og til at få kendetegnene  

 erstattet.
ARTIKEL 41 Det i artikel 25 angivne personel skal under udøvelsen af sine sanitære  

 pligter og kun da bære et hvidt armbind, der i midten er forsynet med  

 kendemærket i formindsket gengivelse; armbindet skal hidrøre fra og stemples  

 af den militære myndighed.
 Militære identitetspapirer, der bæres af sådant personel, skal nærmere  

 anføre, hvilken særlig uddannelse, det har modtaget, den midlertidige  

 karakter af de opgaver, hvormed det er beskæftiget og dets hjemmel til at  

 bære armbindet.
ARTIKEL 42 Konventionens kendingsflag må kun hejses over sådanne sanitære enheder og  

 indretninger, som i henhold til konventionen har krav på at blive respekteret  

 og kun med de militære myndigheders samtykke.
 Bevægelige enheder lige så vel som faste indretninger er berettiget til  

 tillige at føre det nationale flag for den af de stridende parter, som  

 enheden eller indretningen tilhører.
 Sanitære enheder, der er faldet i fjendens hænder, må dog ikke føre noget  

 andet flag end konventionens.
 De stridende parter skal, for så vidt militære hensyn tillader dette,  

 foranledige, at de kendemærker, der angiver sanitære enheder og indretninger,  

 er klart synlige for de fjendtlige land-, luft. eller søstridskræfter,  

 således at muligheden for enhver fjendtlig handling fjernes.
ARTIKEL 43 Sanitære enheder tilhørende neutrale lande, som er bemyndiget til at yde  

 en krigsførende part deres tjenester på de i artikel 27 fastlagte  

 betingelser, skal foruden konventionens flag føre denne krigsførende parts  

 nationale flag, hvor som helst denne gør brug af den ved artikel 42 hjemlede  

 ret.
 De nævnte sanitære enheder er berettiget til ved enhver lejlighed at føre  

 deres nationale flag, selvom de falder i den fjendtlige parts hænder,  

 medmindre vedkommende militære myndighed udsteder modstående ordrer.
ARTIKEL 44 Med undtagelse af de i de følgende stykker nævnte tilfælde må det røde  

 kors på hvid bund og ordene: »Røde Kors« eller »Geneve  

 Kors« kun anvendes, være sig i fredstid eller i krigstid, til at angive  

 eller beskytte de sanitære enheder og indretninger, personel og materiel, der  

 er beskyttede ved nærværende konvention og andre konventioner omhandlende  

 lignende spørgsmål.
Det samme gælder de i artikel 38, stykke 2 nævnte  

 kendetegn med hensyn til de lande, der benytter disse.
De nationale Røde  

 Kors-selskaber og andre i artikel 26 angivne organisationer har kun ret til  

 at anvende det kendemærke, der hjemler konventionens beskyttelse, indenfor  

 rammerne af nærværende stykke.
Endvidere er nationale Røde Kors- (røde halvmåne, røde løve og sol)  

 selskaber berettiget til i fredstid i overensstemmelse med deres nationale  

 lovgivning at gøre brug af Røde Kors-navnet og -kendetegnet vedrørende anden  

 virksomhed, der svarer til de ved de internationale Røde Kors-konferencer  

 fastlagte grundsætninger.
Når denne virksomhed udøves i krigstid, må mærket  

 kun anvendes på betingelse af, at det ikke kan opfattes som hjemlende  

 konventionens beskyttelse; mærket skal være af forholdsvis lille størrelse og  

 må ikke anbringes på armbind eller på bygningers tage.
 Det er de internationale Røde Kors-organisationer og deres dertil  

 bemyndigede personel tilladt til enhver tid at gøre brug af det røde kors på  

 hvid bund.
 Rent undtagelsesvist kan konventionens mærke i overensstemmelse med  

 national lovgivning og med et af de nationale Røde Kors- (røde halvmåne, røde  

 løve og sol) selskabers udtrykkelige tilladelse i fredstid anvendes til  

 betegnelse for køretøjer, der benyttes som ambulancer og til afmærkning af  

 katastrofeposter, som udelukkende er bestemt til at yde sårede eller syge  

 vederlagsfri behandling.
 Konventionens gennemførelse.
ARTIKEL 45 Enhver af de stridende parter skal gennem sine øverstkommanderende sikre,  

 at det i de foregående artikler indeholdte nøje bringes til udførelse, og at  

 uforudsete tilfælde behandles i overensstemmelse med nærværende konventions  

 almindelige grundsætninger.
ARTIKEL 46 Repressalier rettede mod sårede, syge, personel, bygninger eller udstyr,  

 der er beskyttet af konventionen, forbydes.
ARTIKEL 47 De Høje Kontraherende Parter forpligter sig til i krig som i fred i videst  

 muligt omfang at udbrede kendskabet til nærværende konventions tekst i deres  

 respektive lande og i særdeleshed til at optage studiet af den i deres  

 militære og såvidt muligt i deres civile undervisningsprogram, således at  

 konventionens grundsætninger kan komme til hele befolkningens og i  

 særdeleshed til de væbnede styrkers og det sanitære og gejstlige personels  

 kundskab.
ARTIKEL 48 De Høje Kontraherende Parter skal gennem det schweiziske forbundsråd og  

 under fjendtligheder gennem beskyttelsesmagterne tilstille hinanden den  

 officielle oversættelse af nærværende konvention såvel som love og  

 bestemmelser, som de måtte gennemføre med henblik på konventionens  

 anvendelse.
 Bekæmpelse af misbrug og overtrædelser.
ARTIKEL 49 De Høje Kontraherende Parter forpligter sig til at gennemføre alle love,  

 der er nødvendige for at skabe effektive straffesanktioner overfor personer,  

 som begår eller beordrer iværksættelsen af nogen af de i følgende artikel  

 beskrevne grove overtrædelser af nærværende konvention.
Enhver af De Høje Kontraherende Parter har pligt til at eftersøge  

 personer, der er sigtet for at have begået eller for at have beordret  

 iværksættelsen af sådanne grove overtrædelser, og skal uden hensyn til  

 sådanne personers statsborgerforhold stille dem for sine egne domstole.
Den  

 kan også i overensstemmelse med reglerne i sin egen lovgivning beslutte at  

 overgive sådanne personer til en anden interesseret kontraherende part til  

 retsforfølgning, under forudsætning af, at denne part har tilvejebragt et  

 tilstrækkeligt bevismateriale.
 Enhver af De Høje Kontraherende Parter skal tage de nødvendige  

 forholdsregler til bekæmpelse af alle handlinger, der uden at falde ind under  

 de i den følgende artikel definerede grove overtrædelser strider mod  

 nærværende konventions bestemmelser.
 Under alle forhold skal de tiltalte med hensyn til domstolsbehandling og  

 forsvar nyde garantier, der ikke må være ringere end de i Genevekonventionen  

 af 12. august 1949 om behandling af krigsfanger artikel 105 og følgende  

 artikler fastsatte.
ARTIKEL 50 Ved grove overtrædelser, jævnfør artikel 49, forstås overtrædelser, der  

 indbefatter en af følgende handlinger, såfremt denne begås overfor personer  

 eller ejendom, der beskyttes af konventionen: forsætligt drab, tortur eller  

 umenneskelig behandling, herunder biologiske forsøg, forsætlig tilføjelse af  

 betydelig lidelse eller alvorlig skade på legeme eller helbred, omfattende  

 ødelæggelse og tilegnelse af ejendom, der ikke retfærdiggøres af den militære  

 nødvendighed, og som udføres på ulovlig og vilkårlig måde.
ARTIKEL 51 Ingen af De Høje Kontraherende Parter kan frigøre sig selv eller en anden  

 kontraherende part for ansvar, som den selv eller en anden kontraherende part  

 har pådraget sig med hensyn til de i den foregående artikel omhandlede  

 overtrædelser.
ARTIKEL 52 På begæring af en af de stridende parter skal der iværksættes en  

 undersøgelse i en form, der fastsættes af de interesserede parter, vedrørende  

 enhver påstået krænkelse af konventionen.
 Hvis der ikke er opnået enighed om fremgangsmåden ved undersøgelsen, bør  

 parterne træffe aftale om valg af en voldgiftsmand, som skal bestemme,  

 hvilken fremgangsmåde, der skal følges.
 Når en krænkelse er fastslået, skal de stridende parter bringe den til  

 ophør og snarest muligt bekæmpe den.
ARTIKEL 53 Det forbydes til enhver tid andre enkeltpersoner, foreninger, firmaer  

 eller handelshuse, være sig offentlige eller private, end sådanne, som er  

 berettigede hertil i henhold til nærværende konvention, at anvende  

 kendetegnet eller betegnelsen »Røde Kors« eller »Geneve  

 Kors« eller noget tegn eller nogen betegnelse, der er en efterligning  

 heraf, uanset formålet med sådan anvendelse og uden hensyn til tidspunktet  

 for antagelsen.
 Under hensyn til den opmærksomhed, der ydes Schweiz ved antagelsen af  

 forbundsrepublikkens ombyttede farver, og under hensyn til den forveksling,  

 der kan opstå mellem det schweiziske våben og konventionens kendemærke,  

 forbydes det til enhver tid privatpersoner, foreninger eller firmaer at  

 anvende den schweiziske forbundsrepubliks våben eller noget mærke, der er en  

 efterligning heraf, være sig som fabriks, eller handelsmærker eller dele af  

 sådanne mærker, eller med et formål, der strider mod god handelsmoral, eller  

 under omstændigheder, der kan såre den schweiziske nationalfølelse.
 Ikke desto mindre kan de af De Høje Kontraherende Parter, der ikke  

 tiltrådte Genevekonventionen af 27. juli 1929, tilstå tidligere brugere af de  

 i første stykke angivne kendetegn, betegnelser, tegn eller mærker en  

 tidsfrist af ikke over 3 år fra nærværende konventions ikrafttræden til at  

 indstille sådan anvendelse, forudsat at den nævnte anvendelse ikke er af en  

 sådan karakter, at den i krigstid ville fremtræde som hjemlende konventionens  

 beskyttelse.
 Det i stykke 1 fastsatte forbud finder ligeledes anvendelse på de i  

 artikel 38, stykke 2, nævnte kendetegn og mærker, uden at dette dog gælder  

 rettigheder, der er erhvervet ved tidligere brug.
ARTIKEL 54 De Høje Kontraherende Parter er forpligtet til at tage de forholdsregler,  

 der til enhver tid er nødvendige til forebyggelse og bekæmpelse af de i  

 artikel 53 omhandlede misbrug, såfremt deres lovgivning ikke allerede er  

 fyldestgørende.
AFSLUTTENDE BESTEMMELSER ARTIKEL 55 Nærværende konvention er affattet på engelsk og fransk.
De to tekster har  

 samme gyldighed.
 Det schweiziske forbundsråd skal drage omsorg for udarbejdelsen af  

 officielle oversættelser af konventionen til russisk og spansk.
 Nærværende konvention, som bærer denne dags dato, står indtil den 12.  

 februar 1950 åben for undertegnelse af de magter, der har været repræsenteret  

 ved den konference, som åbnedes i Geneve den 21. april 1949, såvel som af  

 magter, der ikke har været repræsenteret ved nævnte konference, men som har  

 tiltrådt Genevekonventionerne af 1864, 1906 eller 1929 om forbedring af  

 såredes og syges vilkår ved de væbnede styrker i felten.
ARTIKEL 57 Nærværende konvention skal ratificeres snarest muligt, og  

 ratifikationsdokumenterne skal deponeres i Bern.
 Om deponeringen af hvert enkelt ratifikationsdokument skal der optages en  

 protokol, hvoraf en bekræftet kopi ved det schweiziske forbundsråds  

 foranstaltning skal tilstilles alle de magter, der har underskrevet  

 konventionen, eller som har meddelt, at de tiltræder den.
ARTIKEL 58 Nærværende konvention træder i kraft 6 måneder efter deponeringen af  

 mindst 2 ratifikationsdokumenter.
 Derefter træder den i kraft for hver enkelt af De Høje Kontraherende  

 Parter 6 måneder efter deponeringen af ratifikationsdokumentet.
ARTIKEL 59 I forholdet mellem De Høje Kontraherende Parter træder nærværende  

 konvention i stedet for konventionerne af 22. august 1864, 6. juli 1906 og  

 27. juli 1929.
ARTIKEL 60 Fra nærværende konventions ikrafttrædelsesdato at regne skal enhver magt,  

 der ikke allerede har underskrevet den, kunne tiltræde den.
ARTIKEL 61 Tiltrædelser skal skriftligt meddeles det schweiziske forbundsråd og  

 gælder fra 6 måneder efter den dato, på hvilken meddelelsen modtages.
 Det schweiziske forbundsråd skal underrette alle de magter, som har  

 underskrevet konventionen, eller om hvis tiltrædelse der er givet meddelelse,  

 om tiltrædelser.
ARTIKEL 62 Hvor en af de i artiklerne 2 og 3 omhandlede situationer foreligger,  

 træder ratifikationer, der er deponeret, og tiltrædelser, hvorom der er givet  

 meddelelse af de stridende parter før eller efter fjendtlighedernes eller  

 besættelsens begyndelse, øjeblikkelig i kraft.
Det schweiziske forbundsråd  

 skal på hurtigste måde sende meddelelse om alle ratifikationsdokumenter eller  

 tiltrædelseserklæringer, der modtages fra en stridende part.
ARTIKEL 63 Enhver af De Høje Kontraherende Parter skal frit kunne opsige nærværende  

 konvention.
 Opsigelsen skal skriftligt meddeles det schweiziske forbundsråd, der skal  

 videresende meddelelsen til alle De Høje Kontraherende Parters regeringer.
Opsigelsen træder i kraft et år efter, at meddelelse herom er afgivet til  

 det schweiziske forbundsråd.
En opsigelse, hvorom meddelelse er afgivet på et  

 tidspunkt, da den opsigende magt var indblandet i en strid, træder imidlertid  

 først i kraft, når der er sluttet fred, og når virksomheden i forbindelse med  

 løsladelse og hjemsendelse af de i nærværende konvention beskyttede personer  

 er tilendebragt.
Opsigelsen gælder kun for den opsigende magts vedkommende.
Den svækker på  

 ingen måde de forpligtelser, som de stridende parter fortsat skal underkaste  

 sig i kraft af de folkeretlige grundsætninger, således som disse fremgår af  

 de mellem civiliserede folk gældende sædvaner, af menneskelighedens love og  

 af den offentlige morals bydende krav.
ARTIKEL 64 Det schweiziske forbundsråd skal lade nærværende konvention indregistrere  

 i De Forenede Nationers sekretariat.
Det schweiziske forbundsråd skal  

 ligeledes underrette De Forenede Nationers sekretariat om alle modtagne  

 ratifikationer, tiltrædelser og opsigelser vedrørende nærværende konvention.
 Til bekræftelse heraf har de undertegnede, der har deponeret deres  

 respektive fuldmagter, underskrevet nærværende konvention.
Udfærdiget i Geneve den 12. august 1949 på engelsk og fransk.
Originalen  

 skal deponeres i det schweisiske forbundsarkiv.
Det schweiziske forbundsråd  

 skal tilstille enhver af signatarstaterne og de stater, som har tiltrådt  

 konventionen, en bekræftet kopi af denne.
 Artikel 10: Den Albanske Folkerepublik kan ikke anerkende en anmodning fra  

 en tilbageholdelsesmagt til en humanitær organisation eller til en neutral  

 stat om at træde i en beskyttelsesmagts sted som værende i orden, medmindre  

 det land, i hvilket de beskyttede personer er statsborgere, har givet sit  

 samtykke.
Argentina har altid indtaget en ledende stilling mellem mange andre  

 nationer i de spørgsmål, der har ligget til grund for vore diskussioner.
Jeg  

 undertegner derfor de fire konventioner i min regerings navn og under  

 forbehold af ratifikation med det forbehold, at artikel 3, fælles for alle  

 fire konventioner, skal være den eneste artikel, der med udelukkelse af alle  

 andre skal kunne anvendes i tilfælde af væbnede konflikter, som ikke har en  

 international karakter.
 1. Ifølge Den Ungarske Folkerepubliks regerings  

 opfattelse kan bestemmelserne i artikel 10 i konventionen om sårede og syge,  

 maritimkonventionen og konventionen om krigsfanger og i artikel 11 i  

 konventionen om civile personer vedrørende en udskiftning af  

 beskyttelsesmagten kun bringes til anvendelse, såfremt regeringen i den stat,  

 hvis statsborgere de beskyttede personer er, ikke længere eksisterer.
 2. Den Ungarske Folkerepubliks regering kan ikke  

 godkende bestemmelserne i artikel 11 i konventionen om sårede og syge,  

 maritimkonventionen og konventionen om krigsfanger og i artikel 12 i  

 konventionen om civile personer, ifølge hvilke beskyttelsesmagtens kompetence  

 udstrækker sig til fortolkningen af konventionen.
 Denne underskrift afgives under forbehold af ratifikation af  

 Philippinernes senat i overensstemmelse med forfatningens bestemmelser.
 Da der ikke findes nogen foreliggende definition af vendingen en konflikt,  

 der ikke er af international karakter, og da det ikke, såfremt der med denne  

 vending kun tænkes på borgerkrig, klart er fastslået på hvilket tidspunkt et  

 væbnet oprør indenfor et land skal betragtes som borgerkrig, forbeholder  

 Portugal sig retten til ikke at bringe bestemmelserne i artikel 3 til  

 anvendelse i alle de territorier, der står under dets overhøjhed i hvilken  

 som helst del af verden, i det omfang bestemmelserne strider mod portugisisk  

 lov.
 Den portugisiske regering anerkender kun ovennævnte artikler med det  

 forbehold at anmodninger fra tilbageholdelsesmagten til en neutral stat eller  

 til en humanitær organisation om at påtage sig de opgaver, der normalt  

 udføres af beskyttelsesmagter, foretages med samtykke fra og i enighed med  

 regeringen for det land, i hvilket de personer, der skal beskyttes, er  

 statsborgere (oprindelseslande).
 Den portugisiske regering tager forbehold vedrørende anvendelsen af de  

 ovennævnte artikler i alle tilfælde, hvor den lovmæssige regering allerede  

 har bedt om og er gået ind på en våbenstilstand eller ophør af militære  

 operationer af hvilken som helst karakter, selv hvis de væbnede styrker i  

 felten endnu ikke har kapituleret.
TILLÆG I Overenskomstudkast vedrørende hospitalszoner og -områder.
ARTIKEL 1 Hospitalszoner er strengt forbeholdt de personer, der nævnes i artikel 23  

 i Genevekonventionen af 12. august 1949 til forbedring af såredes og syges  

 vilkår i de væbnede styrker i felten samt det personel, der har til opgave at  

 organisere og administrere disse zoner og områder, og at drage omsorg for de  

 deri samlede personer.
 Personer, der har fast bopæl inden for sådanne zoner har dog ret til at  

 opholde sig der.
ARTIKEL 2 Personer, der ligegyldigt i hvilken egenskab opholder sig i en  

 hospitalszone, må ikke udføre arbejde, være sig inden for eller uden for  

 zonen, der står i direkte forbindelse med militære operationer eller med  

 fremstilling af krigsmateriel.
ARTIKEL 3 Den magt, der opretter hospitalszoner, er forpligtet til at tage alle  

 nødvendige forholdsregler med henblik på at forhindre, at ingen personer, som  

 ikke har ret til at opholde sig eller komme ind i zonen, får adgang til  

 denne.
ARTIKEL 4 Hospitalszoner må opfylde følgende betingelser:
ARTIKEL 5 Hospitalszoner er undergivet følgende forpligtelser:
ARTIKEL 6 Hospitalszoner skal betegnes ved hjælp af Røde Kors (røde halvmåner, røde  

 løver og sole) på hvid baggrund anbragt på omkredsen og på bygningerne.
Det  

 er tilladt at afmærke dem på lignende måde om natten ved hjælp af passende  

 belysning.
ARTIKEL 7 Magterne er forpligtet til i fredstid eller ved fjendtlighedernes udbrud  

 at tilstille samtlige Høje Kontraherende Parter en fortegnelse over  

 hospitalszoner i de områder, der styres af disse.
De er ligeledes forpligtet  

 til at fremkomme med meddelelse om alle nye zoner, der oprettes under  

 fjendtlighederne.
 Så snart den fjendtlige part har modtaget ovennævnte meddelelse, er zonen  

 at anse som behørigt oprettet.
 Såfremt den fjendtlige part imidlertid er af den opfattelse, at nærværende  

 konventions betingelser ikke er opfyldt, er den berettiget til at afslå at  

 anerkende zonen ved omgående meddelelse derom til den part, der er ansvarlig  

 for den nævnte zone; den kan ligeledes gøre sin anerkendelse af en sådan zone  

 afhængig af indførelsen af den i artikel 8 omhandlede kontrol.
ARTIKEL 8 Enhver magt, som har anerkendt en eller flere hospitalszoner, der er  

 oprettet af den fjendtlige part, er berettiget til at stille krav om en  

 kontrol ved et eller flere særlige udvalg med det formål at undersøge, om  

 zonerne opfylder de i nærværende overenskomst fastsatte betingelser og  

 forpligtelser.
I dette øjemed har de særlige udvalgs medlemmer til enhver tid fri adgang  

 til de forskellige zoner og kan endogså tage fast bopæl der.
Der skal ydes  

 dem enhver lettelse ved udførelsen af deres tilsynspligter.
ARTIKEL 9 Såfremt de særlige udvalg bemærker nogen kendsgerning, som de opfatter som  

 stridende mod nærværende overenskomsts bestemmelser, er de forpligtet til  

 straks at gøre den magt, der styrer den nævnte zone, opmærksom på  

 kendsgerningen samt til at fastsætte en tidsfrist af 5 dage, indenfor hvilken  

 sagen skal bringes i orden.
De skal behørigt underrette den magt, som har  

 anerkendt zonen.
 Såfremt den magt, som styrer zonen, ikke ved tidsfristens udløb har  

 efterkommet advarslen, er den fjendtlige part berettiget til at erklære, at  

 den ikke længere er bundet af nærværende overenskomst med hensyn til den  

 nævnte zone.
ARTIKEL 10 Enhver magt, der opretter en eller flere hospitalszoner eller et eller  

 flere hospitalsområder, og de fjendtlige parter, der har modtaget meddelelsen  

 om disse, skal udnævne eller gennem neutrale magter have udnævnt de personer,  

 der skal være medlemmer af de i artiklerne 8 og 9 nævnte særlige udvalg.
ARTIKEL 11 Hospitalszoner må under ingen omstændigheder angribes.
De skal til enhver  

 tid beskyttes og respekteres af de stridende parter.
ARTIKEL 12 Ved et territoriums besættelse skal de der beliggende hospitalszoner  

 fortsat respekteres og udnyttes som sådanne.
 Deres formål kan imidlertid ændres af besættelsesmagten på betingelse af,  

 at alle forholdsregler tages med henblik på at sikre de deri optagne  

 personer.
ARTIKEL 13 Nærværende overenskomst finder ligeledes anvendelse på områder, som  

 magterne udnytter til samme formål som hospitalszoner.
 Genevekonvention af 12. august 1949 til forbedring af såredes, syges og  

 skibbrudnes vilkår i de væbnede styrker på søen.
 De undertegnede, befuldmægtigede for de regeringer, der har været  

 repræsenteret ved den diplomatiske konference, som blev afholdt i Geneve fra  

 21. april til 12. august 1949 med det formål at revidere den 10.  

 Haagkonvention af 18. oktober 1907 om anvendelse på søkrigen af  

 grundsætningerne i Genevekonventionen af 1906, er blevet enige om følgende:
 Almindelige bestemmelser.
ARTIKEL 1 De Høje Kontraherende Parter forpligter sig til under alle forhold selv at  

 overholde og drage omsorg for overholdelsen af nærværende konvention.
ARTIKEL 2 Udover de bestemmelser, der gælder i fredstid, finder nærværende  

 konvention anvendelse i alle tilfælde, hvor en krig er erklæret, eller hvor  

 der iøvrigt er opstået en væbnet konflikt mellem to eller flere af De Høje  

 Kontraherende Parter, selv om en af disse ikke anerkender, at der består  

 krigstilstand.
 Konventionen finder ligeledes anvendelse i alle tilfælde af hel eller  

 delvis besættelse af en af De Høje Kontraherende Parters territorium, selv om  

 en sådan besættelse ikke møder væbnet modstand.
 Selv om en af de stridende magter ikke har tiltrådt nærværende konvention,  

 er de magter, der har tiltrådt den, bundet af den i deres indbydes forhold.  

 De er endvidere bundet af konventionen i forhold til den pågældende magt,  

 hvis denne anerkender konventionen og anvender dens bestemmelser.
ARTIKEL 3 Hvor der på en af De Høje Kontraherende Parters territorium opstår en  

 væbnet konflikt, der ikke er af international karakter, er enhver af de  

 stridende parter forpligtet til som mindstemål at bringe følgende  

 bestemmelser til anvendelse:
 I dette øjemed er og forbliver følgende handlinger til enhver tid og på  

 ethvert sted forbudt i forhold til ovennævnte personer:
 Uvildige humanitære organer såsom Den Internationale Røde Kors Komite er  

 berettiget til at tilbyde de stridende parter deres bistand.
 Herudover bør de stridende parter tage initiativet til oprettelsen af  

 særlige overenskomster indeholdende samtlige eller en del af nærværende  

 konventions øvrige bestemmelser.
 Anvendelsen af foranstående bestemmelser berører ikke de stridende parters  

 retlige status.
ARTIKEL 4 I tilfælde af fjendtligheder mellem stridende parters land- og  

 søstridskræfter finder nærværende konventions bestemmelser kun anvendelse på  

 styrker om bord på skibe.
 Landsatte styrker falder øjeblikkelig ind under bestemmelserne i  

 Genevekonventionen af 12. august 1949 til forbedring af såredes og syges  

 vilkår i de væbnede styrker i felten.
ARTIKEL 5 Neutrale magter skal på samme måde anvende nærværende konventions  

 bestemmelser på sårede, syge og skibbrudne, og på medlemmer af det sanitære  

 og gejstlige personel tilhørende de stridende parters væbnede styrker, som  

 modtages eller interneres på den neutrale stats territorium, såvel som på  

 opsamlede døde.
ARTIKEL 6 Foruden de overenskomster, der er udtrykkeligt hjemlede i artiklerne 10,  

 18, 31, 38, 39, 40, 43 og 53, kan De Høje Kontraherende Parter afslutte andre  

 særlige overenskomster vedrørende ethvert spørgsmål, om hvilket de finder det  

 hensigtsmæssigt at træffe særlig aftale.
Ingen særlig overenskomst må dog  

 forringe de ved nærværende konvention fastsatte forhold for sårede, syge og  

 skibbrudne eller for medlemmer af det sanitære eller gejstlige personel eller  

 indskrænke de rettigheder, som konventionen tillægger disse.
 Sårede, syge og skibbrudne såvel som medlemmer af det sanitære og  

 gejstlige personel skal i hele det tidsrum, i hvilket de omfattes af  

 konventionen, nyde fordel af sådanne overenskomster, medmindre de nævnte  

 eller senere overenskomster udtrykkeligt bestemmer det modsatte, eller  

 gunstigere foranstaltninger iværksættes til fordel for dem af en af de  

 stridende parter.
ARTIKEL 7 Sårede, syge og skibbrudne såvel som medlemmer af det sanitære og  

 gejstlige personel kan i intet tilfælde helt eller delvist give afkald på de  

 rettigheder, der sikres dem ved nærværende konvention eller eventuelt ved de  

 i foregående artikel omhandlede særlige overenskomster.
ARTIKEL 8 Nærværende konvention skal bringes til anvendelse i samarbejde med og  

 under kontrol af de beskyttelsesmagter, hvis pligt det er at varetage de  

 stridende parters interesser.
Med dette formål for øje er  

 beskyttelsesmagterne berettiget til at udnævne delegerede ikke alene blandt  

 medlemmer af deres diplomatiske eller konsulære korps, men også blandt deres  

 egne eller andre neutrale landes statsborgere.
De nævnte delegerede skal  

 godkendes af den magt, hos hvilken de skal udøve deres virksomhed.
 De stridende parter skal i størst muligt omfang lette  

 beskyttelsesmagternes repræsentanter eller delegerede udførelsen af hvervet.
Beskyttelsesmagternes repræsentanter eller delegerede må i intet tilfælde  

 overskride de grænser, der ved nærværende konvention er fastsat for deres  

 virksomhed.
De skal i særdeleshed tage hensyn til de bydende nødvendige krav  

 på sikkerhed fra den stats side, i hvilken de udøver deres virksomhed.
Deres  

 virksomhed må kun indskrænkes, når dette nødvendiggøres af bydende militære  

 krav, og da kun undtagelsesvist og som en midlertidig foranstaltning.
ARTIKEL 9 Nærværende konventions bestemmelser er ikke til hinder for den humanitære  

 virksomhed, som Den Internationale Røde Kors Komite eller en hvilken som  

 helst anden uvildig humanitær organisation med de pågældende stridende  

 parters samtykke måtte påtage sig til beskyttelse af og bistand for sårede,  

 syge og skibbrudne samt medlemmer af det sanitære og gejstlige personel.
ARTIKEL 10 De Høje Kontraherende Parter kan når som helst aftale at betro de pligter,  

 der ifølge nærværende konvention påhviler beskyttelsesmagterne, til en  

 organisation, der frembyder de nødvendige garantier for uvildighed og  

 handlekraft.
 Når sårede, syge og skibbrudne eller medlemmer af det sanitære og  

 gejstlige personel, uanset af hvilken grund, ikke nyder fordel af eller  

 ophører at nyde fordel af en beskyttelsesmagts eller en af de i første stykke  

 omhandlede organisationers virksomhed, skal tilbageholdelsesmagten anmode en  

 neutral stat eller en sådan organisation om at påtage sig de opgaver, som i  

 henhold til nærværende konvention udføres af en beskyttelsesmagt, udpeget af  

 de stridende parter.
 Hvis beskyttelse ikke kan tilvejebringes på denne måde, er  

 tilbageholdelsesmagten forpligtet til at anmode en humanitær organisation  

 såsom Den Internationale Røde Kors Komite om at overtage de humanitære  

 opgaver, der ifølge nærværende konvention påhviler beskyttelsesmagterne,  

 eller til med de begrænsninger, der følger af nærværende artikel, at modtage  

 tilbud om bistand, der fremkommer fra en sådan organisation.
 Enhver neutral magt eller enhver organisation, der af den interesserede  

 magt anmodes om eller selv tilbyder at yde sin bistand med dette formål, skal  

 handle i bevidstheden om sit ansvar over for den stridende part, som de  

 personer, der beskyttes af nærværende konvention, tilhører, og skal  

 tilvejebringe tilstrækkelige garantier for sin evne til at påtage sig de  

 omhandlede opgaver og til at udføre dem i uvildig ånd.
 Foranstående bestemmelser kan ikke sættes ud af kraft ved særlig  

 overenskomst mellem magter, af hvilke den ene, selv om det kun er  

 midlertidigt, som følge af militære begivenheder ikke er i besiddelse af fuld  

 handlefrihed i forhold til den anden magt eller dens allierede, i særdeleshed  

 i tilfælde af en besættelse af hele den førstnævnte stats territorium eller  

 en væsentlig del af dette.
 Ordet beskyttelsesmagt indbefatter i nærværende konvention de  

 organisationer, der ifølge nærværende artikel kan træde i stedet for  

 beskyttelsesmagten.
ARTIKEL 11 I tilfælde, hvor beskyttelsesmagterne i de beskyttede personers interesse  

 anser det for tilrådeligt, og i særdeleshed i tilfælde af uenighed mellem de  

 stridende parter angående anvendelsen eller fortolkningen af nærværende  

 konventions bestemmelser, skal beskyttelsesmagterne tilbyde deres bistand med  

 henblik på uoverensstemmelsens bilæggelse.
I dette øjemed kan enhver af beskyttelsesmagterne enten på opfordring af  

 en af de stridende parter eller af egen drift foreslå parterne et møde  

 eventuelt på et hensigtsmæssigt valgt neutralt territorium, mellem deres  

 repræsentanter og i særdeleshed mellem de myndigheder, der er ansvarlige for  

 sårede, syge og skibbrudne samt for medlemmer af det sanitære og gejstlige  

 personel.
De stridende parter er forpligtet til at rette sig efter de  

 forslag, som stilles dem med dette formål for øje.
Beskyttelsesmagterne kan  

 om fornødent til de stridende parters godkendelse forelægge forslag om, at en  

 person, der tilhører en neutral magt eller er udpeget af Den Internationale  

 Røde Kors Komite, skal indbydes til at deltage i et sådant møde.
 Syge, sårede og skibbrudne.
ARTIKEL 12 Medlemmer af de væbnede styrker og andre i den følgende artikel nævnte  

 personer, som er på søen, og som er sårede, syge eller skibbrudne, skal under  

 alle forhold respekteres og beskyttes.
Ved ordet »skibbrud« forstås  

 skibbrud af enhver årsag, herunder nødlanding på søen af eller fra et  

 luftfartøj.
Sådanne personer skal behandles humant og plejes af den af de stridende  

 parter, i hvis magt de befinder sig.De må ikke gøres til genstand for mindre  

 gunstig behandling som følge af køn, race, statsborgerforhold, religion,  

 politisk anskuelse eller noget som helst andet lignende forhold.
Ethvert  

 angreb på deres liv eller legeme er strengt forbudt.
Det er i særdeleshed  

 forbudt at myrde eller udrydde dem, eller at gøre dem til genstand for tortur  

 eller for biologiske forsøg.
De må ikke forsætligt lades uden lægehjælp eller  

 pleje, ej heller må der skabes betingelser, der udsætter dem for smitte eller  

 infektion.
 Kun tvingende lægelige grunde kan berettige en fortrinsstilling med hensyn  

 til behandlingens rækkefølge.
 Kvinder skal behandles med ethvert skyldigt hensyn til deres køn.
ARTIKEL 13 Nærværende konvention finder anvendelse på sårede, syge og skibbrudne på  

 søen, som tilhører følgende grupper:
ARTIKEL 14 Ethvert krigsskib, der tilhører en krigsførende part, er berettiget til at  

 fordre sig udleveret sådanne sårede, syge eller skibbrudne, som er om bord på  

 militære hospitalsskibe eller hospitalsskibe tilhørende hjælpeorganisationer  

 eller privatpersoner, eller som er om bord på handelsskibe, lystbåde eller  

 andre mindre fartøjer, uanset deres statsborgerforhold, under forudsætning  

 af, at de sårede og syge kan tåle flytning, og under forudsætning af, at  

 krigsskibet råder over tilstrækkelige indretninger til den nødvendige  

 lægebehandling.
ARTIKEL 15 Såfremt sårede, syge eller skibbrudne personer tages om bord i et neutralt  

 krigsskib eller i et neutralt militært luftfartøj, skal det, hvor de  

 folkeretlige bestemmelser kræver det, sikres, at de ikke påny kan tage del i  

 krigsoperationer.
ARTIKEL 16 Sårede, syge og skibbrudne, som tilhører en krigsførende magt, og som  

 falder i fjendens hænder, vil være at anse som krigsfanger, og de  

 folkeretlige bestemmelser vedrørende krigsfanger finder anvendelse på dem,  

 jfr. artikel 12. Den part, der har taget dem til fange, er berettiget til  

 efter et skøn over omstændighederne at bestemme, om den vil beholde dem eller  

 sende dem til en havn i sit eget land, til neutral eller endog til fjendtlig  

 havn.
I sidstnævnte tilfælde må krigsfanger, der således er sendt tilbage til  

 deres hjemland, ikke gøre tjeneste i det tidsrum, i hvilket krigen varer.
ARTIKEL 17 Sårede, syge eller skibbrudne personer, som med de stedlige myndigheders  

 tilladelse landsættes i neutral havn, skal, hvor de folkeretlige bestemmelser  

 kræver det, og der ikke mellem den neutrale magt og de krigsførende magter er  

 truffet modstående aftale, bevogtes på en sådan måde af den neutrale magt, at  

 de ikke påny kan tage del i krigsoperationer.
 Omkostninger forbundet med hospitals- og interneringsophold skal bæres af  

 den magt, til hvilken de sårede, syge eller skibbrudne personer hører.
ARTIKEL 18 De stridende parter er efter enhver kamp forpligtet til uden tøven at tage  

 alle forholdsregler til at eftersøge og opsamle de skibbrudne, sårede og  

 syge, til at beskytte dem mod plyndring og dårlig behandling, til at sikre  

 dem tilstrækkelig pleje samt til at eftersøge de døde og forhindre, at disse  

 udplyndres.
 Når som helst forholdene tillader det, skal de stridende parter afslutte  

 stedlige aftaler om såredes og syges evakuering ad søvejen fra et belejret  

 eller omringet område og om passageret for sanitært og gejstligt personel og  

 udstyr på vej til det nævnte område.
ARTIKEL 19 De stridende parter er i hvert enkelt tilfælde forpligtet til snarest  

 muligt at optegne alle nærmere omstændigheder, der kan bidrage til at  

 identificere sådanne skibbrudne, syge og døde tilhørende en fjendtlig part,  

 som er faldet i deres hænder.
Disse optegnelser bør såvidt muligt indeholde  

 oplysning om:
 De ovennævnte oplysninger skal snarest muligt tilstilles det i artikel 122  

 i Genevekonventionen af 12.august 1949 om behandling af krigsfanger  

 omhandlede oplysningskontor, som gennem beskyttelsesmagten og centralkontoret  

 for krigsfanger skal videresende dem til den magt, under hvilken disse  

 personer hører.
De stridende parter skal tilvejebringe og gennem nævnte kontor tilstille  

 hinanden dødsattester eller behørigt bekræftede dødslister.
De skal ligeledes  

 indsamle og gennem det nævnte kontor tilstille hinanden den ene halvdel af  

 dobbelte identitetsplader eller, hvis identitetspladen er enkel, da denne,  

 testamenter eller andre dokumenter, der er af betydning for de afdødes  

 pårørende, penge og i det hele alle genstande, der findes på de døde, og som  

 har værdi i sig selv eller affektionsværdi.
Sådanne genstande tillige med  

 uidentificerede genstande skal fremsendes i forseglede pakker ledsaget af  

 erklæringer, indeholdende alle til identificering af de afdøde ejermænd  

 nødvendige oplysninger, såvel som af en fuldstændig fortegnelse over pakkens  

 indhold.
ARTIKEL 20 De stridende parter er forpligtet til at sikre, at begravelsen til søs,  

 som, for så vidt forholdene tillader det, skal ske individuelt, kun finder  

 sted efter en omhyggelig undersøgelse - om muligt foretaget af en læge - af  

 ligene med henblik på at konstatere dødens indtræden, fastslå identiteten og  

 muliggøre afgivelsen af en redegørelse.
Er der anvendt dobbelt  

 identitetsplade, skal den ene halvdel af pladen forblive på liget.
 Såfremt døde personer udskibes, finder bestemmelserne i Genevekonventionen  

 af 12.august 1949 om forbedring af såredes og syges vilkår i de væbnede  

 styrker i felten anvendelse.
ARTIKEL 21 De stridende parter kan anmode førere af neutrale handelsskibe,  

 lystfartøjer eller andre fartøjer om af humanitære grunde at tage syge,  

 sårede og skibbrudne om bord, om at pleje dem samt om at opsamle døde.
 Der skal ydes skibe af enhver art, som tager en sådan anmodning til følge,  

 såvel som skibe, der på eget initiativ har opsamlet sårede, syge og  

 skibbrudne personer, særlig beskyttelse og særlige lempelser under udøvelsen  

 af sådan hjælpevirksomhed.
 De må i intet tilfælde opbringes på grund af sådan transport, men kan dog,  

 medmindre der er givet dem løfte om det modsatte, fortsat gøres til genstand  

 for opbringelse som følge af ethvert neutralitetsbrud, som de måtte have  

 begået.
 Hospitalsskibe.
ARTIKEL 22 Militære hospitalsskibe, det vil sige skibe, der af magterne er bygget  

 eller udrustet særligt og udelukkende med henblik på at bistå, pleje eller  

 transportere syge, sårede og skibbrudne, må under ingen omstændigheder  

 angribes eller opbringes, men skal til enhver tid respekteres og beskyttes på  

 betingelse af, at deres navne og karakteristik er blevet meddelt de stridende  

 parter 10 dage, før de pågældende skibe tages i anvendelse.
 En sådan meddelelse skal indeholde oplysning om følgende data:  

 bruttoregistertons, længden fra for- til agterstavn og antallet af master og  

 skorstene.
ARTIKEL 23 Kystetablissementer, der er berettiget til beskyttelse under  

 Genevekonventionen af 12.august 1949 til forbedring af såredes og syges  

 vilkår i de væbnede styrker i felten, må ikke bombarderes eller angribes fra  

 søen.
ARTIKEL 24 Hospitalsskibe, der benyttes af nationale Røde Kors-selskaber, af  

 officielt anerkendte hjælpeorganisationer eller af privatpersoner, nyder  

 samme beskyttelse som militære hospitalsskibe og kan ikke gøres til genstand  

 for opbringelse, såfremt den stridende part, til hvilken de hører, officielt  

 har autoriseret dem, og for så vidt de i artikel 22 indeholdte bestemmelser  

 om anmeldelse er iagttaget.
 Sådanne skibe skal være forsynet med certifikater udstedt af de ansvarlige  

 myndigheder, hvoraf det fremgår, at fartøjerne har været under deres kontrol  

 under udrustningen og ved afrejsen.
ARTIKEL 25 Hospitalsskibe, der benyttes af nationale Røde Kors-selskaber, officielt  

 anerkendte hjælpeorganisationer eller privatpersoner tilhørende neutrale  

 lande nyder samme beskyttelse som militære hospitalsskibe og skal ikke kunne  

 gøres til genstand for opbringelse, såfremt de efter forudgående tilladelse  

 fra deres egen regering og med vedkommende stridende parts bemyndigelse har  

 stillet sig under en af de stridende parters ledelse, alt for så vidt de i  

 artikel 22 indeholdte bestemmelser om anmeldelse er iagttaget.
ARTIKEL 26 Den i artiklerne 22, 24 og 25 omhandlede beskyttelse gælder hospitalsskibe  

 af enhver tonnagestørrelse og disses redningsbåde, hvor som helst de  

 opererer.
For at sikre størst mulig bekvemmelighed og sikkerhed skal de  

 stridende parter ikke desto mindre tilstræbe kun at anvende hospitalsskibe på  

 over 2000 bruttoregistertons ved transport af syge, sårede og skibbrudne på  

 lange rejser og på det åbne hav.
ARTIKEL 27 Mindre fartøjer, der af staten eller af officielt anerkendte  

 redningsselskaber anvendes til redningsforetagender ved kysten, skal  

 ligeledes respekteres og beskyttes under samme betingelser som de i  

 artiklerne 22 og 24 fastsatte, for så vidt hensynet til de militære  

 operationer tillader dette.
 Samme regel skal i videst muligt omfang anvendes på faste kyst  

 installationer, der af disse fartøjer udelukkende benyttes i deres humanitære  

 virksomhed.
ARTIKEL 28 Såfremt der finder kamphandlinger sted om bord på et krigsskib, skal  

 sygelukaferne såvidt muligt respekteres og skånes.
Sygelukafer og deres  

 udstyr forbliver undergivet krigens love.
De må dog ikke unddrages deres  

 formål, sålænge de udkræves af hensyn til de sårede og syge.
Ikke desto  

 mindre kan den militære chef, i hvis magt de er faldet, benytte rummene til  

 andre formål, såfremt det militært er tvingende nødvendigt, når han har  

 draget omsorg for, at de derværende sårede og syge modtager passende pleje.
ARTIKEL 29 Der skal meddeles ethvert hospitalsskib, der befinder sig i en havn, der  

 falder i fjendens hænder, tilladelse til at forlade havnen.
ARTIKEL 30 De i artiklerne 22, 24, 25 og 27 omhandlede fartøjer er forpligtet til at  

 yde sårede, syge og skibbrudne hjælp og bistand uden hensyn til disses  

 statsborgerforhold.
 De Høje Kontraherende Parter forpligter sig til ikke at anvende sådanne  

 fartøjer til noget militært formål.
 Sådanne fartøjer må ikke på nogen måde hemme de kæmpende styrker i deres  

 bevægelser.
 Under og efter en kamp handler de på egen risiko.
ARTIKEL 31 De stridende parter har ret til at kontrollere og undersøge de i  

 artiklerne 22, 24, 25 og 27 nævnte fartøjer.
De kan afslå tilbud om hjælp fra  

 sådanne fartøjer, beordre dem til at fjerne sig, lade dem følge en bestemt  

 kurs, kontrollere anvendelsen af deres radiotelegraf og andre  

 meddelelsesmidler og endog tilbageholde dem i et tidsrum af ikke over 7 døgn  

 regnet fra tidspunktet for prajningen, såfremt omstændighedernes vægt kræver  

 det.
 De er berettiget til midlertidigt om bord at anbringe en repræsentant,  

 hvis eneste opgave er at påse, at ordrer, der gives i medfør af de i første  

 stykke indeholdte bestemmelser, udføres.
 De stridende parter skal såvidt muligt indføre de ordrer, de har givet  

 hospitalsskibets kaptajn, i fartøjets logbog på et sprog, som kaptajnen  

 forstår.
 De stridende parter er berettiget til ensidigt eller i medfør af særlige  

 overenskomster om bord på deres skibe at anbringe neutrale iagttagere, som  

 skal overvåge, at nærværende konventions bestemmelser nøje overholdes.
ARTIKEL 32 De i artiklerne 22, 24, 25 og 27 omhandlede fartøjer kan, for så vidt  

 angår deres ophold i neutral havn, ikke ligestilles med krigsskibe.
ARTIKEL 33 Handelsfartøjer, som er blevet omdannet til hospitalsskibe, må ikke  

 anvendes til noget andet formål i det tidsrum, i hvilket fjendtlighederne  

 vedvarer.
ARTIKEL 34 Den beskyttelse, der tilkommer hospitalsskibe og sygelukafer, ophører  

 ikke, medmindre de, når bortses fra deres humanitære opgaver, anvendes til  

 udøvelse af handlinger til skade for fjenden.
Beskyttelsen bortfalder dog  

 først, såfremt en advarsel, der såvidt muligt skal fastsætte en rimelig  

 tidsfrist, ikke efterkommes.
 I særdeleshed må hospitalsskibe ikke være i besiddelse af eller anvende  

 hemmelig kode til deres radiotelegraf eller til andre meddelelsesmidler.
ARTIKEL 35 Følgende forhold skal ikke betragtes som givende ret til at berøve  

 hospitalsskibe eller fartøjers sygelukafer den beskyttelse, der tilkommer  

 dem:
 Personel.
ARTIKEL 36 Hospitalsskibes gejstlige, lægelige og sanitære personel samt deres  

 besætninger skal respekteres og beskyttes; de nævnte personer må ikke tages  

 til fange i det tidsrum, de er i hospitalsskibets tjeneste, hvad enten der er  

 sårede og syge om bord eller ej.
ARTIKEL 37 Medlemmer af det gejstlige, lægelige og sanitære personel, der har fået  

 til opgave at øve den lægelige eller åndelige forsorg for de i artiklerne 12  

 og 13 omhandlede personer, skal, dersom de falder i fjendens hænder,  

 respekteres og beskyttes.
De kan fortsat udføre deres pligter, sålænge dette  

 er nødvendigt af hensyn til de såredes og syges pleje.
De skal derefter  

 sendes tilbage, såsnart den øverstkommanderende, under hvis myndighed de  

 befinder sig, anser det for muligt.
Når de forlader skibet, er de berettiget  

 til at medføre deres personlige ejendele.
 Hvis det imidlertid af hensyn til krigsfangers lægelige eller åndelige  

 fornødenheder viser sig nødvendigt at tilbageholde en del af dette personel,  

 skal der tages alle forholdsregler i det øjemed snarest at muliggøre  

 personnellets udskibning.
 Efter udskibningen omfattes tilbageholdt personel af bestemmelserne i  

 Genevekonventionen af 12.august 1949 til forbedring af såredes og syges  

 vilkår i de væbnede styrker i felten.
 Sanitetstransporter.
ARTIKEL 38 Skibe, som er fragtet til sanitetstransporter, er berettiget til at  

 transportere udstyr, der udelukkende er bestemt til behandling af sårede og  

 syge medlemmer af væbnede styrker eller til forebyggelse af sygdom, forudsat  

 at nærmere oplysninger vedrørende rejsen er blevet meddelt den fjendtlige  

 magt og godkendt af denne.
Fjenden bevarer retten til at borde  

 transportskibene, men ikke til at opbringe dem, ej heller til at beslaglægge  

 det medførte udstyr.
I henhold til overenskomst mellem de stridende parter kan neutrale  

 iagttagere anbringes om bord på sådanne skibe for at kontrollere det medførte  

 udstyr.
Med dette formål for øje skal der gives dem fri adgang til udstyret.
ARTIKEL 39 Sanitetsluftfartøjer, det vil sige luftfartøjer, som udelukkende anvendes  

 til evakuering af sårede, syge og skibbrudne og til transport af sanitært  

 personel og udstyr, må ikke gøres til genstand for angreb, men skal  

 respekteres af de stridende parter, når flyvningen finder sted i højder, på  

 tidspunkter og ad ruter, hvorom der er truffet særlig aftale mellem de  

 interesserede stridende parter.
Sådanne luftfartøjer skal på over-, under- og sidefladerne være tydeligt  

 mærket med det i artikel 41 foreskrevne kendemærke såvel som med de nationale  

 farver.
De skal være forsynet med alle andre mærker eller kendetegn, hvorom  

 der måtte være truffet aftale mellem de stridende parter efter udbruddet af  

 eller under fjendtlighederne.
 Medmindre der er truffet anden aftale, er overflyvninger af fjendtligt  

 eller af fjenden besat territorium forbudt.
Sanitetsluftfartøjer er forpligtet til at efterkomme ethvert påbud om  

 landing på landjorden eller på vandet.
Har et luftfartøj foretaget en således  

 påtvunget landing, har det efter en eventuel undersøgelse ret til at  

 fortsætte flyvningen med de ombordværende.
I tilfælde af ufrivillig landing på landjorden eller på vandet, på  

 fjendtligt eller af fjenden besat territorium, er de sårede, syge og  

 skibbrudne såvel som luftfartøjets besætning at anse som krigsfanger.
Det  

 sanitære personel vil være at behandle i overensstemmelse med artiklerne 36  

 og 37.
ARTIKEL 40 Sanitetsluftfartøjer, der tilhører de stridende parter, har ret til at  

 overflyve neutrale magters territorium og til om nødvendigt at foretage  

 landing der eller til at benytte det til mellemlanding, jævnfør dog  

 bestemmelserne i andet stykke.
De skal give neutrale magter forudgående  

 meddelelse om overflyvning af det nævnte territorium og efterkomme ethvert  

 påbud om landing på landjorden eller på vandet.
De er kun beskyttet mod  

 angreb under flyvning ad ruter, i højder og på tidspunkter, hvorom der er  

 truffet særlig aftale mellem de stridende parter og den interesserede  

 neutrale magt.
De neutrale magter er imidlertid berettiget til at fastsætte betingelser  

 eller indskrænkninger vedrørende sanitetsluftfartøjers overflyvning af eller  

 landing på deres territorium.
Sådanne eventuelle betingelser eller  

 indskrænkninger skal bringes til ensartet anvendelse overfor alle de  

 stridende parter.
Medmindre anden aftale er truffet mellem de neutrale magter og de  

 stridende parter, skal de sårede, syge eller skibbrudne, som med de stedlige  

 myndigheders tilladelse landsættes på neutralt territorium fra  

 sanitetsluftfartøjer, tilbageholdes af den neutrale magt på en sådan måde, at  

 de ikke påny kan deltage i krigsoperationer, såfremt de folkeretlige regler  

 kræver dette.
Den med deres hospitalsophold og internering forbundne udgift  

 skal bæres af den magt, til hvilken de hører.
 Kendemærket.
ARTIKEL 41 Den kompetente militære myndighed skal påse, at et rødt kors på hvid bund  

 forefindes på flag, armbind og på alt udstyr, der anvendes af  

 sanitetstjenesten.
 For så vidt angår lande, som allerede i stedet for et rødt kors som  

 kendemærke anvender den røde halvmåne eller den røde løve og sol på hvid  

 bund, anerkender nærværende konvention dog ligeledes disse emblemer.
ARTIKEL 42 Det i artiklerne 36 og 37 omtalte personel skal på venstre arm bære et  

 armbind, der kan tåle vand, som er forsynet med kendemærket, og som er  

 udstedt og stemplet af den militære myndighed.
Foruden den i artikel 19 omtalte identitetsplade skal sådant personel  

 tillige bære et særligt identitetskort, der er forsynet med kendemærket.  

 Dette kort skal kunne tåle vand og være af en sådan størrelse, at det kan  

 bæres i lommen.
Det skal være affattet på det nationale sprog og mindst  

 indeholde indehaverens efternavn og fornavne, fødselsdato, grad og  

 tjenestenummer, hvorhos det skal angive den egenskab, i hvilken han har ret  

 til beskyttelse under nærværende konvention.
Kortet skal være forsynet med et  

 fotografi af ejeren tillige med hans underskrift og/eller fingeraftryk.
Det  

 skal bære militærmyndighedens prægestempel.
Identitetskortet skal i hvert land være ensartet for alle de væbnede  

 styrker og skal såvidt muligt være af lignende type i De Høje Kontraherende  

 Parters væbnede styrker.
De stridende parter kan til deres vejledning anvende  

 det udkast, der som eksempel er vedføjet nærværende konvention.
Ved  

 fjendtlighedernes udbrud skal de meddele hinanden, hvilken model de anvender.  

 Identitetskort bør om muligt udfærdiges i mindst 2 eksemplarer, af hvilke det  

 ene skal forblive i hjemlandet.
I intet tilfælde må kendetegn, identitetskort eller retten til at bære  

 armbind fratages det nævnte personel.
Ved tab af kort eller kendetegn har  

 personellet ret til at erholde genpart af kortene og til at få kendetegnene  

 erstattet.
ARTIKEL 43 De i artiklerne 22, 24, 25 og 27 omhandlede skibe skal være tydeligt  

 afmærket som nedenfor angivet:
Alle hospitalsskibe skal tilkendegive sig ved at føre deres nationalflag,  

 og, såfremt de tilhører en neutral stat, ydermere den af de stridende parters  

 flag, under hvis ledelse de har stillet sig.
Så højt på stormasten som muligt  

 skal føres et hvidt flag med rødt kors.
 Hospitalsskibes redningsbåde, kystredningsbåde og alle mindre fartøjer,  

 som benyttes af sanitetstjenesten, skal være hvidmalede med iøjnefaldende  

 mørkerøde kors og skal i det hele være afmærket som ovenfor om hospitalsskibe  

 foreskrevet.
 Sådanne af de ovennævnte skibe og fartøjer, som om natten og ved nedsat  

 sigtbarhed ønsker at sikre sig den beskyttelse, som de er berettiget til,  

 skal, såfremt dette godkendes af den af de stridende parter, i hvis magt de  

 befinder sig, træffe de nødvendige forholdsregler til at lade deres maling og  

 kendemærker fremtræde tilstrækkelig tydeligt.
 Hospitalsskibe, som i overensstemmelse med artikel 31 midlertidigt  

 tilbageholdes af fjenden, er forpligtet til at stryge den af de stridende  

 parters flag, i hvis tjeneste de befinder sig, eller under hvis ledelse de  

 har stillet sig.
Det kan tillades kystredningsbåde, der med besættelsesmagtens samtykke  

 vedbliver at operere fra en besat base, at føre deres egne nationale farver  

 tillige med et flag med rødt kors på hvid bund, når de befinder sig uden for  

 basen.
Herom skal der på forhånd gives alle interesserede stridende parter  

 meddelelse.
 Alle de i nærværende artikel fastsatte bestemmelser vedrørende det røde  

 kors finder ligeledes anvendelse på de andre i artikel 41 nævnte emblemer.
 De stridende parter skal til enhver tid bestræbe sig for at afslutte  

 gensidige overenskomster med henblik på anvendelsen af de mest moderne  

 metoder til lettelse af identificering af hospitalsskibe.
ARTIKEL 44 De i artikel 43 omhandlede kendemærker kan i krig som i fred kun benyttes  

 til betegnelse eller beskyttelse af de deri nævnte skibe, medmindre andet  

 følger af en anden international konvention eller af en overenskomst mellem  

 alle de interesserede stridende parter.
ARTIKEL 45 De Høje Kontraherende Parter er forpligtet til at træffe de nødvendige  

 forholdsregler til forebyggelse og bekæmpelse på ethvert tidspunkt af ethvert  

 misbrug af de i artikel 43 omhandlede kendemærker, såfremt deres lovgivning  

 ikke allerede dækker disse forhold.
 Konventionens gennemførelse.
ARTIKEL 46 Enhver af de stridende parter skal gennem sine øverstkommanderende sikre,  

 at det i de foregående artikler indeholdte nøje bringes til udførelse og at  

 uforudsete tilfælde behandles i overensstemmelse med nærværende konventions  

 almindelige grundsætninger.
ARTIKEL 47 Repressalier rettet mod sårede, syge og skibbrudne personer eller mod  

 personel, fartøjer og udstyr, der er beskyttet af konventionen, forbydes.
ARTIKEL 48 De Høje Kontraherende Parter forpligter sig til i krig som i fred i videst  

 muligt omfang at udbrede kendskabet til nærværende konventions tekst i deres  

 respektive lande og i særdeleshed til at optage studiet af den i deres  

 militære og såvidt muligt i deres civile undervisningsprogram, således at  

 konventionens grundsætninger kan komme til hele befolkningens og i  

 særdeleshed til de væbnede styrkers og det sanitære og gejstlige personels  

 kundskab.
ARTIKEL 49 De Høje Kontraherende Parter skal gennem det schweisiske forbundsråd og  

 under fjendtligheder gennem beskyttelsesmagterne tilstille hinanden den  

 officielle oversættelse af nærværende konvention såvel som love og  

 bestemmelser, som de måtte gennemføre med henblik på konventionens  

 anvendelse.
 Bekæmpelse af misbrug og overtrædelser.
ARTIKEL 50 De Høje Kontraherende Parter forpligter sig til at gennemføre alle love,  

 der er nødvendige til skabelsen af effektive straffesanktioner over for  

 personer, som begår eller beordrer iværksættelsen af nogen af de i den  

 følgende artikel beskrevne grove overtrædelser af nærværende konvention.
Enhver af De Høje Kontraherende Parter har pligt til at eftersøge  

 personer, der er beskyldt for at have begået eller for at have beordret  

 iværksættelsen af sådanne grove overtrædelser, og skal uden hensyn til  

 sådanne personers statsborgerforhold stille dem for sine egne domstole.
Den  

 kan også i overensstemmelse med reglerne i sin egen lovgivning beslutte at  

 overgive sådanne personer til en anden interesseret kontraherende part til  

 retsforfølgning under forudsætning af, at denne anden part har tilvejebragt  

 et tilstrækkeligt bevismateriale.
 Enhver af De Høje Kontraherende Parter skal tage de nødvendige  

 forholdsregler til bekæmpelse af alle handlinger, der uden at falde ind under  

 de i den følgende artikel definerede grove overtrædelser strider mod  

 nærværende konventions bestemmelser.
Under alle forhold skal de tiltalte drage fordel af betryggende garantier  

 med hensyn til domstolsbehandling og forsvar.
Disse garantier må ikke være  

 mindre gunstige end de i Genevekonventionen af 12.august 1949 om behandling  

 af krigsfanger artikel 105 og følgende artikler fastsatte.
ARTIKEL 51 Ved grove overtrædelser, jævnfør artikel 50, forstås overtrædelser, der  

 indbefatter en af følgende handlinger, såfremt denne begås overfor personer  

 eller ejendom, der beskyttes af konventionen: forsætligt drab, tortur eller  

 umenneskelig behandling, herunder biologiske forsøg, forsætlig påførelse af  

 betydelig lidelse eller alvorlig skade på legeme eller helbred, omfattende  

 ødelæggelser og tilegnelse af ejendom, der ikke retfærdiggøres af den  

 militære nødvendighed, og som udføres på ulovlig og vilkårlig måde.
ARTIKEL 52 Ingen af De Høje Kontraherende Parter kan frigøre sig selv eller en anden  

 kontraherende part for ansvar, som den selv eller en anden kontraherende part  

 har pådraget sig med hensyn til de i den foregående artikel omhandlede  

 overtrædelser.
ARTIKEL 53 På begæring af en af de stridende parter skal der iværksættes en  

 undersøgelse i en form, der fastsættes af de interesserede parter, vedrørende  

 enhver påstået krænkelse af konventionen.
 Hvis der ikke er opnået enighed om fremgangsmåden ved undersøgelsen, bør  

 parterne træffe aftale om valg af en voldgiftsmand, som skal bestemme,  

 hvilken fremgangsmåde der skal følges.
 Når en krænkelse er fastslået, skal de stridende parter bringe den til  

 ophør og snarest muligt bekæmpe den.
AFSLUTTENDE BESTEMMELSER ARTIKEL 54 Nærværende konvention er affattet på engelsk og fransk.
De to tekster har  

 samme gyldighed.
 Det schweiziske forbundsråd skal drage omsorg for udarbejdelsen af  

 officielle oversættelser af konventionen til russisk og spansk.
ARTIKEL 55 Nærværende konvention, som bærer denne dags dato, står indtil den  

 12.februar 1950 åben for undertegnelse af de magter, der har været  

 repræsenteret ved den konference, som åbnedes i Geneve den 21. april 1949,  

 såvel som af magter, der ikke har været repræsenteret ved nævnte konference,  

 men som har tiltrådt den 10. Haagkonvention af 18.oktober 1907 om anvendelse  

 på søkrigen af grundsætningerne i Genevekonventionen af 1906 eller  

 Genevekonventionerne af 1864, 1906 eller 1929 om forbedring af såredes og  

 syges vilkår ved hære i krig.
ARTIKEL 56 Nærværende konvention skal ratificeres snarest muligt, og  

 ratifikationsdokumenterne skal deponeres i Bern.
 Om deponeringen af hvert enkelt ratifikationsdokument skal der optages en  

 protokol, hvoraf en bekræftet kopi ved det schweiziske forbundsråds  

 foranstaltning skal tilstilles alle de magter, der har underskrevet  

 konventionen, eller som har meddelt, at de tiltræder den.
ARTIKEL 57 Nærværende konvention træder i kraft 6 måneder efter deponeringen af  

 mindst 2 ratifikationsdokumenter.
 Derefter træder den i kraft for hver enkelt af De Høje Kontraherende  

 Parter 6 måneder efter deponeringen af ratifikationsdokumentet.
ARTIKEL 58 I forholdet mellem De Høje Kontraherende Parter træder nærværende  

 konvention i stedet for den 10. Haagkonvention af 18. oktober 1907 om  

 anvendelse på søkrigen af grundsætningerne i Genevekonventionen af 1906.
ARTIKEL 59 Fra nærværende konventions ikrafttrædelsesdato at regne skal enhver magt,  

 der ikke allerede har underskrevet den, kunne tiltræde den.
ARTIKEL 60 Tiltrædelse skal skriftligt meddeles det schweiziske forbundsråd og gælder  

 fra 6 måneder efter den dato, på hvilken meddelelsen modtages.
 Det schweiziske forbundsråd skal underrette alle de magter, som har  

 underskrevet konventionen, eller om hvis tiltrædelse der er givet meddelelse,  

 om tiltrædelser.
ARTIKEL 61 Hvor en af de i artiklerne 2 og 3 omhandlede situationer foreligger,  

 træder ratifikationer, der er deponeret, og tiltrædelser, hvorom givet  

 meddelelse af de stridende parter før eller efter fjendtlighedernes eller  

 besættelsens begyndelse, øjeblikkelig i kraft.
Det schweiziske forbundsråd  

 skal på hurtigste måde give underretning om alle ratifikationsdokumenter  

 eller tiltrædelseserklæringer, der modtages fra en stridende part.
ARTIKEL 62 Enhver af De Høje Kontraherende Parter skal frit kunne opsige nærværende  

 konvention.
 Opsigelsen skal skriftligt meddeles det schweiziske forbundsråd, der skal  

 videresende meddelelsen til alle De Høje Kontraherende Parters regeringer.
Opsigelsen træder i kraft et år efter, at meddelelse herom er afgivet til  

 det schweiziske forbundsråd.
En opsigelse, hvorom meddelelse er afgivet på et  

 tidspunkt, da den opsigende magt var indblandet i en strid, træder imidlertid  

 først i kraft, når der er sluttet fred, og når virksomheden i forbindelse med  

 løsladelse og hjemsendelse af de i nærværende konvention beskyttede personer  

 er tilendebragt.
Opsigelsen gælder kun for den opsigende magts vedkommende.
Den svækker på  

 ingen måde de forpligtelser, som de stridende parter fortsat skal underkaste  

 sig i kraft af de folkeretlige grundsætninger, således som disse fremgår af  

 de mellem civiliserede folk gældende sædvaner, af menneskelighedens love og  

 af den offentlige morals bydende krav.
ARTIKEL 63 Det schweiziske forbundsråd skal lade nærværende konvention indregistrere  

 i De Forenede Nationers sekretariat.
Det schweisiske forbundsråd skal  

 ligeledes underrette De Forenede Nationers sekretariat om alle modtagne  

 ratifikationer, tiltrædelser og opsigelser vedrørende nærværende konvention.
 Til bekræftelse heraf har de undertegnede, der har deponeret deres  

 respektive fuldmagter, underskrevet nærværende konvention.
Udfærdiget i Geneve den 12.august 1949 på engelsk og fransk.
Originalen  

 skal deponeres i det schweiziske forbundsarkiv.
Det schweiziske forbundsråd  

 skal tilstille enhver af signatarstaterne og de stater, som har tiltrådt  

 konventionen, en bekræftet kopi af denne.
 Artikel 10: Den Albanske Folkerepublik kan ikke anerkende en anmodning fra  

 en tilbageholdelsesmagt til en humanitær organisation eller til en neutral  

 stat om at træde i en beskyttelsesmagts sted som værende i orden, medmindre  

 det land, i hvilket de beskyttede personer er statsborgere, har givet sit  

 samtykke.
For ARGENTINA Guillermo A.
SPERONI Argentina har altid indtaget en ledende stilling mellem mange andre  

 nationer i de spørgsmål, der har ligget til grund for vore diskussioner.
Jeg  

 undertegner derfor de fire konventioner i min regerings navn og under  

 forbehold af ratifikation med det forbehold, at artikel 3, fælles for alle  

 fire konventioner, skal være den eneste artikel, der med udelukkelse af alle  

 andre skal kunne anvendes i tilfælde af væbnede konflikter, som ikke har en  

 international karakter.
 1. Ifølge Den Ungarske Folkerepubliks regerings  

 opfattelse kan bestemmelserne i artikel 10 i konventionen om sårede og syge,  

 maritimkonventionen og konventionen om krigsfanger og i artikel 11 i  

 konventionen om civile personer vedrørende en udskiftning af  

 beskyttelsesmagten kun bringes til anvendelse, såfremt regeringen i den stat,  

 hvis statsborgere de beskyttede personer er, ikke længere eksisterer.
 2. Den Ungarske Folkerepubliks regering kan ikke  

 godkende bestemmelserne i artikel 11 i konventionen om sårede og syge,  

 maritimkonventionen og konventionen om krigsfanger og i artikel 12 i  

 konventionen om civile personer, ifølge hvilke beskyttelsesmagtens kompetence  

 udstrækker sig til fortolkningen af konventionen.
 Da der ikke findes nogen foreliggende definition af vendingen en konflikt,  

 der ikke er af international karakter, og da det ikke, såfremt der med denne  

 vending kun tænkes på borgerkrig, klart er fastslået, på hvilket tidspunkt et  

 væbnet oprør indenfor et land skal betragtes som borgerkrig, forbeholder  

 Portugal sig retten til ikke at bringe bestemmelserne i artikel 3 til  

 anvendelse i alle de territorier, der står under dets overhøjhed i hvilken  

 som helst, del af verden, i det omfang bestemmelserne strider mod portugisisk  

 lov.
 Den portugisiske regering anerkender kun ovennævnte artikler med det  

 forbehold, at anmodninger fra tilbageholdelsesmagten til en neutral stat  

 eller til en humanitær organisation om at påtage sig de opgaver, der normalt  

 udføres af beskyttelsesmagter, foretages med samtykke fra og i enighed med  

 regeringen for det land, i hvilket de personer, der skal beskyttes, er  

 statsborgere (oprindelseslande).
 Genevekonvention af 12. august 1949 om behandling af krigsfanger.
 De undertegnede, befuldmægtigede for de regeringer, der har været  

 repræsenteret ved den diplomatiske konference, som blev afholdt i Geneve fra  

 21. april til 12. august 1949 med det formål at revidere den i Geneve den  

 27.juli 1929 afsluttede konvention om behandling af krigsfanger, er blevet  

 enige om følgende:
I DEL Almindelige bestemmelser.
ARTIKEL 1 De Høje Kontraherende Parter forpligter sig til under alle forhold selv at  

 overholde og at drage omsorg for overholdelsen af nærværende konvention.
ARTIKEL 2 Når bortses fra de bestemmelser, der skal være gældende i fredstid, finder  

 nærværende konvention anvendelse i alle tilfælde, hvor en krig er erklæret,  

 eller hvor der iøvrigt er opstået en væbnet konflikt mellem to eller flere af  

 De Høje Kontraherende Parter, selvom en af disse ikke anerkender, at der  

 består krigstilstand.
 Konventionen finder ligeledes anvendelse i alle tilfælde af hel eller  

 delvis besættelse af en af De Høje Kontraherende Parters territorium, selvom  

 en sådan besættelse ikke møder væbnet modstand.
Selvom en af de stridende magter ikke har tiltrådt nærværende konvention,  

 er signatarmagterne bundet af den i deres indbyrdes forhold.
De er endvidere  

 bundet af konventionen i forhold til den pågældende magt, hvis denne  

 anerkender konventionen og anvender dens bestemmelser.
ARTIKEL 3 Hvor der på en af De Høje Kontraherende Parters territorium opstår en  

 væbnet konflikt, er enhver af de stridende parter, selvom konflikten ikke er  

 af international karakter, forpligtet til som mindstemål at bringe følgende  

 bestemmelser til anvendelse:
 I dette øjemed er og forbliver følgende handlinger til enhver tid og på  

 ethvert sted forbudt i forhold til ovennævnte personer:
 Uvildige humanitære organer såsom Den Internationale Røde Kors Komite er  

 berettiget til at tilbyde de stridende parter deres bistand.
 Herudover bør de stridende parter tilstræbe indgåelse af særlige  

 overenskomster indeholdende samtlige eller en del af nærværende konventions  

 øvrige bestemmelser.
 Anvendelsen af foranstående bestemmelser berører ikke de stridende parters  

 retlige status.
ARTIKEL 4 A.
Ved krigsfanger forstås i nærværende konvention personer, der tilhører  

 en af følgende grupper, når de er faldet i fjendens magt:
B.
Følgende personer skal ligeledes behandles som krigsfanger under  

 nærværende konvention:
C.
Nærværende artikel berør på ingen måde sanitetspersonels og  

 feltpræsters status som fastsat ved nærværende konventions artikel 33.
ARTIKEL 5 Nærværende konvention finder anvendelse på de i artikel 4 nævnte personer  

 i tidsrummet, fra de er faldet i fjendens magt, til de endeligt frigives og  

 hjemsendes.
 Skulle der opstå tvivl om, hvorvidt personer, som har foretaget en  

 krigshandling og er faldet i fjendens hænder, tilhører en af de i artikel 4  

 opregnede grupper, omfattes sådanne personer af konventionens beskyttelse,  

 indtil deres status er blevet afgjort af en kompetent domstol.
ARTIKEL 6 Udover de overenskomster, der er udtrykkeligt hjemlede i artikel 10, 23,  

 28, 33, 60, 65, 66, 67, 72, 73, 75, 109, 110, 118, 119, 122 og 132, kan De  

 Høje Kontraherende Parter afslutte andre særlige overenskomster vedrørende  

 ethvert spøgsmål, om hvilket de finder det hensigtsmæssigt at træffe særlig  

 aftale.
Ingen særlig overenskomst må dog forringe de ved nærværende  

 konvention fastsatte forhold for krigsfanger eller indskrænke de rettigheder,  

 som konventionen tillægger dem.
 Krigsfanger skal i hele det tidsrum, i hvilket de omfattes af  

 konventionen, nyde fordel af sådanne overenskomster, medmindre de nævnte  

 eller senere overenskomster udtrykkeligt bestemmer det modsatte, eller  

 gunstigere foranstaltninger iværksættes til fordel for dem af en af de  

 stridende parter.
ARTIKEL 7 Krigsfanger kan i intet tilfælde helt eller delvist give afkald på de  

 rettigheder, der sikres dem ved nærværende konvention eller eventuelt ved de  

 i foregående artikel omhandlede særlige overenskomster.
ARTIKEL 8 Nærværende konvention bringes til anvendelse i samarbejde med og under  

 kontrol af de beskyttelsesmagter, hvis pligt det er at varetage de stridende  

 parters interesser.
I dette øjemed er beskyttelsesmagterne berettiget til,  

 udover deres diplomatiske eller konsulære personel, at udnævne delegerede  

 blandt deres egne eller andre neutrale landes statsborgere.
Disse delegerede  

 skal godkendes af den magt, hos hvilken de skal udøve deres virksomhed.
 De stridende parter skal i størst muligt omfang lette  

 beskyttelsesmagternes repræsentanter eller delegerede udførelsen af hvervet.
Beskyttelsesmagternes repræsentanter eller delegerede må i intet tilfælde  

 gå ud over de grænser, der ved nærværende konvention er fastsat for deres  

 virksomhed.
De skal i særdeleshed tage hensyn til de bydende nødvendige krav  

 på sikkerhed fra den stats side, i hvilken de udøver deres virksomhed.
ARTIKEL 9 Nærværende konventions bestemmelser skal ikke være til hinder for den  

 humanitære virksomhed, som Den Internationale Røde Kors Komite eller en  

 hvilken som helst anden uvildig humanitær organisation med de pågældende  

 stridende parters samtykke måtte påtage sig til beskyttelse af og bistand for  

 krigsfanger.
ARTIKEL 10 De Høje Kontraherende Parter kan når som helst aftale at betro de pligter,  

 der ifølge nærværende konvention påhviler beskyttelsesmagterne, til en  

 international organisation, der frembyder de nødvendige garantier for  

 uvildighed og handlekraft.
 Når krigsfanger, der beskyttes af nærværende konvention, af en hvilken som  

 helst grund ikke nyder fordel af eller ophører med at nyde fordel af en  

 beskyttelsesmagts eller en af de i første stykke omhandlede organisationers  

 virksomhed, skal tilbageholdelsesmagten anmode en neutral stat eller en sådan  

 organisation om at påtage sig de opgaver, som i henhold til nærværende  

 konvention udføres af en beskyttelsesmagt, udpeget af de stridende parter.
 Hvis beskyttelse ikke kan tilvejebringes på denne måde, er  

 tilbageholdelsesmagten forpligtet til at anmode en humanitær organisation  

 såsom Den Internationale Røde Kors Komite om at overtage de humanitære  

 opgaver, der ifølge nærværende konvention påhviler beskyttelsesmagterne,  

 eller til med de begrænsninger, der følger af nærværende artikel, at modtage  

 de tilbud om bistand, der fremkommer fra en sådan organisation.
 Enhver neutral magt eller enhver organisation, der af den interesserede  

 magt anmodes om eller selv tilbyder at yde sin bistand med dette formål for  

 øje er forpligtet til at handle i bevidstheden om sit ansvar overfor den  

 stridende part, som de personer, der beskyttes af nærværende konvention,  

 tilhører, og skal tilvejebringe tilstrækkelige garantier for sin evne til at  

 påtage sig de omhandlede opgaver og til at udføre dem uvildigt.
 Foranstående bestemmelser kan ikke sættes ud af kraft ved særlig  

 overenskomst mellem magter, af hvilke den ene, selvom det kun er  

 midlertidigt, som følge af krigsbegivenheder ikke er i besiddelse af fuld  

 handlefrihed i forhold til den anden magt eller dens allierede, i særdeleshed  

 i tilfælde af en besættelse af hele den førstnævnte stats territorium eller  

 en væsentlig del af dette.
 Ordet beskyttelsesmagt indbefatter i nærværende konvention de  

 organisationer, der ifølge nærværende artikel kan træde i stedet for  

 beskyttelsesmagten.
ARTIKEL 11 I tilfælde, hvor beskyttelsesmagterne i de beskyttede personers interesse  

 anser det for tilrådeligt, og i særdeleshed i tilfælde af uenighed mellem de  

 stridende parter angående anvendelsen eller fortolkningen af nærværende  

 konventions bestemmelser, skal beskyttelsesmagterne tilbyde deres bistand med  

 henblik på uoverensstemmelsernes bilæggelse.
I dette øjemed kan enhver af beskyttelsesmagterne enten på opfordring af  

 en af de stridende parter eller af egen drift foreslå parterne et møde,  

 eventuelt på et hensigtsmæssigt valgt neutralt territorium, mellem deres  

 repræsentanter og i særdeleshed mellem de myndigheder, der er ansvarlige for  

 krigsfanger.
De stridende parter er forpligtet til at rette sig efter de  

 forslag, som stilles dem med dette formål for øje.
Beskyttelsesmagterne kan  

 om fornødent til de stridende parters godkendelse forelægge forslag om, at en  

 person, der tilhører en neutral magt eller er udpeget af Den Internationale  

 Røde Kors Komite, skal indbydes til at deltage i et sådant møde.
II DEL Almindelige bestemmelser om beskyttelse af krigsfanger.
ARTIKEL 12 Krigsfanger er i den fjendtlige stats og ikke i de enkeltpersoners eller  

 militære enheders magt, der har taget dem til fange.
Uanset enkeltpersoners  

 mulige ansvar er tilbageholdelsesmagten ansvarlig for den behandling, der  

 ydes dem.
Krigsfanger må af tilbageholdelsesmagten kun overføres til en magt, som  

 har tiltrådt nærværende konvention, og om hvis vilje og evne til at bringe  

 konventionens bestemmelser i anvendelse tilbageholdelsesmagten har forvisset  

 sig.
Når krigsfanger overføres under sådanne omstændigheder, påhviler  

 ansvaret for konventionens overholdelse den magt, der modtager dem, medens de  

 er i dens varetægt.
Skulle sidstnævnte magt i nogen vigtig henseende undlade at overholde  

 konventionens bestemmelser, skal den magt, der har overført krigsfangerne,  

 efter at have modtaget meddelelse herom af beskyttelsesmagten, desuagtet tage  

 effektive forholdsregler med henblik på at bringe sagen i orden eller anmode  

 om tilbageførelse af krigsfangerne.
Sådanne anmodninger skal efterkommes.
ARTIKEL 13 Krigsfanger skal til enhver tid behandles humant.
Enhver uretmæssig  

 handling eller undladelse fra tilbageholdelsesmagtens side, der medfører, at  

 en krigsfange i dens varetægt afgår ved døden, eller at vedkommendes helbred  

 udsættes for alvorlig fare, forbydes og vil blive betragtet som et groft brud  

 på nærværende konvention.
I særdeleshed må ingen krigsfange underkastes  

 legemlig lemlæstelse eller medicinske eller videnskabelige forsøg af en  

 hvilken som helst art, der ikke er forsvarligt begrundet i læge-, tandlæge-  

 eller hospitalsbehandling af den pågældende fange og udføres i hans  

 interesse.
 Ligeledes skal krigsfanger til enhver tid beskyttes, navnlig mod  

 voldshandlinger, skræmmeforanstaltninger, fornærmelser og offentlighedens  

 nyfigenhed.
 Repressalier mod krigsfanger forbydes.
ARTIKEL 14 Krigsfanger har under alle forhold krav på, at deres person og ære  

 respekteres.
 Kvinder skal behandles med skyldigt hensyn til deres køn og skal i alle  

 tilfælde nyde fordel af en behandling, der er lige så gunstig som den, der  

 ydes mænd.
Krigsfanger bevarer ubeskåret den rets- og handleevne, som de besad på det  

 tidspunkt, da de blev taget til fange.
Tilbageholdelsesmagten må ikke  

 indskrænke udøvelsen, være sig indenfor eller udenfor dens eget territorium,  

 af de af sådan evne flydende rettigheder, undtagen i det omfang, hvori disse  

 personers egenskab af krigsfanger kræver det.
ARTIKEL 15 Den magt, der tilbageholder krigsfanger, er forpligtet til vederlagsfrit  

 at drage omsorg for deres underhold og for den lægebehandling, som deres  

 helbredstilstand nødvendiggør.
ARTIKEL 16 Med forbehold af nærværende konventions bestemmelser angående grad og køn  

 samt af enhver fortrinsbehandling, der ydes krigsfanger på grund af  

 helbredstilstand, alder eller faglige kvalifikationer, skal alle sådanne  

 fanger behandles ensartet af tilbageholdelsesmagten.
De må ikke gøres til  

 genstand for mindre gunstig behandling som følge af race, nationalitet,  

 religiøs overbevisning eller politisk anskuelse eller noget som helst andet  

 lignende forhold.
III DEL Fangenskabet.
 Fangenskabets begyndelse.
ARTIKEL 17 Enhver krigsfange er på forespørgsel alene forpligtet til at opgive  

 efternavn, fornavne og grad, fødselsdato samt militært tjenestenummer eller i  

 mangel heraf tilsvarende oplysninger.
 Hvis han forsætligt overtræder denne regel, udsætter han sig for en  

 indskrænkning af de forrettigheder, der tilstås fanger af hans grad eller  

 status.
Enhver af de stridende parter er forpligtet til at udstyre alle under den  

 hørende personer, der i givet fald kan blive krigsfanger, med et  

 identitetskort, der udviser indehaverens efternavn, fornavne, grad, militære  

 tjenestenummer eller tilsvarende omstændigheder samt fødselsdato.
På  

 identitetskortet kan yderligere anføres indehaverens underskrift og/eller  

 fingeraftryk tillige med alle andre oplysninger, som vedkommende stridende  

 part måtte ønske at tilføje vedrørende personer tilhørende dens væbnede  

 styrker.
Såvidt muligt skal kortet måle 6,5 X 10 cm og udstedes i 2  

 eksemplarer.
Identitetskortet skal på forlangende forevises af krigsfangen,  

 men må i intet tilfælde fratages ham.
Der må aldrig anvendes legemlig eller åndelig tortur eller nogen som helst  

 anden form for tvang overfor krigsfanger, ligegyldigt hvilke oplysninger man  

 derved tilsigter at opnå.
Krigsfanger, der nægter at udtale sig, må ikke  

 trues, fornærmes eller udsættes for nogen som helst form for ubehagelig eller  

 ufordelagtig behandling.
Krigsfanger, der på grund af deres legemlige eller mentale tilstand er ude  

 af stand til at redegøre for deres identitet, skal overgives til  

 sanitetstjenesten.
Alle til rådighed stående midler skal tages i anvendelse  

 til konstatering af sådanne fangers identitet, jævnfør dog bestemmelserne i  

 foregående stykke.
 Afhøring af krigsfanger skal finde sted på et sprog, som de forstår.
ARTIKEL 18 Alle ejendele og genstande beregnet til krigsfangernes eget brug med  

 undtagelse af våben, heste, militær udrustning og militære dokumenter skal  

 forblive i fangernes besiddelse; det samme gælder deres stålhjelme, gasmasker  

 og lignende genstande beregnet til personlig beskyttelse.
Ejendele og  

 genstande, der anvendes til beklædning eller bespisning af krigsfanger, skal  

 ligeledes forblive i disses besiddelse, selv om sådanne ejendele og genstande  

 hører til deres regulære militære udrustning.
 På intet tidspunkt må krigsfanger være uden identitetspapirer.  

 Tilbageholdelsesmagten skal stille sådanne papirer til rådighed for  

 krigsfanger, som ingen har.
 Kendetegn på grad og nationalitet, dekorationer og genstande, som  

 overvejende har personlig eller affektionsværdi, må ikke fratages  

 krigsfanger.
 Pengebeløb, som krigsfanger har på sig, må kun fratages dem efter ordre af  

 en officer og efter indførelse af beløbets størrelse og nærmere oplysning om  

 ejeren i en særlig protokol og udlevering af en specificeret kvittering,  

 indeholdende læselige oplysninger om den kvitterendes navn, grad og enhed.  

 Beløb i tilbageholdelsesmagtens møntsort, og beløb, der på fangens begæring  

 veksles til sådan møntsort, skal godskrives fangens konto som fastsat i  

 artikel 64.
 Tilbageholdelsesmagten må kun fratage krigsfanger værdigenstande af  

 sikkerhedsgrunde; når sådanne genstande inddrages, finder den for beslaglagte  

 pengebeløb gældende fremgangsmåde anvendelse.
 Sådanne genstande samt inddragne beløb i enhver anden møntsort end  

 tilbageholdelsesmagtens tages, dersom ejerne ikke har anmodet om konvertering  

 af beløbene, i forvaring af tilbageholdelsesmagten og tilbageleveres i deres  

 oprindelige form krigsfangerne ved fangenskabets afslutning.
ARTIKEL 19 Krigsfanger skal, såsnart som muligt efter deres tilfangetagelse,  

 evakueres til lejre i områder, der ligger så langt fra kampzonen, at fangerne  

 er udenfor fare.
 Kun krigsfanger, der på grund af sår eller sygdom ville udsætte sig for  

 større fare ved at evakueres end ved at forblive på stedet, må midlertidigt  

 tilbageholdes i et farligt område.
 Krigsfanger må ikke unødigt udsættes for fare, medens de afventer  

 evakuering fra en kampzone.
ARTIKEL 20 Evakuering af krigsfanger skal altid gennemføres humant og under forhold,  

 der svarer til dem, under hvilke tilbageholdelsesmagtens styrker skifter  

 kvarter.
Tilbageholdelsesmagten skal forsyne krigsfanger, der er under evakuering,  

 med tilstrækkelige mængder føde og drikkevand samt med fornøden beklædning og  

 lægehjælp.
Tilbageholdelsesmagten skal træffe alle hensigtsmæssige  

 foranstaltninger med henblik på at garantere krigsfangernes sikkerhed under  

 evakuering og skal snarest muligt oprette en fortegnelse over evakuerede  

 fanger.
 Såfremt krigsfanger under evakuering skal passere gennemgangslejre, skal  

 deres ophold i sådanne lejre være så kortvarigt som muligt.
 Internering af krigsfanger.
 Almindelige bemærkninger.
ARTIKEL 21 Tilbageholdelsesmagten er berettiget til at underkaste krigsfanger  

 internering; den er berettiget til at bestemme, at de kun må fjerne sig i en  

 vis afstand fra den lejr, hvor de er interneret, samt, såfremt lejren er  

 indhegnet, til at pålægge dem ikke at forlade det indhegnede område.
Med  

 forbehold af nærværende konventions bestemmelser ingående straffe- og  

 disciplinærsanktioner kan krigsfangerne ikke underkastes indespærring,  

 medmindre dette er nødvendigt til sikring af deres helbred, og da kun sålænge  

 de omstændigheder, der nødvendiggør sådan indespærring, fortsat består.
Krigsfanger kan helt eller delvis frigives på æresord eller mod afgivelse  

 af et løfte, for så vidt dette er tilladt efter den magts lovgivning, under  

 hvilken de henhører.
Sådanne forholdsregler skal navnlig tages i tilfælde,  

 hvor de kan bidrage til en forbedring af fangernes helbredstilstand.
Ingen  

 krigsfange er forpligtet til at lade sig frigive på æresord eller mod  

 afgivelse af et løfte.
Ved fjendtlighedernes udbrud skal enhver af de stridende parter underrette  

 den fjendtlige part om de love og anordninger, der tillader eller forbyder  

 dens statsborgere at lade sig frigive på æresord eller mod afgivelse af et  

 løfte.
Krigsfanger, der er sat på fri fod mod afgivelse af æresord eller  

 løfte i overensstemmelse med de således meddelte love og anordninger, er  

 såvel overfor den magt, under hvilken de hører, som overfor den magt, der har  

 taget dem til fange, æresforpligtet til samvittighedsfuldt at opfylde de  

 forpligtelser, de har påtaget sig.
I sådanne tilfælde er den magt, under  

 hvilken de hører, forpligtet til hverken at kræve eller modtage nogen  

 tjeneste fra dem, som er uforenelig med det givne æresord eller løfte.
ARTIKEL 22 Krigsfanger kan kun interneres i rum, der er beliggende på landjorden og  

 som opfylder alle hygiejniske og sundhedsmæssige krav.
Med undtagelse af  

 særlige tilfælde, hvor dette er forsvarligt begrundet i fangernes egen  

 interesse, kan de ikke interneres i straffeanstalter.
 Krigsfanger, der er interneret i usunde områder eller på steder, hvor  

 klimaet er skadeligt for dem, skal snarest muligt overføres til et gunstigere  

 klima.
 Tilbageholdelsesmagten skal samle krigsfanger i lejre eller afdelinger af  

 lejre efter nationalitet, sprog og kulturel baggrund, idet disse fanger kun  

 efter eget samtykke må adskilles fra krigsfanger tilhørende de væbnede  

 styrker, i hvilke de gjorde tjeneste på det tidspunkt, da de blev taget til  

 fange.
ARTIKEL 23 Ingen krigsfange kan på noget tidspunkt sendes til eller tilbageholdes i  

 områder, hvor han risikerer at blive udsat for kampzonens ild, lige så lidt  

 som hans nærværelse må anvendes til at unddrage bestemte punkter eller  

 områder fra krigsoperationer.
Der skal stå beskyttelsesrum beregnet på luftbombardement og anden  

 krigsfare til rådighed for krigsfanger i samme omfang som for den stedlige  

 civilbefolkning.
Med undtagelse af personer, der deltager i beskyttelsen af  

 deres kvarterer mod fornævnte farer, har fangerne under en alarm lov til  

 snarest muligt at begive sig til beskyttelsesrummene.
Enhver anden  

 beskyttelsesforanstaltning, der træffes til fordel for befolkningen, skal  

 også komme dem til gode.
 Tilbageholdelsesmagterne skal ved beskyttelsesmagternes mellemkomst  

 meddele de interesserede magter alle nyttige oplysninger om  

 krigsfangelejrenes geografiske beliggenhed.
Når som helst militære hensyn tillader det, skal krigsfangelejre om dagen  

 være afmærket med bogstaverne PW eller PG, anbragt således, at de tydelig kan  

 ses fra luften.
De interesserede magter kan dog træffe aftale om enhver anden  

 form for afmærkning.
Kun krigsfangelejre må afmærkes som sådanne.
ARTIKEL 24 Gennemgangs- eller kæmningslejre af varig karakter skal udstyres på  

 lignende måde som de i nærværende afsnit beskrevne lejre, og de deri anbragte  

 fanger skal have samme behandling som fanger i andre lejre.
 Krigsfangers logi, kost og beklædning.
ARTIKEL 25 Krigsfanger skal indkvarteres under forhold, der er lige så gunstige som  

 vilkårene for afdelinger af tilbageholdelsesmagtens styrker, der har kvarter  

 i samme område.
I så henseende skal der tages hensyn til fangernes sæder og  

 skikke og forholdene må i intet tilfælde være skadelige for deres helbred.
 Foranstående bestemmelser finder i særdeleshed anvendelse på krigsfangers  

 soverum såvel med hensyn til samlet gulvflade og mindste rumlig udstrækning  

 som med hensyn til de almindelige installationer, sengetøj og tæpper.
De lokaler, der tilvejebringes til brug for krigsfanger enkeltvis eller  

 samlet, skal på fyldestgørende måde være beskyttet mod fugt og skal være  

 tilstrækkeligt opvarmet og oplyst, i særdeleshed i tidsrummet mellem mørkets  

 frembrud og lysenes slukning.
Der skal træffes sikkerhedsforanstaltninger mod  

 brandfare.
 I enhver lejr, hvori der er anbragt både kvindelige og mandlige  

 krigsfanger, skal der stilles særskilte soverum til rådighed for kvinderne.
ARTIKEL 26 De til grund liggende daglige levnedsmiddelrationer skal med hensyn til  

 størrelse, kvalitet og sammensætning være tilstrækkelige til at opretholde en  

 forsvarlig sundhedstilstand blandt krigsfangerne og til at forhindre vægttab  

 eller opståen af mangelsygdomme.
Det skal endvidere tages i betragtning,  

 hvilken kost der er sædvanlig for fangerne.
 Tilbageholdelsesmagten skal forsyne krigsfanger, der udfører arbejde, med  

 de ekstrarationer, der er påkrævet ved det arbejde, hvormed de beskæftiges.
 Der skal leveres krigsfanger drikkevand i tilstrækkelig mængde.  

 Tobaksrygning er tilladt.
Krigsfanger skal såvidt muligt deltage i tilbredelsen af deres måltider;  

 de kan i dette øjemed beskæftiges i køkkenerne.
Endvidere skal de have  

 mulighed for selv at tilberede sådanne yderligere levnedsmidler, som de er i  

 besiddelse af.
 Passende lokaler skal stilles til rådighed til spisesale og messer.
 Kollektive disciplinære foranstaltninger, der berører kosten, forbydes.
ARTIKEL 27 Beklædning, undertøj og fodtøj skal i tilstrækkelige mængder leveres  

 krigsfangerne af tilbageholdelsesmagten, som herved skal tage hensyn til  

 klimaet i den egn, hvor fangerne tilbageholdes.
Fjendtlige, væbnede styrkers  

 erobrede uniformer skal, såfremt de egner sig til klimaet, anvendes til  

 beklædning af krigsfanger.
Sædvanlig fornyelse og istandsættelse af ovennævnte genstande sikres af  

 tilbageholdelsesmagten.
Ydermere skal krigsfanger, der udfører arbejde,  

 forsynes med passende beklædning, hvor arbejdets art kræver det.
ARTIKEL 28 Der skal i alle lejre indrettes kantiner, hvor krigsfangerne kan skaffe  

 sig levnedsmidler, sæbe, tobak og almindelige varer til daglig brug.
Priserne  

 må aldrig overstige de stedlige markedspriser.
 Overskud hidrørende fra lejrkantiner skal anvendes til fordel for  

 fangerne; der skal i dette øjemed oprettes et særligt fond.  

 Fangerepræsentanten har ret til at deltage i bestyrelsen af kantinen og  

 fondet.
Når en lejr nedlægges, skal det særlige fonds beholdning overgives en  

 international velfærdsorganisation, som skal anvende den til fordel for  

 krigsfanger af samme nationalitet som de, der har bidraget til fondet.
I  

 tilfælde af almindelig hjemsendelse beholder tilbageholdelsesmagten det  

 nævnte overskud, med mindre der foreligger modstående aftale mellem de  

 interesserede magter.
 Hygiejne og lægebehandling.
ARTIKEL 29 Tilbageholdelsesmagten er forpligtet til at træffe alle fornødne sanitære  

 foranstaltninger til sikring af renlighed og sundhed i lejrene og til  

 forhindring af epidemier.
Krigsfanger skal dag og nat kunne benytte sig af sanitære indretninger,  

 som opfylder hygiejnens krav, og som til stadighed holdes rene.
I alle lejre,  

 i hvilke der er anbragt kvindelige krigsfanger, skal der stilles særskilte  

 indretninger til rådighed for disse.
 Bortset fra de bade, herunder brusebade, hvormed lejrene skal være  

 udstyrede, skal krigsfangerne fremdeles forsynes med tilstrækkelige mængder  

 vand og sæbe til personligt toilette og til vask af eget tøj; der skal  

 tilstås dem de fornødne installationer og hjælpemidler og den fornødne tid  

 med henblik herpå.
ARTIKEL 30 Der skal i enhver lejr forefindes en passende udstyret sygeafdeling, hvor  

 krigsfangerne kan erholde fornøden behandling og passende diæt.
Lukkede  

 afdelinger skal om fornødent forbeholdes patienter, der lider af smitsomme  

 sygdomme og mentale forstyrrelser.
Krigsfanger, der lider af alvorlige sygdomme, eller hvis tilstand  

 nødvendiggør særlig kur, kirurgiske indgreb eller hospitalsbehandling, skal  

 have adgang til optagelse i enhver militær eller civil sanitær enhed, hvor  

 sådan behandling står til rådighed, selv om det er tanken at hjemsende dem i  

 nær fremtid.
Der skal ydes særlige lempelser med henblik på behandling af  

 invalider i særdeleshed blinde, og med henblik på oplæring af disse forinden  

 deres hjemsendelse.
 Behandling af krigsfanger skal fortrinsvis udøves af læger, der henhører  

 under samme magt som fangerne og om muligt er af samme nationalitet som  

 disse.
Krigsfanger må ikke hindres i at fremstille sig for lægemyndighederne til  

 undersøgelse.
Tilbageholdelsesmyndighederne skal på begæring udstede en  

 officiel attest til enhver fange, som har været underkastet behandling, med  

 angivelse af den pågældendes sygdom eller tilskadekomst samt varigheden og  

 arten af den modtagne behandling.
Genpart af denne attest skal fremsendes til  

 Centralkontoret for Krigsfanger.
 Omkostninger i forbindelse med behandling, heri indbefattet alle udgifter  

 til indkøb af genstande, som er nødvendige til opretholdelse af en forsvarlig  

 helbredstilstand blandt krigsfanger, særlig proteser, herunder kunstige  

 tænder, samt briller, skal afholdes af tilbageholdelsesmagten.
ARTIKEL 31 Lægetilsyn med krigsfanger skal finde sted mindst een gang om måneden.
Det  

 skal omfatte kontrol med og optegnelse af hver enkelt krigsfanges vægt.  

 Formålet hermed skal i særdeleshed være at overvåge den almindelige  

 sundhedstilstand, forplejning og renlighed blandt fangerne samt at konstatere  

 forekommende smitsomme sygdomme, navnlig tuberkulose, malaria og  

 kønssygdomme.
I dette øjemed skal de mest effektive metoder tages i  

 anvendelse, for eksempel periodiske masse-røntgenundersøgelser med henblik på  

 tidlig konstatering af tuberkulose.
ARTIKEL 32 Tilbageholdelsesmagten kan pålægge krigsfanger, der, omend ikke tilknyttet  

 deres væbnede styrkers sanitetstjeneste, er læger, tandlæger, sygeplejersker  

 eller sygepassere, at udøve deres sanitære funktioner til fordel for  

 krigsfanger, der henhører under samme magt som de selv.
I så tilfælde er de  

 fortsat krigsfanger, men modtager samme behandling som tilsvarende  

 tilbageholdt sanitetspersonel.
De er, uanset bestemmelserne i artikel 49  

 fritaget for alt andet arbejde.
Sanitetspersonel og feltpræster, der  

 tilbageholdes til bistand for ARTIKEL 33 Medlemmer af sanitetspersonel og feltpræster er i det tidsrum, i hvilket  

 de tilbageholdes til bistand for krigsfanger, ikke selv at anse som  

 krigsfanger.
De nyder dog som mindstemål godt af de fordele og den  

 beskyttelse, der følger af nærværende konvention, og der skal ligeledes  

 tilstås dem alle fornødne lempelser med henblik på at muliggøre  

 lægebehandling af og sjælesorg blandt krigsfanger.
Indenfor rammen af tilbageholdelsesmagtens militære love og anordninger og  

 under ledelse af denne stats kompetente tjenestegrene skal de fortsat i  

 overensstemmelse med deres faglige etik udøve deres sanitære og religiøse  

 funktioner til fordel for krigsfanger, fortrinsvis fanger fra de væbnede  

 styrker, til hvilke de selv hører.
De nyder fordel af følgende lempelser ved  

 udøvelsen af deres sanitære eller religiøse funktioner:
 Under fjendtligheder skal de stridende parter træffe aftale om eventuel  

 afløsning af tilbageholdt personel og fastsætte den fremgangsmåde, der skal  

 følges.
 Ingen af foranstående bestemmelser fritager tilbageholdelsesmagten for de  

 den fra et sanitært eller religiøst synspunkt påhvilende forpligtelser med  

 hensyn til krigsfanger.
 Religiøs, intellektuel og legemlig  

 beskæftigelse.
ARTIKEL 34 Krigsfanger er berettiget til i fuld frihed at udøve deres religion,  

 herunder til at deltage i gudstjeneste i overensstemmelse med deres tro, på  

 betingelse af, at de overholder de af de militære myndigheder fastsatte  

 rutinemæssige disciplinærbestemmelser.
 Passende lokaler skal stilles til rådighed til afholdelse af  

 gudstjenester.
ARTIKEL 35 Der skal gives feltpræster, der falder i den fjendtlige magts hænder, og  

 som forbliver her eller tilbageholdes til bistand for krigsfanger, tilladelse  

 til at yde sådan bistand samt til frit at øve deres gerning blandt  

 krigsfanger af samme trosbekendelse, alt i overensstemmelse med deres  

 religiøse overbevisning.
De skal fordeles mellem de forskellige lejre og  

 arbejdsenheder, hvor der findes krigsfanger, der tilhører samme styrker,  

 taler samme sprog eller udøver samme religion.
Der skal tilstås dem de  

 fornødne lempelser, herunder de i artikel 33 omhandlede transportmidler, til  

 lettelse af besøg hos krigsfanger udenfor lejren.
De skal bortset fra censur  

 frit kunne brevveksle med de kirkelige myndigheder i tilbageholdelseslandet  

 og med de internationale religiøse organisationer om anliggender i  

 forbindelse med deres religiøse opgaver.
Breve og brevkort, som de afsender  

 med dette formål for øje, lægges til det i artikel 71 hjemlede antal.
ARTIKEL 36 Der skal gives krigsfanger, der er præster, men som ikke har forrettet  

 tjeneste som feltpræster ved deres egne styrker, tilladelse til uanset deres  

 trosbekendelse frit at yde medlemmer af deres trossamfund gejstlig bistand.  

 Der skal derfor tilstås dem samme behandling som tilbageholdte feltpræster.  

 De er ikke forpligtet til at udføre andet arbejde.
ARTIKEL 37 Når krigsfanger ikke erholder bistand af en tilbageholdt feltpræst eller  

 af en krigsfange, der er præst indenfor samme trossamfund, skal der på  

 begæring af de interesserede fanger til at beklæde dette embede udnævnes en  

 præst af fangernes eller en lignende trosbekendelse eller i mangel heraf en  

 egnet lægmand, såfremt dette er muligt efter vedkommende trossamfunds lære.  

 Denne udnævnelse, der skal godkendes af tilbageholdelsesmagten, skal finde  

 sted i forståelse med vedkommende fangers trossamfund samt, hvor det er  

 nødvendigt, efter indhentet godkendelse fra de stedlige religiøse myndigheder  

 indenfor samme trosbekendelse.
Den således udnævnte person skal overholde  

 alle bestemmelser, der af tilbageholdelsesmagten fastsættes i disciplinens og  

 den militære sikkerheds interesse.
ARTIKEL 38 Under hensyntagen til den enkelte fanges personlige ønsker skal  

 tilbageholdelsesmagten opmuntre krigsfangernes beskæftigelse med åndelige og  

 uddannelsesmæssige interesser, fritidssyssel, sport og spil og træffe de  

 fornødne foranstaltninger til sikring af sådan beskæftigelse ved at stille  

 passende lokaler og fornødent udstyr til fangernes rådighed.
Fanger skal have lejlighed til at deltage i legemsøvelser, herunder sport  

 og spil, samt til at opholde sig udendørs.
I dette øjemed skal der i alle  

 lejre stilles åbne pladser til rådighed i tilstrækkeligt omfang.
 Disciplin.
ARTIKEL 39 Enhver krigsfangelejr skal ledes af en ansvarlig officer tilhørende  

 tilbageholdelsesmagtens regulære væbnede styrker.
Denne officer skal være i  

 besiddelse af et eksemplar af nærværende konvention; han skal drage omsorg  

 for, at dens bestemmelser er lejrstaben og bevogtningsmandskabet bekendt, og  

 er under sin regerings ledelse ansvarlig for dens overholdelse.
 Andre krigsfanger end officerer har hilsepligt overfor alle  

 tilbageholdelsesmagtens officerer og skal vise disse de ydre tegn på respekt,  

 der hjemles ved de i deres egne styrker gældende bestemmelser.
 Krigsfanger, der er officerer, har kun hilsepligt overfor officerer af  

 højere grad i tilbageholdelseslandet; de har dog hilsepligt overfor  

 lejrkommandanten uanset dennes grad.
ARTIKEL 40 Det er tilladt at bære kendetegn på grad og nationalitet såvel som  

 dekorationer.
ARTIKEL 41 I enhver lejr skal ordlyden af nærværende konvention og de sig dertil  

 sluttende tillæg samt indholdet af enhver i medfør af artikel 6 indgået  

 særlig overenskomst på fangernes eget sprog være opslået på steder, hvor alle  

 kan læse dem.
Eksemplarer skal på begæring udleveres fanger, der er afskåret  

 fra at gøre sig bekendt med det opslåede eksemplar.
Forskrifter, påbud, meddelelser og bekendtgørelser af enhver art angående  

 krigsfangernes forhold skal bringes til disses kundskab på et sprog, som de  

 forstår.
Sådanne forskrifter, påbud og bekendtgørelser skal opslås på den  

 ovenfor beskrevne måde og genparter overgives fangerepræsentanten.
Enhver  

 ordre og ethvert påbud rettet til krigsfangerne enkeltvis skal ligeledes  

 afgives på et sprog, som de forstår.
ARTIKEL 42 Anvendelse af våben mod krigsfanger, navnlig sådanne, der er i begreb med  

 at flygte eller forsøger at flygte, må kun finde sted som en sidste udvej.  

 Forud herfor skal der altid gå en efter omstændighederne afpasset advarsel.
 Krigsfangers grad.
ARTIKEL 43 Ved fjendtlighedernes udbrud skal de stridende parter meddele hinanden  

 samtlige de i nærværende konventions artikel 4 nævnte personers titel og grad  

 med henblik på at sikre en ensartet behandling af fanger af tilsvarende grad.  

 Senere oprettede titler og grader skal gøres til genstand for tilsvarende  

 meddelelser.
 Tilbageholdelsesmagten skal anerkende forfremmelser af krigsfanger, hvorom  

 der er givet behørig underretning af den magt, under hvilken disse fanger  

 hører.
ARTIKEL 44 Officerer og dermed ligestillede fanger skal behandles med det hensyn, der  

 skyldes deres grad og alder.
Med henblik på at sikre betjening af officerslejre skal der anvises et  

 tilstrækkeligt antal andre medlemmer af de samme væbnede styrker, der så vidt  

 muligt skal tale samme sprog.
Der skal herved tages hensyn til officerernes  

 og de dermed ligestillede fangers grad.
Sådanne ordonnanser er ikke  

 forpligtet til at udføre andet arbejde.
 Officerernes eget opsyn med messen skal på enhver måde lettes.
ARTIKEL 45 Krigsfanger, der ikke er officerer eller ligestillet med disse, skal  

 behandles med det hensyn, der skyldes deres grad og alder.
 Fangernes eget opsyn med messen skal på enhver måde lettes.
 Overførelse af krigsfanger efter ankomsten  

 til lejren.
ARTIKEL 46 Tilbageholdelsesmagten er ved sine afgørelser om krigsfangers overførelse  

 forpligtet til at tage hensyn til fangernes interesser med særligt henblik på  

 ikke at forøge vanskelighederne i forbindelse med disses hjemsendelse.
Overførelse af krigsfanger skal altid gennemføres hensynsfuldt og under  

 forhold som ikke er mindre gunstige end de, under hvilke  

 tilbageholdelsesmagtens styrker overføres.
Der skal altid tages hensyn til de  

 klimatiske betingelser der er sædvanlige for krigsfangerne, og forholdene  

 under overførelsen må i intet tilfælde være skadelige for deres helbred.
Tilbageholdelsesmagten skal under overførelsen med henblik på  

 opretholdelse af en forsvarlig helbredstilstand blandt krigsfangerne forsyne  

 disse med tilstrækkelige mængder levnedsmidler og drikkevand og ligeledes med  

 de fornødne beklædningsgenstande, fyldestgørende beskyttelse mod vejrliget og  

 det fornødne lægetilsyn.
Tilbageholdelsesmagten er særlig ved transport til  

 søs eller i luften forpligtet til at træffe fyldestgørende foranstaltninger  

 med henblik på at garantere fangernes sikkerhed under overførelsen samt til  

 forinden deres afrejse at oprette en fuldstændig fortegnelse over alle  

 overførte krigsfanger.
ARTIKEL 47 Syge og sårede krigsfanger må ikke overføres, så længe transporten vil  

 kunne bringe deres helbredelse i fare, medmindre hensynet til deres sikkerhed  

 gør overførelse bydende nødvendig.
 Såfremt kampzonen nærmer sig en lejr, må krigsfangerne i den nævnte lejr  

 ikke overføres, medmindre overførelsen kan ske under iagttagelse af  

 fyldestgørende sikkerhedsforanstaltninger, eller det vil udsætte dem for  

 større fare at forblive på stedet end at overføres.
ARTIKEL 48 I tilfælde af overførelse skal krigsfangerne officielt underrettes om  

 afrejsen og om den nye postadresse.
Sådanne meddelelser skal gives i så god  

 tid, at de kan pakke deres bagage og underrette deres pårørende.
Der skal meddeles dem tilladelse til at medbringe deres personlige  

 ejendele samt de breve og pakker, der er bestemt for dem.
Såfremt  

 transportforholdene gør det nødvendigt, kan vægten af sådan bagage begrænses  

 til, hvad hver fange skønnes at kunne bære, hvilket i intet tilfælde må  

 anslås til mere end 25 kg pr.person.
Breve og pakker, der er adresseret til fangernes tidligere lejr, skal  

 ufortøvet eftersendes.
Lejrkommandanten er forpligtet til i forståelse med  

 fangerepræsentanten at tage alle fornødne skridt til sikring af transport  

 såvel af de ejendele, der tilhører fangerne i fællesskab, som af den bagage,  

 de er ude af stand til at medbringe som følge af de begrænsninger, der måtte  

 være pålagt i medfør af stykke 2.
 Omkostninger i forbindelse med overførelser afholdes af  

 tilbageholdelsesmagten.
 Krigsfangers arbejde.
ARTIKEL 49 Tilbageholdelsesmagten er berettiget til at udnytte fysisk egnede  

 krigsfangers arbejdskraft under hensyntagen til fangernes alder, køn, grad og  

 fysiske anlæg og med særligt henblik på at opretholde en forsvarlig legemlig  

 og åndelig sundhedstilstand blandt dem.
 Underofficerer, der er krigsfanger, kan kun beordres til at føre opsyn.  

 Såfremt de ikke får ordre hertil, kan de ansøge om andet passende arbejde,  

 der da så vidt muligt skal anvises dem.
 Såfremt officerer eller dermed ligestillede personer ansøger om passende  

 arbejde, skal dette så vidt muligt anvises dem, men de må under ingen  

 omstændigheder tvinges til at arbejde.
ARTIKEL 50 Udover arbejde i forbindelse med administration, indretning og  

 vedligeholdelse af lejre kan krigsfanger kun tvinges til at udføre arbejde,  

 der falder ind under en af følgende klasser:
 Krænkes ovenstående bestemmelser, skal der meddeles krigsfanger tilladelse  

 til at udøve deres klageret i overensstemmelse med artikel 78.
ARTIKEL 51 Der skal ydes krigsfanger passende arbejdsvilkår, navnlig for så vidt  

 angår logi, kost, beklædning og udstyr; vilkårene må ikke være ringere end  

 for statsborgere i tilbageholdelseslandet, der er beskæftiget med tilsvarende  

 arbejde; der skal ligeledes tages hensyn til klimaforhold.
 Ved udnyttelsen af krigsfangers arbejdskraft er tilbageholdelsesmagten  

 forpligtet til at drage omsorg for, at landets lovgivning angående  

 arbejderbeskyttelse og ikke mindst bestemmelserne om arbejdernes sikkerhed  

 behørigt finder anvendelse i områder, hvor sådanne fanger beskæftiges.
Krigsfanger skal uddannes, og der skal tages passende skridt til at  

 beskytte dem under arbejdet svarende til de foranstaltninger, der træffes for  

 så vidt angår statsborgere i tilbageholdelseslandet.
Med forbehold af  

 bestemmelserne i artikel 52 kan fanger udsættes for den sædvanlige risiko,  

 som disse civile arbejdere løber.
 Arbejdsvilkårene må i intet tilfælde gøres mere byrdefulde ved  

 disciplinære forholdsregler.
ARTIKEL 52 Ingen krigsfange kan, medmindre vedkommende er frivillig, beskæftiges med  

 arbejde af usund eller farlig art.
 Der må ikke anvises nogen krigsfange arbejde, der ville blive betragtet  

 som nedværdigende, hvis det var et medlem af tilbageholdelsesmagtens egne  

 styrker, som udførte det.
 Fjernelse af miner og lignende er at anse som farligt arbejde.
ARTIKEL 53 Krigsfangers arbejdsdag, heri indbefattet den tid, der medgår til  

 transport til og fra arbejdsstedet, må ikke være overdrevent lang og må i  

 intet tilfælde overstige den tilladte arbejdstid for civile arbejdere i  

 området, som er statsborgere i tilbageholdelseslandet og beskæftiges med  

 samme arbejde.
Krigsfanger er berettiget til at holde en pause på ikke under en time midt  

 på arbejdsdagen.
Såfremt arbejdere i tilbageholdelseslandet har krav på en  

 længere pause, gælder det samme krigsfanger.
De skal herudover kunne holde  

 fri i 24 på hinanden følgende timer hver uge, fortrinsvis om søndagen eller  

 på hjemlandets hviledag.
Endvidere skal der tilstås enhver fange, der har  

 arbejdet i 1 år, ferie i 8 på hinanden følgende dage, hvorunder hans  

 arbejdsløn skal komme til udbetaling.
 Såfremt en arbejdsform som akkordarbejde tages i anvendelse, må  

 arbejdstiden ikke derved blive overdrevent lang.
ARTIKEL 54 Krigsfangers arbejdsløn fastsættes i overensstemmelse med bestemmelserne i  

 nærværende konventions artikel 62.
Der skal ydes krigsfanger, som kommer til skade i forbindelse med arbejde,  

 eller som pådrager sig en sygdom under eller som følge af arbejdet, den  

 behandling, deres tilstand kræver.
Tilbageholdelsesmagten er ydermere  

 forpligtet til at udlevere sådanne krigsfanger en lægeattest, som gør det  

 muligt for dem at fremføre deres krav overfor den magt, under hvilken de  

 henhører, samt til at sende det i artikel 122 omhandlede Centralkontor for  

 krigsfanger genpart heraf.
ARTIKEL 55 Krigsfangers egnethed til at udføre arbejde skal periodisk og mindst een  

 gang om måneden konstateres ved lægeundersøgelser.
Undersøgelserne skal  

 særlig tage hensyn til arten af det arbejde, der er pålagt krigsfangerne.
 Såfremt en krigsfange mener at være ude af stand til at arbejde, skal der  

 gives ham tilladelse til at fremstille sig for lejrens lægemyndigheder.  

 Lægerne kan anbefale, at de fanger, som efter deres skøn er uegnet til at  

 udføre arbejde, fritages herfor.
ARTIKEL 56 Arbejdsafdelinger skal indrettes og administreres på tilsvarende måde som  

 krigsfangelejre.
Enhver arbejdsafdeling skal forsat kontrolleres og administreres fra en  

 krigsfangelejr.
Den pågældende lejrs militære myndigheder og kommandanten er  

 under deres regerings ledelse ansvarlig for, at nærværende konventions  

 bestemmelser overholdes i arbejdsafdelinger.
 Lejrkommandanten er forpligtet til at føre en ajourført fortegnelse over  

 de under hans lejr hørende arbejdsafdelinger samt til at overgive  

 fortegnelsen til delegerede for beskyttelsesmagten, Den Internationale Røde  

 Kors Komite eller andre til fordel for krigsfanger virkende organer, som  

 besøger lejren.
ARTIKEL 57 Behandlingen af krigsfanger, der arbejder for privatpersoner, må, selvom  

 de private er ansvarlige for bevogtning og beskyttelse af fangerne, ikke være  

 ringere end den ved nærværende konvention hjemlede.
Tilbageholdelsesmagten,  

 de militære myndigheder og kommandanten i den lejr, under hvilken sådanne  

 fanger hører, har det fulde ansvar for sådanne krigsfangers underhold, pleje,  

 behandling og aflønning.
 Sådanne krigsfanger har ret til at holde sig i forbindelse med  

 fangerepræsentanteren i de lejre, under hvilke de henhører.
 Krigsfangers pengemidler.
ARTIKEL 58 Fra fjendtlighedernes udbrud er tilbageholdelsesmagten i afventen af en  

 herhenhørende aftale med beskyttelsesmagten berettiget til at fastsætte et  

 største beløb for de pengemidler, som fangerne må være i besiddelse af i form  

 af kontanter eller lignende.
Ethvert overskydende beløb, som de retmæssigt  

 var i besiddelse af, og som er inddraget eller tilbageholdt, skal godskrives  

 deres konto tilligemed alle af dem deponerede pengebeløb og må ikke uden  

 deres samtykke konverteres til nogen anden møntsort.
Såfremt krigsfanger har tilladelse til at skaffe sig tjenesteydelser eller  

 varer udenfor lejren mod kontant betaling, skal sådanne betalinger foretages  

 af fangen selv eller af lejradministrationen og debiteres vedkommende fangers  

 konti.
Tilbageholdelsesmagten skal fastsætte de fornødne regler desangående.
ARTIKEL 59 Kontante beløb i tilbageholdelsesmagtens møntsort, der i overensstemmelse  

 med artikel 18 fratages krigsfanger ved deres tilfangetagelse, skal  

 godskrives deres respektive konti i overensstemmelse med bestemmelserne i  

 nærværende konventions artikel 64.
 De beløb i tilbageholdelsesmagtens møntsort, der fremkommer ved  

 konvertering fra andre møntsorter af summer, som er frataget krigsfangerne på  

 det nævnte tidspunkt, skal ligeledes godskrives de enkelte konti.
ARTIKEL 60 Tilbageholdelsesmagten er forpligtet til at yde alle krigsfanger et  

 månedligt forskud på løn, hvis størrelse fastsættes ved konvertering af  

 følgende beløb til den nævnte magts møntsort.
 De interesserede stridende parter kan dog ved særlig overenskomst ændre  

 størrelsen af de lønforskud, der tilkommer fanger indenfor førnævnte grupper.
 Såfremt de i stk. 1 angivne beløb ville være urimelig høje i sammenligning  

 med det sold, der udbetales tilbageholdelsesmagtens væbnede styrker, eller  

 ligegyldigt af hvilken grund ville sætte tilbageholdelsesmagten i alvorlig  

 forlegenhed, er tilbageholdelsesmagten fremdeles i afventen af en særlig  

 overenskomst med den magt, under hvilken fangerne henhører, om ændring af de  

 ovenfor angivne beløb:
 Grundene til enhver begrænsning skal ufortøvet meddeles  

 beskyttelsesmagten.
ARTIKEL 61 Tilbageholdelsesmagten er forpligtet til at supplere krigsfangernes løn  

 med beløb, som den magt, under hvilken fangerne henhører, måtte sende disse.  

 Dette gælder dog kun under forudsætning af, at de beløb, der skal udbetales,  

 er de samme for alle fanger indenfor samme gruppe, at de ydes alle under den  

 nævnte magt henhørende fanger indenfor gruppen, og at de snarest indføres på  

 de enkelte fangers konti i overensstemmelse med bestemmelserne i artikel 64.  

 Sådanne tillæg til lønnen fritager ikke tilbageholdelsesmagten for nogen af  

 nærværende konvention følgende forpligtelse.
ARTIKEL 62 Tilbageholdelsesmyndighederne er forpligtet til at aflønne krigsfanger  

 efter en rimelig løntarif.
Tariffen fastsættes af de nævnte myndigheder, men  

 må på intet tidspunkt være lavere end 1/4 schweizerfranc for en fuld  

 arbejdsdag.
Tilbageholdelsesmagten er forpligtet til ved beskyttelsesmagtens  

 mellemkomst at underrette krigsfangerne samt den magt, under hvilken de  

 henhører, om, hvilken dagløntarif den har fastsat.
Tilbageholdelsesmyndighederne er ligeledes forpligtet til at udbetale  

 arbejdsløn til krigsfanger, der har til fast opgave at udføre særlige opgaver  

 eller helt eller delvist kvalificeret arbejde i forbindelse med  

 administration, indretning eller vedligeholdelse af lejre.
Det samme gælder  

 fanger, der er beordret til at løse gejstlige eller sanitære opgaver til  

 fordel for deres kammerater.
Fangerepræsentantens, hans eventuelle rådgiveres og hans medhjælperes  

 arbejdsløn afholdes af det fond, der fremkommer ved kantinens overskud.  

 Størrelsen af denne arbejdsløn skal fastsættes af fangerepræsentanten og  

 godkendes af lejrkommandanten.
Såfremt et sådant fond ikke forefindes, er  

 tilbageholdelsesmyndighederne forpligtet til at betale disse fanger efter en  

 rimelig arbejdsløntarif.
ARTIKEL 63 Der skal gives krigsfanger tilladelse til at modtage penge, der overføres  

 til dem enkeltvis eller kollektivt.
Enhver krigsfange skal kunne trække på den for ham i henhold til den  

 følgende artikel oprettede konto indenfor de grænser, der fastsættes af  

 tilbageholdelsesmagten, som skal foretage de udbetalinger, der ønskes.
Med  

 forbehold af finansielle eller monetære restriktioner, som  

 tilbageholdelsesmagten tillægger afgørende betydning, er krigsfanger  

 ligeledes berettiget til at lade penge udbetale i udlandet.
I så tilfælde  

 kommer udbetalinger til personer, der er afhængige af krigsfangerne, i første  

 række.
I alle tilfælde kan fanger med samtykke fra den magt, under hvilken de  

 henhører, lade penge udbetale i deres eget land som følger:  

 Tilbageholdelsesmagen sender gennem beskyttelsesmagten nævnte magt en  

 meddelelse indeholdende alle fornødne nærmere oplysninger vedrørende  

 krigsfangerne, de begunstigede og størrelsen af de pengebeløb, der skal  

 udbetales, angivet i tilbageholdelsesmagtens møntsort.
Den nævnte meddelelse  

 underskrives af fangerne og paraferes af lejrkommandanten.  

 Tilbageholdelsesmagten debiterer fangernes konti med et tilsvarende beløb; de  

 således debiterede summer, godskrives af tilbageholdelsesmagten den magt,  

 under hvilken fangerne henhører.
 Ved anvendelsen af foranstående bestemmelser vil tilbageholdelsesmagten  

 med fordel kunne rådføre sig med reglementsudkastet i tillæg V til nærværende  

 konvention.
ARTIKEL 64 Tilbageholdelsesmagten er forpligtet til for hver enkelt krigsfange at  

 føre en konto, der i det mindste skal udvise ARTIKEL 65 Enhver postering på en krigsfanges konto skal forsynes med underskrift  

 eller forbogstaver af ham eller af fangerepræsentanten på hans vegne.
 Der skal til enhver tid ydes krigsfanger rimelige lettelser med henblik på  

 deres adgang til at efterse og erholde udskrift af deres konti, hvilke  

 ligeledes kan kontrolleres af beskyttelsesmagternes repræsentanter, når disse  

 besøger lejren.
Når krigsfanger overføres fra en lejr til en anden, følges de af deres  

 personlige konti.
I tilfælde af overførelse fra en tilbageholdelsesmagt til  

 en anden følges fangerne af de dem tilhørende pengebeløb, som ikke foreligger  

 i tilbageholdelsesmagtens møntsort.
Der skal udleveres dem attester  

 vedrørende andre pengebeløb, som er godskrevet deres konti.
 De interesserede stridende parter kan træffe aftale om med faste mellemrum  

 gennem beskyttelsesmagten at underrette hinanden om størrelsen af de på  

 krigsfangernes konti indestående beløb.
ARTIKEL 66 Ved fangenskabets ophør i form af krigsfangens løsladelse eller  

 hjemsendelse er tilbageholdelsesmagten forpligtet til at udlevere ham en  

 erklæring underskrevet af de dertil beføjet embedsmand i nævnte land og  

 udvisende den ham da tilkommende kreditsaldo.
Tilbageholdelsesmagten skal  

 ligeledes gennem beskyttelsesmagten sende krigsfangens regering fortegnelser,  

 indeholdende alle herhenhørende nærmere oplysninger om alle krigsfanger, hvis  

 fangenskab er ophørt ved hjemsendelse, løsladelse, flugt, dødsfald eller på  

 anden måde og udvisende størrelsen af deres kreditsaldi.
Sådanne fortegnelser  

 skal på hvert ark bekræftes af en dertil beføjet repræsentant for  

 tilbageholdelsesmagten.
 Enhver af ovenstående bestemmelser kan ændres efter fælles overenskomst  

 mellem 2 stridende parter.
 Den magt, under hvilken krigsfangen henhører, er forpligtet til ved  

 fangenskabets ophør at regulere enhver ham hos tilbageholdelsesmagten  

 tilkommende kreditsaldo.
ARTIKEL 67 Forskud på løn, der er udbetalt krigsfangerne i overensstemmelse med  

 artikel 60, er at anse som ydet på den magts vegne, under hvilken fangerne  

 henhører.
Sådanne lønforskud såvel som alle udbetalinger foretaget af den  

 nævnte magt i henhold til artikel 63, stykke 3, samt artikel 68 skal gøres  

 til genstand for overenskomster mellem de interesserede magter ved  

 fjendtlighedernes ophør.
ARTIKEL 68 Ethvert krav fra en fanges side på skadesløsholdelse i anledning af  

 tilskadekomst eller anden invaliditet opstået som følge af arbejde, skal  

 gennem beskyttelsesmagten henvises til den magt, under hvilken han henhører.  

 I overensstemmelse med artikel 54 skal tilbageholdelsesmagten i alle tilfælde  

 forsyne vedkommende krigsfange med en erklæring, der udviser beskadigelsens  

 eller invaliditetens art, de omstændigheder, hvorunder den er opstået, og  

 nærmere oplysninger om læge- eller hospitalsbehandling, der er ydet i denne  

 anledning.
Denne erklæring skal underskrives af en af tilbageholdelsesmagtens  

 ansvarlige embedsmænd og de lægelige oplysninger bekræftes af en læge.
Ethvert krav fra en krigsfanges side på skadesløsholdelse for tab af  

 personlige ejendele, pengebeløb eller værdigenstande, der er beslaglagt af  

 tilbageholdelsesmagten i medfør af artikel 18, og som ikke er til stede ved  

 hans hjemsendelse, eller for tab, angiveligt foranlediget ved fejl fra  

 tilbageholdelsesmagtens eller en af dennes repræsentanters side, skal  

 ligeledes henvises til den magt, under hvilken han henhører.
Alle sådanne  

 personlige ejendele, for hvilke krigsfangerne har brug under fangenskabet,  

 skal dog fornyes på tilbageholdelsesmagtens bekostning.  

 Tilbageholdelsesmagten skal i alle tilfælde forsyne krigsfangen med en af en  

 ansvarlig embedsmand underskrevet erklæring, indeholdende samtlige  

 foreliggende oplysninger om grundene til, at sådanne ejendele, pengebeløb  

 eller værdigenstande ikke er tilbagegivet ham.
Genpart af denne erklæring  

 skal gennem det i artikel 123 omhandlede Centralkontor for Krigsfanger  

 fremsendes til den magt, under hvilken han henhører.
 Krigsfangers forbindelse med omverdenen.
ARTIKEL 69 Umiddelbart efter at krigsfangerne er faldet i tilbageholdelsesmagtens  

 hænder, skal denne stat gennem beskyttelsesmagten underrette dem og de  

 magter, under hvilke de henhører, om, hvilke forholdsregler der er taget til  

 gennemførelse af bestemmelserne i nærværende afsnit.
Den er ligeledes  

 forpligtet til at underrette de interesserede parter om alle senere ændringer  

 i sådanne foranstaltninger.
ARTIKEL 70 Der skal åbnes mulighed for, at enhver krigsfange umiddelbart efter sin  

 tilfangetagelse eller højst 1 uge efter sin ankomst til en lejr, selv om  

 dette er en gennemgangslejr, og ligeledes i tilfælde af sygdom eller  

 overførelse til et hospital eller en anden lejr direkte kan sende sin familie  

 samt det i artikel 123 omhandlede Centralkontor for krigsfanger et kort, om  

 muligt svarende til det i nærværende konvention vedføjede udkast, hvori han  

 kan underrette sine slægtninge om sin tilfangetagelse, adresse og  

 helbredstilstand.
De nævnte kort skal fremsendes snarest muligt og må ikke på  

 nogen måde forsinkes.
ARTIKEL 71 Der skal gives krigsfanger tilladelse til at afsende og modtage breve og  

 brevkort.
Såfremt tilbageholdelsesmagten skønner det nødvendigt at begrænse  

 det antal breve og brevkort, der må afsendes af hver krigsfange, kan antallet  

 ikke sættes lavere end 2 breve og 4 brevkort om måneden, heri ikke indregnet  

 de i artikel 70 omhandlede tilfangetagelseskort.
Disse breve og brevkort skal  

 så nøje som muligt svare til de udkast, der er vedføjet nærværende  

 konvention.
Yderligere begrænsninger kan kun indføres, såfremt  

 tilbageholdelsesmagten er overbevist om, at dette ville være i vedkommende  

 krigsfanges interesse, idet tilbageholdelsesmagten ikke ser sig i stand til  

 at skaffe tilstrækkelig mange kvalificerede sprogkyndige til bestridelsen af  

 den fornødne censur.
Dersom det viser sig nødvendigt at indskrænke  

 korrespondance til krigsfanger, kan dette kun påbydes af den magt, under  

 hvilken fangerne henhører, eventuelt efter begæring af  

 tilbageholdelsesmagten.
Sådanne breve og brevkort skal fremsendes på den  

 hurtigste måde, der står til tilbageholdelsesmagtens rådighed; de må ikke  

 forsinkes eller tilbageholdes af disciplinære grunde.
Krigsfanger, der gennem lang tid ikke har hørt fra deres pårørende eller  

 ikke har mulighed for ad de normale veje at afsende eller modtage meddelelser  

 fra disse, samt fanger, der befinder sig i betydelig afstand fra deres hjem,  

 skal kunne afsende telegrammer, således at taksterne modregnes i  

 krigsfangernes konti hos tilbageholdelsesmagten eller betales i den til deres  

 rådighed stående valuta.
Denne bestemmelse kommer dem ligeledes til gode i  

 hastende tilfælde.
Krigsfangers korrespondance skal som almindelig regel føres på deres eget  

 sprog.
De stridende parter kan tillade brevveksling på andre sprog.
 Sække, der indeholder krigsfangepost, skal være omhyggeligt forseglet,  

 forsynet med mærkesedler, der tydeligt angiver indholdet, og adresseret til  

 bestemmelsesstedets postkontorer.
ARTIKEL 72 Der skal meddeles krigsfanger tilladelse til pr. post eller på enhver  

 anden måde at modtage individuelle eller kollektive forsendelser, i  

 særdeleshed forsendelser indeholdende levnedsmidler, klæder, medicinalvarer  

 samt genstande, som dækker deres behov i henseende til religionsudøvelse,  

 studier eller fritidsbeskæftigelse, herunder bøger, genstande, der tjener til  

 opbyggelse, videnskabeligt materiale, skriftlige eksamensopgaver,  

 musikinstrumenter, sportsudstyr og materiale, som gør det muligt for  

 krigsfanger at fortsætte deres studier eller deres kulturelle virksomhed.
 Sådanne forsendelser fritager på ingen måde tilbageholdelsesmagten for de  

 den i medfør af nærværende konvention påhvilende forpligtelser.
 Forsendelserne kan kun begrænses, såfremt forslag herom i fangernes egen  

 interesse fremsættes af beskyttelsesmagten eller, hvor der foreligger et  

 ekstraordinært pres på samfærdselsmidler eller forbindelseslinier, af Den  

 Internationale Røde Kors Komite eller ethvert andet til bistand for fangerne  

 virkende organ, i dette sidste tilfælde dog kun for så vidt angår disse  

 organers egne forsendelser.
Betingelserne for fremsendelse af individuelle pakker og kollektive  

 forsendelser skal om fornødent gøres til genstand for særlige overenskomster  

 mellem de interesserede magter, som i intet tilfælde må forsinke modtagelse  

 af hjælpeforsendelser.
Pakker med beklædningsgenstande eller levnedsmidler må  

 ikke indeholde bøger.
Forsyninger bestående af medicinalvarer skal som regel  

 forsendes i kollektive pakker.
ARTIKEL 73 I mangel af særlige overenskomster mellem de interesserede magter angående  

 betingelserne for modtagelse og fordeling af kollektive hjælpeforsendelser  

 skal det nærværende konvention vedføjede reglement om kollektive forsendelser  

 bringes til anvendelse.
 De ovenfor omtalte særlige overenskomster kan i intet tilfælde medføre  

 indskrænkninger i fangerepræsentanternes ret til at overtage kollektive  

 hjælpeforsendelser, der er bestemt for krigsfanger, eller deres ret til at  

 fordele disse og til at råde over dem i fangernes interesse.
 Sådanne overenskomster må ej heller indskrænke den ret, der tilkommer  

 repræsentanter for beskyttelsesmagten, Den Internationale Røde Kors komite  

 eller ethvert andet organ, der yder krigsfanger bistand, og som er ansvarligt  

 for transport af kollektive forsendelser, til at overvåge disses fordeling  

 blandt modtagerne.
ARTIKEL 74 Alle hjælpeforsendelser, der er bestemt for krigsfanger, er fritaget for  

 import-, told- og andre afgifter.
 Korrespondance, hjælpeforsendelser og pengeoverførelser, der er bestemt  

 for krigsfanger eller af fanger er afsendt med posten, være sig direkte eller  

 gennem det i artikel 122 omhandlede oplysningskontor og det i artikel 123  

 omhandlede Centralkontor for Krigsfanger, er fritaget for alle postafgifter  

 såvel i oprindelses- og bestemmelseslandet som i gennemgangslandene.
Dersom hjælpeforsendelser, der er bestemt for krigsfanger, ikke kan  

 fremsendes gennem postvæsenet på grund af deres vægt eller af anden årsag,  

 skal omkostningerne ved befordring i alle områder, der kontrolleres af  

 tilbageholdelsesmagten, afholdes af denne.
De andre magter, der har tiltrådt  

 konventionen, skal afholde transportomkostningerne indenfor deres respektive  

 områder.
 I mangel af særlige overenskomster mellem de interesserede parter skal de  

 omkostninger i forbindelse med sådanne forsendelsers befordring, der ikke er  

 fritaget for afgift i medfør af ovenstående, afholdes af afsenderne.
 De Høje Kontraherende Parter skal bestræbe sig for så vidt muligt at  

 nedsætte taksterne for telegrammer, der afsendes af eller til krigsfanger.
ARTIKEL 75 Skulle krigsoperationer forhindre de interesserede magter i at overholde  

 deres forpligtelser med hensyn tilsikring af befordringen af de i artiklerne  

 70, 71, 72 og 77 nævnte forsendelser, kan de interesserede  

 beskyttelsesmagter, Den Internationale Røde Kors Komite eller ethvert andet  

 af de stridende parter behørigt godkendt organisation påtage sig at sikre en  

 hensigtsmæssig befordring af sådanne forsendelser (jernbanevogne,  

 motorkøretøjer, skibe eller flyvemaskiner o.s.v.). I dette øjemed skal De  

 Høje Kontraherende Parter bestræbe sig for at tilvejebringe sådanne  

 transportmidler samt for at muliggøre disses benyttelse, navnlig ved i  

 fornødent omfang at give frit lejde.
 Sådanne transportmidler kan også benyttes til befordring af:
 Disse bestemmelser begrænser på ingen måde en stridende parts ret til hvis  

 den foretrækker det, at tilvejebringe andre transportmidler eller til at give  

 sådanne befordringsmidler frit lejde efter fælles overenskomst.
 I mangel af særlige overenskomster skal udgifter foranlediget ved  

 benyttelse af sådanne transportmidler fordeles forholdsmæssigt mellem sådanne  

 stridende parter, hvis statsborgere drager fordel heraf.
ARTIKEL 76 Censurering af breve bestemt for eller afsendt af krigsfanger skal  

 foretages så hurtigt som muligt.
Breve må kun censureres af afsender- og  

 modtagerstaten og kun een gang af hver af disse.
Undersøgelse af forsendelser bestemt for krigsfanger må ikke foregå under  

 sådanne forhold, at de deri indeholdte varer udsættes for forringelse;  

 medmindre det drejer sig om skriftligt eller trykt materiale, skal  

 undersøgelsen finde sted i adressatens eller en af ham udpeget medfanges  

 nærværelse.
Udlevering af individuelle eller kollektive forsendelser til  

 krigsfanger må ikke forsinkes under påskud af censurvanskeligheder.
 Forbud mod brevveksling, der af militære eller politiske grunde udstedes  

 af de stridende parter, må kun være midlertidige og skal være så kortvarige  

 som muligt.
ARTIKEL 77 Videresendelse gennem beskyttelsesmagten eller det i artikel 123 om-  

 handlede Centralkontor for Krigsfanger af akter, papirer eller dokumenter  

 bestemt for eller afsendt af krigsfanger, navlig fuldmagter og testamenter,  

 skal på enhver måde lettes af tilbageholdelsesmagterne.
 Disse skal i alle tilfælde lette krigsfanger udarbejdelsen og  

 udfærdigelsen af sådanne dokumenter; i særdeleshed skal de tillade dem at  

 rådføre sig med en sagfører samt tage de fornødne forholdsregler til  

 legalisering af underskriften.
 Krigsfangers forbindelse med myndighederne.
 Krigsfangers klager angående vilkårene  

 under fangeskabet.
ARTIKEL 78 Krigsfanger har ret til at meddele de militære myndigheder, i hvis magt de  

 befinder sig, deres ønsker med hensyn til de vilkår, som de er undergivet  

 under fangenskabet.
 De har ligeledes en ubegrænset ret til, være sig gennem deres  

 fangerepræsentant eller, såfremt de anser det for nødvendigt, direkte at  

 rette henvendelse til beskyttelsesmagternes repræsentanter for at henlede  

 disses opmærksomhed på ethvert punkt med hensyn til vilkårene under  

 fangenskabet, angående hvilket de har klager at fremføre.
Disse ønsker og klager kan ikke begrænses eller betragtes som en del af  

 det i artikel 71 nævnte antal breve.De skal omgående videresendes.
Selvom de  

 befindes at være ubegrundede, kan de ikke give anledning til nogen som helst  

 afstraffelse.
 Fangerepræsentanter er berettiget til at sende beskyttelsesmagternes  

 repræsententer periodiske beretninger om tilstanden i lejrene og  

 krigsfangernes behov.
 Krigsfangerepræsentanter.
ARTIKEL 79 På ethvert sted, hvor der befinder sig krigsfanger, dog ikke, hvor der  

 opholder sig officerer, skal fangerne frit ved hemmelig afstemning hver 6.  

 måned og ligeledes i tilfælde af ledige poster vælge fangerepræsentanter, der  

 skal have til opgave at repræsentere dem overfor de militære myndigheder,  

 beskyttelsesmagterne, Den Internationale Røde Kors Komite og enhver anden  

 organisation, som bistår dem.
Fangerepræsentanter kan genvælges.
I lejre for officerer og dermed ligestillede personer og i blandede lejre  

 skal den højeste officer blandt krigsfangerne anerkendes som lejrens  

 fangerepræsentant.
I officerslejre skal han bistås af en eller flere  

 rådgivere, valgt af officererne; i blandede lejre skal hans medhjælpere selv  

 være og vælges af krigsfanger, som ikke er officerer.
Krigsfanger af officersrang af samme nationalitet skal anbringes i  

 arbejdslejre for krigsfanger, hvor de skal have til opgave at udføre de hverv  

 i forbindelse med lejradministrationen, for hvilke krigsfangerne er  

 ansvarlige.
Sådanne officerer kan ifølge nærværende artikels stykke 1 vælges  

 til repræsentanter for fangerne.
I så tilfælde vælges repræsentanternes  

 medhjælpere blandt de krigsfanger, som ikke er officerer.
Enhver valgt repræsentant skal godkendes af tilbageholdelsesmagten,  

 forinden han er berettiget til at overtage sine hverv.
Når  

 tilbageholdelsesmagten afslår at godkende en krigsfange, der er valgt af sine  

 medfanger, skal den underrette beskyttelsesmagten om grunden til afslaget.
I alle tilfælde skal fangernes repræsentant være af samme nationalitet,  

 tale samme sprog og tilhøre samme kulturelle gruppe som de krigsfanger, han  

 repræsenterer.
Krigsfanger, der fordeler sig i forskellige afdelinger af en  

 lejr i overensstemmelse med statsborgerforhold, sprog og kulturel baggrund,  

 skal for hver afdelings vedkommende være repræsenteret ved deres egen  

 fangerepræsentant som bestemt i de foregående stykker.
ARTIKEL 80 Fangerepræsentanter skal fremme krigsfangernes legemlige, åndelige og  

 intellektuelle vel.
 I tilfælde, hvor fangerne beslutter indbyrdes at indføre en ordning  

 vedrørende gensidig bistand, falder en sådan organisation i særdeleshed inden  

 for fangerepræsentantens arbejdsområde udover de særlige opgaver, der  

 pålægges ham i henhold til andre bestemmelser i nærværende konvention.
 Fangerepræsentanter kan ikke blot på grund af deres stilling drages til  

 ansvar for nogen som helst overtrædelse, der begås af krigsfanger.
ARTIKEL 81 Det må ikke pålægges fangerepræsentanter at udføre nogen form for arbejde,  

 såfremt udførelsen af deres opgaver derved gøres vanskeligere.
Fangerepræsentanter kan blandt fangerne udnævne sådanne medhjælpere, som  

 de behøver.
Der skal ydes dem alle materielle lettelser i forbindelse med en  

 sådan begrænset bevægelsesfrihed, som er nødvendig til udførelsen af deres  

 hverv (tilsyn med arbejdsafdelinger, modtagelse af forsyninger o.s.v.).
 Der skal gives fangerepræsentanter tilladelse til at besøge områder, hvor  

 krigsfanger tilbageholdes, og enhver krigsfange skal frit kunne rådføre sig  

 med sin fangerepræsentant.
Der skal ligeledes tilstås fangerepræsentanterne alle lettelser med hensyn  

 til post- og telegrafforbindelsen med tilbageholdelsesmyndighederne,  

 beskyttelsesmagterne, Den Internationale Røde Kors Komite og deres  

 delegerede, de blandede sanitetsudvalg samt de organer, der yder krigsfanger  

 bistand.
Arbejdsafdelinger nyder de samme lettelser med hensyn til  

 forbindelsen med hovedlejrens fangerepræsentanter.
Sådan forbindelse må ikke  

 indskrænkes og ej heller betragtes som udgørende en del af den i artikel 71  

 nævnte kvota.
 Der skal gives fangerepræsentanter, som overføres, et rimeligt tidsrum til  

 at gøre deres efterfølgere bekendt med løbende sager.
 I tilfælde af afskedigelse skal grundene hertil meddeles til  

 beskyttelsesmagten.
 Straffe- og disciplinære sanktioner.
 I. almindelige bestemmelser.
ARTIKEL 82 En krigsfange er underkastet de for tilbageholdelsesmagtens væbnede  

 styrker gældende love, anordninger og bekendtgørelser.
Tilbageholdelsesmagten  

 er berettiget til at tage retlige eller disciplinære forholdsregler med  

 hensyn til enhver overtrædelse, der begås af en krigsfange i strid med  

 sådanne love, anordninger og bekendtgørelser.
Det skal dog ikke være tilladt  

 at gennemføre forfølgning eller anvende straf, der strider mod nærværende  

 kapitels bestemmelser.
 Såfremt nogen af tilbageholdelsesmagten gennemført lov, anordning eller  

 bekendtgørelse betegner visse handlinger som strafbare, når de begås af en  

 krigsfange, medens de samme handlinger ikke er strafbare, når de begås af et  

 medlem af tilbageholdelsesmagtens væbnede styrker, kan sådanne handlinger kun  

 medføre disciplinærstraffe.
ARTIKEL 83 Tilbageholdelsesmagten skal sikre, at de kompetente myndigheder udviser  

 den højeste grad af lemfældighed ved afgørelsen af, om en overtrædelse skal  

 straffes disciplinært eller efter straffelovsbestemmelser, og at de, hvor det  

 overhovedet er muligt, anvender disciplinære forholdsregler fremfor  

 retsforfølgning.
ARTIKEL 84 En krigsfange kan alene stilles for en militær domstol, medmindre allerede  

 bestående love i tilbageholdelseslandet udtrykkeligt tillægger de civile  

 domstole domsmyndighed over et medlem af tilbageholdelsesmagtens væbnede  

 styrker med hensyn til den særlige forseelse, for hvilken krigsfangen  

 tiltales.
 En krigsfange kan under ingen omstændigheder stilles for nogen domstol,  

 som ikke frembyder de almindeligt anerkendte nødvendige garantier for  

 uafhængighed og upartiskhed; herunder falder navnlig domstole, der ikke yder  

 tiltalte de i artikel 105 omhandlede rettigheder og midler til forsvar.
ARTIKEL 85 Krigsfanger, mod hvem der i henhold til tilbageholdelsesmagtens love  

 rettes forfølgning i anledning af handlinger begået før tilfangetagelsen,  

 skal, selvom de dømmes, fortsat nyde godt af nærværende konventions  

 bestemmelser.
ARTIKEL 86 Ingen krigsfange kan straffes mere end een gang for samme handling eller  

 på grundlag af samme anklage.
ARTIKEL 87 Tilbageholdelsesmagtens militære myndigheder og domstole kan ikke idømme  

 krigsfanger andre straffe end sådanne, der hjemles med hensyn til medlemmer  

 af nævnte magts væbnede styrker, som har begået de samme handlinger.
Tilbageholdelsesmagtens domstole eller myndigheder bør ved straffens  

 fastsættelse i videst mulig udstrækning tage i betragtning, at tiltalte ikke  

 er statsborger i tilbageholdelsesstaten og derfor ikke bundet af nogen  

 troskabspligt, og at han befinder sig i dens magt som følge af forhold, der  

 ikke beror på hans vilje.
De nævnte domstole og myndigheder skal frit kunne  

 nedsætte den straf, der er foreskrevet for den overtrædelse, for hvilken  

 krigsfangen er tiltalt, og er derfor ikke forpligtet til at overholde den  

 foreskrevne minimumsstraf.
 Kollektiv straf for individuelle handlinger, legemlige afstraffelser,  

 indespærring i rum uden dagslys og i det hele enhver form for tortur eller  

 grusomhed er forbudt.
 Tilbageholdelsesmagten kan ikke berøve nogen krigsfange dennes rang eller  

 forhindre, at vedkommende bærer sine distinktioner.
ARTIKEL 88 Officerer, underofficerer og menige, der som krigsfanger afsoner en  

 disciplinærstraf eller en straf fastsat ved dom, kan ikke undergives  

 strengere behandling end den, der finder anvendelse overfor personer af  

 tilsvarende rang tilhørende tilbageholdelsesmagtens væbnede styrker, som er  

 ifaldet samme straf.
 En kvindelig krigsfange kan ikke idømmes strengere straf eller under  

 strafafsoning behandles strengere end et kvindeligt medlem af  

 tilbageholdelsesmagtens væbnede styrker, der straffes for en tilsvarende  

 overtrædelse.
 I intet tilfælde kan en kvindelig krigsfange idømmes strengere straf eller  

 under strafafsoning behandles strengere end et mandligt medlem af  

 tilbageholdelsesmagtens væbnede styrker, der straffes for en tilsvarende  

 overtrædelse.
 Krigsfanger, der har afsonet disciplinærstraffe eller straffe fastsat ved  

 dom, må ikke behandles anderledes end andre krigsfanger.
II.
Disciplinærsanktioner.
ARTIKEL 89 Følgende disciplinærstraffe kan bringes i anvendelse overfor internerede:
 Den under 3) omhandlede straf må ikke finde anvendelse på officerer.
 Disciplinærstraffe må i intet tilfælde være umenneskelige, brutale eller  

 farlige for krigsfangens helbred.
ARTIKEL 90 Den enkelte strafs længde må i intet tilfælde overstige 30 dage.  

 Varetægtsarrest forud for pådømmelsen af en disciplinærforseelse skal  

 fradrages i den en krigsfange idømte straf.
 Det ovennævnte maximum på 30 dage må ikke overskrides, selv ikke når  

 krigsfangen har pådraget sig ansvar for flere overtrædelser på det tidspunkt,  

 da han idømmes straf, hvad enten sådanne overtrædelser står i indbyrdes  

 sammenhæng eller ej.
 Der må ikke forløbe mere end een måned mellem afgørelsen vedrørende  

 disciplinærstraffen og straffens fuldbyrdelse.
 Når en krigsfange påny ifalder disciplinærstraf, skal der, såfremt  

 straffetiden i noget af tilfældene andrager 10 dage eller mere, hengå mindst  

 3 dage mellem fuldbyrdelsen af to af straffene.
ARTIKEL 91 En krigsfanges flugt anses for fuldendt, når:
 Krigsfanger, som i nærværende artikels forstand har fuldendt deres flugt  

 og som påny tages til fange kan ikke idømmes straf i anledning af deres  

 tidligere flugt.
ARTIKEL 92 En krigsfange, som forsøger at flygte, og som påny tages til fange,  

 forinden han har fuldendt sin flugt, jævnfør artikel 91, skal selv i  

 gentagelsestilfælde kun være hjemfalden til disciplinærstraf herfor.
 En krigsfange, som påny tages til fange, skal ufortøvet overgives til den  

 kompetente militære myndighed.
Uanset reglen i artikel 88, stykke 4, kan krigsfanger, som er straffet som  

 følge af et mislykket flugtforsøg, underkastes særligt opsyn.
Det er dog en  

 forudsætning herfor, at dette opsyn ikke påvirker deres helbredstilstand, at  

 det udøves i en krigsfangelejr, samt at det ikke medfører, at nogle af de  

 garantier, der er indrømmet ved nærværende konvention, bortfalder.
ARTIKEL 93 Flugt eller forsøg på flugt skal selv i gentagelsestilfælde ikke betragtes  

 som en skærpende omstændighed, ifald der rejses tiltale mod en interneret for  

 overtrædelser, begået under flugten.
 I overensstemmelse med den i artikel 83 fastslåede grundsætning kan  

 overtrædelser, der begås af krigsfanger med det ene formål at lette deres  

 flugt, og som ikke indebærer anvendelse af vold mod liv eller legeme, men for  

 eksempel krænkelser af offentlig ejendom, tyveri uden berigelseshensigt,  

 udfærdigelse og anvendelse af falske papirer, benyttelse af civilt tøj, kun  

 begrunde disciplinærstraf.
 Krigsfanger, som medvirker ved flugt eller forsøg på flugt, kan kun  

 idømmes disciplinærstraf herfor.
ARTIKEL 94 Såfremt en flygtet krigsfange påny tages til fange, skal den magt,  

 hvorunder han hører, underrettes herom på den i artikel 122 bestemte måde,  

 forudsat at der er givet meddelelse om hans flugt.
ARTIKEL 95 En krigsfange, som tiltales for en disciplinær forseelse, kan ikke  

 indespærres, forinden afgørelsen træffes, medmindre et medlem af  

 tilbageholdelsesmagtens væbnede styrker ville blive indespærret, såfremt han  

 var tiltalt for en tilsvarende overtrædelse, eller medmindre det er af  

 afgørende betydning af hensyn til orden og disciplin i lejren.
 Varetægtsarrest i forbindelse med disciplinærforseelser skal i ethvert  

 tilfælde begrænses til det strengt nødvendige og må ikke overstige 14 dage.
 Bestemmelserne i artiklerne 97 og 98 i nærværende kapitel finder  

 anvendelse på krigsfanger, som er undergivet varetægtsarrest i anledning af  

 disciplinærforseelser.
ARTIKEL 96 Handlinger, der udgør brud på disciplinen, skal øjeblikkelig undersøges.
 Med forbehold af domstoles og højere myndigheders kompetence må  

 disciplinærstraf kun idømmes af en officer, der i sin egenskab af  

 lejrkommandant har disciplinær myndighed, eller af en ansvarlig officer, der  

 træder i stedet for ham, eller til hvem han har delegeret sin disciplinære  

 myndighed.
 I intet tilfælde kan sådan myndighed delegeres en krigsfange eller udøves  

 af en krigsfange.
Forinden idømmelse af disciplinærstraf skal der meddeles den tiltalte  

 nøjagtige oplysninger vedrørende de forhold, for hvilke han er tiltalt, samt  

 gives ham lejlighed til at redegøre for sin adfærd og forsvare sig.
Det skal  

 i særdeleshed tillades han at indkalde vidner samt om nødvendigt at benytte  

 sig af en egnet tolks bistand.
Afgørelsen skal meddeles den tiltalte  

 krigsfange og fangerepræsentanten.
 Lejrkommandanten skal føre en protokol over disciplinærstraffe, som skal  

 være tilgængelig for beskyttelsesmagtens repræsentanter.
ARTIKEL 97 Krigsfanger må i intet tilfælde overføres til straffeanstalter (fængsler,  

 forbedringshuse, tugthuse o.s.v.) for der at afsone disciplinærstraf.
Alle rum, i hvilke disciplinærstraffe afsones, skal opfylde de i artikel  

 25 foreskrevne hygiejniske krav.
En krigsfange, der afsoner straf, skal  

 sættes i stand til at holde sig ren, jævnfør artikel 29.
 Officerer og dermed ligestillede personer må ikke anbringes i samme  

 kvarterer som underofficerer og menige.
 Kvindelige krigsfanger, der afsoner en disciplinærstraf, skal anbringes  

 adskilt fra mandlige krigsfanger og skal stå under umiddelbart opsyn af  

 kvinder.
ARTIKEL 98 En krigsfange, der underkastes forvaring som disciplinærstraf, skal  

 fortsat nyde de ved nærværende konventions bestemmelser hjemlede fordele,  

 medmindre disse bestemmelser efter deres natur ikke kan anvendes på grund af  

 forvaringen.
I intet tilfælde må han berøves de ved artiklerne 78 og 126  

 hjemlede fordele.
 Hvor en krigsfange idømmes disciplinærstraf, kan de forrettigheder, der er  

 knyttet til hans rang, ikke berøves ham.
 Der skal gives krigsfanger, som afsoner disciplinærstraf, lejlighed til at  

 tage motion samt til at opholde sig i fri luft mindst to timer daglig.
Såfremt de udtaler ønske derom, skal der gives dem lejlighed til at  

 fremstille sig ved de daglige lægebesøg.
Der skal ydes dem den behandling,  

 deres helbredstilstand kræver, og de skal om nødvendigt overføres til lejrens  

 sygeafdeling eller til et hospital.
Der skal meddeles dem tilladelse til at læse og skrive og ligeledes til at  

 sende og modtage breve.
Derimod kan pakker og pengeoverførelser  

 tilbageholdes, indtil straffen er udstået; sådanne forsendelser skal i det  

 mellemliggende tidsrum betros fangerepræsentanten, der skal overgive  

 sygeafdelingen de fordærvelige varer, som indeholdes i pakkerne.
III.
Retsskridt.
ARTIKEL 99 Ingen krigsfange kan stilles for en domstol eller dømmes for en handling,  

 som ikke er forbudt efter tilbageholdelsesmagtens lovgivning eller  

 folkerettens regler på gerningstiden.
 Ingen moralsk eller fysisk tvang må udøves overfor en krigsfange i det  

 øjemed at påvirke ham til at erkende sig skyldig i den handling, for hvilken  

 han tiltales.
 Ingen krigsfange kan domfældes uden at have haft lejlighed til at føre et  

 forsvar og uden at have erholdt bistand fra en kvalificeret forsvarer.
ARTIKEL 100 Krigsfanger og beskyttelsesmagterne skal snarest muligt underrettes om,  

 hvilke overtrædelser der ifølge tilbageholdelsesmagtens lovgivning kan  

 straffes med døden.
 Der må ikke senere indføres dødsstraf for andre overtrædelser uden den  

 magts samtykke, under hvilken krigsfangerne hører.
 Der kan ikke afsiges dødsdom over en krigsfange, med mindre rettens  

 opmærksomhed i overensstemmelse med artikel 87, stykke 2 udtrykkeligt er  

 blevet henledt på, at tiltalte ikke er statsborger i tilbageholdelseslandet  

 og derfor ikke er bundet af nogen troskabspligt overfor dette, og at han  

 befinder sig i dens magt som følge af forhold, der ikke beror på hans vilje.
ARTIKEL 101 Såfremt der afsiges dødsdom over en krigsfange, kan dommen tidligst  

 fuldbyrdes ved udløbet af et tidsrum af mindst 6 måneder fra det tidspunkt,  

 på hvilket beskyttelsesmagten på en opgivet adresse modtog den i artikel 107  

 omhandlede detaillerede meddelelse.
ARTIKEL 102 En dom over en krigsfange er kun gyldig, såfremt den er afsagt af de samme  

 domstole og efter samme procesmåde, som hvor det drejer sig om medlemmer af  

 tilbageholdelsesmagtens væbnede styrker, og såfremt nærværende kapitels  

 bestemmelser ydermere er iagttaget.
ARTIKEL 103 Retlig efterforskning vedrørende en krigsfange skal gennemføres så hurtigt  

 forholdene tillader det og på en sådan måde, at retssagen finder sted snarest  

 muligt.
En krigsfange kan ikke anbringes i varetægtsarrest, medmindre et  

 medlem af tilbageholdelsesmagtens væbnede styrker ville blive undergivet  

 sådan arrest, hvis han var tiltalt for en tilsvarende overtrædelse, eller  

 hvis varetægtsarrest er af afgørende betydning af nationale sikkerhedsgrunde.  

 Under ingen omstændigheder kan sådan forvaring overstige 3 måneder.
 Den tid, der af en krigsfange tilbringes i varetægtsarrest, skal fradrages  

 i enhver fængselsstraf, han idømmes, og skal tages i betragtning ved  

 fastsættelse af straffen.
 Bestemmelserne i artiklerne 97 og 98 i nærværende kapitel finder  

 anvendelse på en krigsfange, der befinder sig i varetægtsarrest.
ARTIKEL 104 I alle tilfælde, hvor tilbageholdelsesmagten har besluttet at indlede  

 retlige skridt mod en krigsfange, skal den snarest muligt og senest 3 uger  

 før retssagens begyndelse underrette beskyttelsesmagten.
De 3 uger løber fra  

 den dato, på hvilken sådan meddelelse kom frem til beskyttelsesmagten på en  

 adresse, som denne tidligere har opgivet overfor tilbageholdelsesmagten.
 Den nævnte meddelelse skal indeholde følgende oplysninger:
 Samme meddelelse skal af tilbageholdelsesmagten tilstilles  

 fangerepræsentanten.
 Såfremt der ikke i første retsmøde fremlægges bevis for, at den ovenfor  

 omhandlede meddelelse er modtaget af beskyttelsesmagten, krigsfangen og  

 vedkommende fangerepræsentant mindst 3 uger før første retsmøde, kan  

 retssagen ikke finde sted og vil være at udsætte.
ARTIKEL 105 Krigsfangen har ret til at blive bistået af en medfange, til at blive  

 forsvaret af en af ham selv valgt kvalificeret sagfører og til at indkalde  

 vidner samt til, hvis han skønner det nødvendigt, at blive bistået af en  

 dygtig tolk.
Han skal i god tid før sagens begyndelse af  

 tilbageholdelsesmagten underrettes om disse rettigheder.
Såfremt krigsfangen ikke vælger nogen forsvarer, skal en sådan beskikkes  

 ham af beskyttelsesmagten.
Der skal tilstås denne mindst en uge til at træffe  

 sit valg.
Tilbageholdelsesmagten skal på opfordring overgive  

 beskyttelsesmagten en fortegnelse over personer, der er kvalificerede til at  

 føre forsvaret.
Såfremt krigsfangen eller beskyttelsesmagten undlader at  

 vælge en forsvarer, er tilbageholdelsesmagten forpligtet til at tilvejebringe  

 en dygtig sagfører til at føre forsvaret.
Der skal tilstås sagføreren, der fører forsvaret, et tidsrum af mindst 2  

 uger før første retsmøde, ligesom han skal nyde de lettelser, der er  

 nødvendige til forsvarets tilrettelæggelse.
Han er i særdeleshed berettiget  

 til frit at besøge tiltalte og samtale med ham i enrum.
Han er ligeledes  

 berettiget til at rådføre sig med ethvert af forsvarets vidner, herunder  

 krigsfanger.
Han nyder disse lempelser indtil udløbet af den frist, indenfor  

 hvilken han kan appellere eller søge genoptagelse.
Enkeltheder vedrørende det eller de forhold, for hvilke krigsfangen vil  

 blive tiltalt, såvel som de dokumenter, der sædvanligvis overgives tiltalte i  

 kraft af den for tilbageholdelsesmagtens væbnede styrker gældende lovgivning,  

 skal i god tid før det første retsmøde tilstilles den tiltalte krigsfange på  

 et sprog, som han forstår.
Samme meddelelse skal under samme forhold tilgå  

 den sagfører, der fører forsvaret for krigsfangen.
Beskyttelsesmagtens repræsentanter er berettiget til at overvære  

 retssagen, medmindre denne i ekstraordinære tilfælde føres for lukkede døre  

 af hensyn til statens sikkerhed.
I så tilfælde skal tilbageholdelsesmagten  

 underrette beskyttelsesmagten i overensstemmelse hermed.
ARTIKEL 106 Enhver krigsfange har på samme måde som medlemmer af  

 tilbageholdelsesmagtens væbnede styrker ret til at begære appel eller  

 genoptagelse vedrørende enhver dom, der er afsagt over ham, med henblik på at  

 opnå en fornyet prøvelse af sagen.Han skal modtage alle oplysninger om sin  

 ret til at søge appel eller genoptagelse og om den tidsfrist, indenfor  

 hvilken han kan gøre dette.
ARTIKEL 107 Om enhver dom, der er afsagt over en krigsfange, skal beskyttelsesmagten  

 øjeblikkeligt underrettes i form af en kortfattet meddelelse, som tillige  

 skal angive, om han har ret til appel med henblik på dommens omstødelse eller  

 sagens genoptagelse.
Denne meddelelse skal ligeledes sendes til vedkommende  

 fangerepræsentant samt til den tiltalte krigsfange på et sprog, han forstår,  

 såfremt dommen ikke er afsagt i hans nærværelse.
Tilbageholdelsesmagten skal  

 ligeledes øjeblikkeligt underrette beskyttelsesmagten om krigsfangens  

 beslutning med hensyn til at benytte sig af eller afstå fra denne ret til  

 appel.
 Hvis en krigsfange fremdeles er dømt uden adgang til appel, eller hvis en  

 dom afsagt i første instans over en krigsfange er en dødsdom, skal  

 tilbageholdelsesmagten snarest muligt rette en detailleret henvendelse til  

 beskyttelsesmagten, indeholdende:
 De under 1-3 omhandlede meddelelser skal sendes til beskyttelsesmagten  

 under en adresse, der tidligere er meddelt tilbageholdelsesmagten.
ARTIKEL 108 Straffe, der er idømt krigsfanger, skal, når dommen kan fuldbyrdes,  

 afsones i samme anstalter og under samme vilkår, som hvor det drejer sig om  

 medlemmer af tilbageholdelsesmagtens væbnede styrker.
Disse vilkår skal i  

 alle tilfælde opfylde hygiejnens og menneskelighedens krav.
 En kvindelig krigsfange, over hvem der er afsagt en sådan dom, skal  

 anbringes i en særlig afdeling og skal stå under tilsyn af kvinder.
Krigsfanger, der idømmes frihedsstraffe, bevarer i alle tilfælde de i  

 henhold til nærværende konventions artikler 78 og 126 hjemlede goder.
De er  

 endvidere berettiget til at modtage og afsende breve, til at modtage mindst  

 een gavepakke om måneden, til regelmæssigt at drive legemsøvelser i fri luft,  

 til at modtage den lægehjælp, deres helbredstilstand gør påkrævet, samt til  

 at modtage den åndelige bistand, som de ønsker.
De kan ikke underkastes  

 straffe, som ikke er i overensstemmelse med bestemmelserne i artikel 87,  

 stykke 3.
IV DEL Fangenskabets ophør.
 Direkte hjemsendelse og anbringelse i  

 neutrale lande.
ARTIKEL 109 Med den begrænsning, der følger af bestemmelserne i nærværende artikels  

 stykke 3, er de stridende parter i overensstemmelse med artikel 110, stykke  

 1, forpligtet til at sende alvorligt sårede og alvorligt syge krigsfanger  

 tilbage til hjemlandet uanset disses antal og rang, når de efter stedfunden  

 pleje er i stand til at rejse.
I hele det tidsrum, i hvilket fjendtlighederne vedvarer, skal de stridende  

 parter bestræbe sig for i samarbejde med de interesserede neutrale magter at  

 tage skridt til, at de i artikel 110, stykke 2, omhandlede syge og sårede  

 krigsfanger anbringes i neutrale lande.
De kan derudover afslutte  

 overenskomster om direkte hjemsendelse eller internering i neutrale lande af  

 raske krigsfanger, hvis fangenskab har strakt sig over et langt tidsrum.
 Ingen syge eller sårede krigsfanger, som opfylder betingelserne for  

 hjemsendelse i henhold til nærværende artikels stykke 1, må mod sin vilje  

 hjemsendes, medens fjendtlighederne vedvarer.
ARTIKEL 110 Følgende personer hjemsendes direkte:
 Følgende personer kan anbringes i et neutralt land:
De betingelser, som krigsfanger, der anbringes i et neutralt land, skal  

 opfylde for at kunne hjemsendes, skal lige så vel som deres status fastsættes  

 ved aftale mellem de interesserede magter.
I almindelighed skal krigsfanger,  

 som er anbragt i et neutralt land, og som tilhører følgende grupper,  

 hjemsendes:
 Såfremt der ikke er afsluttet nogen særlig overenskomst mellem de  

 interesserede stridende parter med henblik på fastsættelsen af, hvilke  

 tilfælde af invaliditet eller sygdom der hjemler direkte hjemsendelse eller  

 anbringelse i et neutralt land, skal sådanne tilfælde afgøres i  

 overensstemmelse med de principper, der er fastsat i det nærværende  

 konvention vedføjede overenskomstudkast vedrørende sårede og syge  

 krigsfangers direkte hjemsendelse og anbringelse i neutrale lande samt i de  

 ligeledes vedføjede regulativer vedrørende blandede sanitetsudvalg.
ARTIKEL 111 Tilbageholdelsesmagten, den magt, krigsfangerne tilhører, samt en af disse  

 to magter udpeget neutral magt skal bestræbe sig for at afslutte  

 overenskomster, som gør det muligt for krigsfanger at forblive interneret på  

 nævnte neutrale magts territorium indtil fjendtlighedernes afslutning.
ARTIKEL 112 Ved fjendtlighedernes udbrud skal der udnævnes blandede sanitetsudvalg,  

 der skal undersøge sårede og syge krigsfanger, og træffe alle behørige  

 afgørelser vedrørende disse.
Om disse udvalgs udnævnelse, hverv og  

 embedsudøvelse gælder reglerne i det nærværende konvention vedføjede  

 reglement.
 Krigsfanger, som ifølge tilbageholdelsesmagtens lægemyndigheder åbenbart  

 er alvorligt sårede eller alvorligt syge, kan dog hjemsendes uden at være  

 undersøgt af en blandet sanitetskommission.
ARTIKEL 113 Foruden de fanger, der udpeges af tilbageholdelsesmagtens lægemyndigheder,  

 er sårede og syge krigsfanger, der tilhører en af de nedenfor angivne  

 grupper, berettiget til at fremstille sig til undersøgelse for de i den  

 foregående artikel nævnte blandede sanitetsudvalg:
 Krigsfanger, som ikke tilhører en af de 3 fornævnte grupper, er dog  

 berettiget til at fremstille sig til undersøgelse for de blandede  

 sanitetsudvalg, men undersøges først efter de fanger, der tilhører de nævnte  

 grupper.
 Der skal meddeles den læge, der er af samme nationalitet som de fanger,  

 der selv fremstiller sig til undersøgelse for de blandede sanitetsudvalg,  

 såvel som de nævnte fangers repræsentant, tilladelse til at være til stede  

 ved undersøgelsen.
ARTIKEL 114 Krigsfanger, der er kommet til skade, nyder, medmindre de selv har påført  

 sig skaden, fordel af de bestemmelser i nærværende konvention, som vedrører  

 hjemsendelse eller anbringelse i et neutralt land.
ARTIKEL 115 Ingen krigsfange, der er ifaldet en disciplinær straf, og som opfylder  

 betingelserne for hjemsendelse eller for anbringelse i et neutralt land, må  

 tilbageholdes under påberåbelse af, at han ikke har udstået sin straf.
 Krigsfanger, der tilbageholdes i forbindelse med en retsforfølgning eller  

 dom, og som er udpeget til hjemsendelse eller anbringelse i et neutralt land,  

 kan, såfremt tilbageholdelsesmagten samtykker heri, nyde fordel af sådanne  

 foranstaltninger, forinden forfølgningen er afsluttet, eller straffen er  

 udstået.
 De stridende parter er forpligtet til at meddele hinanden navnene på  

 personer, som tilbageholdes, indtil forfølgningen er afsluttet, eller  

 straffen er udstået.
ARTIKEL 116 Omkostningerne i forbindelse med hjemsendelse af krigsfanger eller  

 transport af disse til et neutralt land skal fra tilbageholdelsesmagtens  

 grænser bæres af den magt, under hvilken de nævnte fanger hører.
ARTIKEL 117 Ingen hjemsendt person må indkaldes til aktiv militærtjeneste.
Frigivelse og hjemsendelse af krigsfanger  

 ved fjendtlighedernes ARTIKEL 118 Krigsfanger skal ved de aktive fjendtligheders ophør ufortøvet frigives og  

 hjemsendes.
 Såfremt der i en mellem de stridende parter afsluttet overenskomst ikke  

 findes bestemmelser herom, eller i mangel af sådan overenskomst, skal  

 tilbageholdelsesmagterne hver for sig udarbejde og ufortøvet gennemføre en  

 hjemsendelsesplan i overensstemmelse med den i foregående stykke fastlagte  

 grundsætning.
 I begge tilfælde skal de vedtagne forholdsregler bringes til  

 krigsfangernes kundskab.
Omkostninger i forbindelse med hjemsendelse af krigsfanger skal i alle  

 tilfælde fordeles efter billighed mellem tilbageholdelsesmagten og den magt,  

 under hvilken fangerne hører.
Denne fordeling skal gennemføres på følgende  

 grundlag:
ARTIKEL 119 Hjemsendelsen skal foretages på lignende betingelser som de, der er  

 fastlagt i nærværende konventions artikler 46-48 om overførelse af  

 krigsfanger, og idet der tages hensyn til bestemmelserne i artikel 118 og i  

 det følgende stykke af nærværende artikel.
Ved hjemsendelse skal alle værdigenstande, som er frataget krigsfangerne i  

 henhold til artikel 18 samt enhver fremmed møntsort, der ikke er konverteret  

 til tilbageholdelsesmagtens møntsort, tilbagegives fangerne.
Værdigenstande  

 og beløb i fremmed mønt, der, uanset af hvilken grund, ikke ved hjemsendelsen  

 er blevet tilbagegivet krigsfangerne, skal fremsendes til det i artikel 122  

 omhandlede oplysningskontor.
Det skal tillades krigsfanger at medbringe personlige ejendele samt alle  

 breve og pakker, der er bestemt for dem.
Såfremt hjemsendelsesforholdene gør  

 det påkrævet kan vægten af personlig bagage begrænses til, hvad hver fange  

 skønnes at kunne bære.
Det skal i alle tilfælde tillades hver krigsfange at  

 medbringe mindst 25 kg.
 Den hjemsendte fanges øvrige personlige ejendele skal opbevares af  

 tilbageholdelsesmagten, som skal fremsende dem til ham, såsnart den med den  

 magt, under hvilken fangen hører, har afsluttet en overenskomst herom  

 indeholdende bestemmelser om vilkårene for transporten og afholdelsen af de  

 dermed forbundne omkostninger.
Krigsfanger, mod hvem der verserer en straffesag vedrørende en strafbar  

 handling, kan tilbageholdes, indtil forfølgningen er afsluttet, og om  

 nødvendigt indtil straffen er udstået.
Det samme gælder krigsfanger, der  

 allerede er dømt for en strafbar handling.
 Stridende parter er forpligtet til at meddele hinanden navnene på alle  

 krigsfanger, som tilbageholdes, indtil forfølgningen er afsluttet eller  

 straffen udstået.
 Efter overenskomst mellem de stridende parter skal der nedsættes udvalg  

 med den opgave at eftersøge forsvundne krigsfanger og at sikre deres  

 hjemsendelse med mindst mulig forsinkelse.
 Krigsfangers død.
ARTIKEL 120 Krigsfangers testamenter skal affattes på en sådan måde, at de  

 tilfredsstiller de gyldighedsbetingelser, der stilles af lovgivningen i deres  

 hjemland, hvilket sidste skal tage skridt til at oplyse  

 tilbageholdelsesmagten om sine krav i så henseende.
Efter krigsfangens  

 begæring og i alle tilfælde efter et dødsfald skal testamentet ufortøvet  

 tilstilles beskyttelsesmagten.En bekræftet genpartskal sendes til  

 centralkontoret.
Dødsattester af form som det udkast, der er vedføjet nærværende konvention  

 eller fortegnelser bekræftet af en ansvarlig officer for og over alle  

 personer, der afgår ved døden, medens de er krigsfanger, skal hurtigst muligt  

 fremsendes til det i overensstemmelse med artikel 122 oprettede  

 Oplysningskontor for Krigsfanger.
Dødsattesterne eller dødslisterne skal som  

 foreskrevet i artikel 17, stykke 3, udvise nærmere enkeltheder om identiteten  

 og ligeledes om tid og sted for dødsfaldet, dødsårsagen, tid og sted for  

 begravelsen samt alle nærmere enkeltheder, der er nødvendige til stedfæstelse  

 af gravene.
 Forinden en krigsfanges begravelse eller ligbrænding finder sted, skal der  

 foretages en lægeundersøgelse af liget med henblik på at konstatere dødens  

 indtræden og muliggøre afgivelsen af en redegørelse samt, hvor dette er  

 nødvendigt, fastslå identiteten.
Tilbageholdelsesmyndighederne skal sikre, at krigsfanger, der afgår ved  

 døden under fangenskabet, begraves sømmeligt, at begravelsen om muligt finder  

 sted efter det ritual, der ønskes inden for den trosbekendelse, de tilhører,  

 samt at deres grave respekteres, vedligeholdes ordentligt og afmærkes  

 således, at de til enhver tid kan stedfæstes.
Hvor det er muligt, skal døde  

 krigsfanger, der tilhørte den samme magt, begraves på samme sted.
Døde krigsfanger skal begraves i enkeltgrave, medmindre uafvendelige  

 omstændigheder påbyder anvendelsen af fællesgrave.
Liget må kun brændes af  

 afgørende hygiejniske grunde, på grund af afdødes religion eller i  

 overensstemmelse med hans derom udtalte ønske.
I tilfælde af ligbrænding skal  

 ligbrændingen samt begrundelsen for denne fremgå af dødsattesten.
Med henblik på at sikre, at grave altid kan stedfæstes, skal alle nærmere  

 oplysninger om begravelser og grave optegnes af et forvaltningsorgan for  

 gravene, der skal oprettes af tilbageholdelsesmagten.
Fortegnelser over grave  

 og nærmere enkeltheder over de på kirkegårde og andetsteds jordfæstede skal  

 meddeles den magt, under hvilken sådanne krigsfanger hørte.
Ansvaret for  

 disse grave og for at redegøre for alle senere flytninger af ligene påhviler  

 den magt, der behersker territoriet, såfremt denne magt har tiltrådt  

 nærværende konvention.
Disse bestemmelser finder ligeledes anvendelse på  

 asken, som skal opbevares af forvaltningsorganet for gravene, indtil der er  

 forholdt dermed i overensstemmelse med hjemlandets ønsker.
ARTIKEL 121 Ethvert dødsfald eller enhver alvorlig tilskadekomst blandt krigsfangerne,  

 der er forvoldt eller må formodes at være forvoldt af en vagtpost, en anden  

 krigsfange eller en hvilken som helst anden person, såvel som ethvert  

 dødsfald, hvis årsag er ubekendt, skal øjeblikkeligt efterfølges af en af  

 tilbageholdelsesmagten foranstaltet officiel undersøgelse.
Meddelelse herom skal øjeblikkeligt sendes beskyttelsesmagten.
Der skal  

 indhentes erklæringer fra vidner, især fra sådanne, som er krigsfanger, og en  

 redegørelse indeholdende sådanne erklæringer skal tilstilles  

 beskyttelsesmagten.
 Såfremt undersøgelsen peger på en eller flere personer som de skyldige,  

 skal tilbageholdelsesmagten træffe alle foranstaltninger til sikring af  

 retsforfølgning af den eller de ansvarlige personer.
V.DEL Oplysningskontorer og organisationer, der virker til bistand for  

 krigsfanger.
ARTIKEL 122 Ved en strids udbrud og i alle tilfælde af besættelse er enhver af de  

 stridende parter forpligtet til at oprette et officielt oplysningskontor for  

 krigsfanger, der befinder sig i dens magt.
Neutrale og ikke krigsførende  

 magter, der på deres territorium har modtaget personer, der tilhører en af de  

 i artikel 4 omhandlede grupper, er forpligtet til at handle på tilsvarende  

 måde for så vidt angår sådanne personer.
Den interesserede magt skal til  

 sikring af oplysningskontorets effektive arbejde tilvejebringe lokaler,  

 udstyr og personale i nødvendigt omfang.
Det skal stå den frit for at  

 beskæftige krigsfanger på et sådant kontor under de betingelser, der er  

 fastsat i nærværende konventions afsnit vedrørende krigsfangers arbejde.
Enhver af de stridende parter skal hurtigst muligt tilstille sit kontor de  

 i nærværende artikels stykke 4, 5 og 6 omtalte oplysninger vedrørende enhver  

 fjendtlig person tilhørende en af de i artikel 4 nævnte grupper, som er  

 faldet i dens magt.
Neutrale og ikke-krigsførende magter er forpligtet til at  

 handle på tilsvarende måde, for så vidt angår personer tilhørende en af de  

 nævnte grupper, som de har modtaget på deres territorium.
 Kontoret skal straks og på hurtigste måde gennem beskyttelsesmagterne og  

 ligeledes gennem det i artikel 123 omtalte centralkontor tilstille de  

 interesserede magter sådanne oplysninger.
Sådanne oplysninger skal gøre det muligt hurtigt at underrette de  

 pårørende.
Med de begrænsninger, der følger af artikel 17, skal meddelelsen,  

 for så vidt oplysninger herom står til oplysningskontorets rådighed, omfatte  

 angivelse af hver enkelt krigsfanges efternavn, fornavne, rang, militære  

 tjenestenummer, fødested og fødselsdato, den magt, hvortil han hører,  

 faderens fornavn og moderens pigenavn, navn og adresse på den person, der  

 skal underrettes, samt den adresse, hvortil breve til fangen kan sendes.
 Oplysningskontoret skal af de pågældende kompetente tjenestegrene  

 underettes om overførelser, frigivelser, hjemsendelser, tilfælde af flugt,  

 indlæggelser på hospital og dødsfald og skal videresende sådanne oplysninger  

 på den i stykke 3 beskrevne måde.
 Der skal ligeledes regelmæssigt og såvidt muligt hver uge gives oplysning  

 om alvorligt syge og hårdtsårede krigsfangers tilstand.
 Det påhviler ligeledes oplysningskontoret at besvare alle forespørgsler  

 vedrørende krigsfanger, herunder dem, som er afgået ved døden i fangenskab.  

 Såfremt kontoret ikke er i besiddelse af de ønskede oplysninger, skal det  

 foretage alle nødvendige undersøgelser med henblik på at fremskaffe sådanne.
 Alle skriftlige meddelelser, der afgives af et oplysningskontor, skal  

 bekræftes ved en underskrift eller et stempel.
Det påhviler ydermere oplysningskontoret at indsamle alle personlige  

 værdigenstande, herunder pengebeløb i anden møntsort end beskyttelsesmagtens,  

 og dokumenter af betydning for de pårørende, som efterlades af krigsfanger,  

 der er hjemsendt eller frigivet, eller som er flygtet eller afgået ved døden.  

 Kontoret skal fremsende de nævnte værdigenstande til de interesserede magter.  

 Sådanne genstande skal af kontoret afsendes i forseglede pakker ledsaget af  

 erklæringer indeholdende klar og fuldstændig angivelse af den persons  

 identitet, hvem genstandene tilhører, samt af en fuldstændig fortegnelse over  

 pakkens indhold.
Andre personlige ejendele tilhørende sådanne krigsfanger  

 skal fremsendes i overensstemmelse med de mellem de stridende parter derom  

 trufne aftaler.
ARTIKEL 123 Der skal i et neutralt land oprettes et Centraloplysningskontor for  

 Krigsfanger.
Den Internationale Røde Kors Komite skal, hvis den anser det for  

 nødvendigt, stille de interesserede magter forslag om organisering af et  

 sådant kontor.
Kontorets opgave er at indsamle alle oplysninger, som det ad officiel  

 eller privat vej måtte kunne indhente vedrørende krigsfanger, samt hurtigst  

 muligt at videregive oplysningerne til krigsfangernes hjemland eller den  

 magt, under hvilken de hører.
Der skal af de stridende parter ydes kontoret  

 alle lempelser med hensyn til sådanne forsendelser.
 De Høje Kontraherende Parter og i særdeleshed de parter, hvis statsborgere  

 drager fordel af centralkontorets virksomhed, opfordres til at yde kontoret  

 den nødvendige finansielle hjælp.
 Foranstående bestemmelser kan på ingen måde fortolkes som indskrænkende  

 den humanitære virksomhed, der udfoldes af Den Internationale Røde Kors  

 Komite eller de i artikel 125 omtalte hjælpeorganisationer.
ARTIKEL 124 De nationale oplysningskontorer og centraloplysningskontoret nyder  

 portofrihed med hensyn til post såvel som alle de i artikel 74 omhandlede  

 begunstigelser.
Endvidere skal der så vidt muligt ydes dem fritagelse for  

 telegramgebyrer eller i det mindste stærkt nedsatte takster.
ARTIKEL 125 Med forbehold af de forholdsregler, som tilbageholdelsesmagterne måtte  

 anse for nødvendige af sikkerhedsgrunde eller til opfyldelse af hvilke som  

 helst andre rimelige krav, skal de yde repræsentanter (og disses behørigt  

 udnævnte agenter) for religiøse sammenslutninger, hjælpeselskaber eller  

 hvilken som helst anden organisation, der bistår krigsfanger, alle lettelser  

 med henblik på disse personers adgang til at besøge fangerne, til at uddele  

 hjælpeforsyninger og al slags materiale af religiøs, belærende eller  

 underholdende art samt til at bistå ved disses sysselsættelse i fritiden  

 inden for lejrene.
Sådanne selskaber og organisationer kan oprettes inden for  

 tilbageholdelsesmagtens territorium eller i et hvilket som helst andet land,  

 eller de kan være af international karakter.
 Tilbageholdelsesmagten kan begrænse antallet af selskaber og  

 organisationer, hvis delegerede har tilladelse til at udøve deres virksomhed  

 på dens territorium og under dens overopsyn, idet en sådan begrænsning dog  

 ikke må hindre den effektive ydelse af tilstrækkelig hjælp til alle  

 krigsfanger.
 Den Internationale Røde Kors Komites særlige stilling på dette område skal  

 til enhver tid anerkendes og respekteres.
Samtidig med fordeling blandt krigsfanger af hjælpeforsendelser eller  

 udstyr, der er beregnet til de ovennævnte formål, eller ganske kort tid  

 derefter, skal der i hvert enkelt tilfælde sendes det hjælpeselskab eller den  

 organisation, som har forestået forsendelsen, en af fangerepræsentanten  

 underskrevet kvittering.
De administrative myndigheder, der er ansvarlige for  

 opsynet med fangerne, skal samtidig kvittere for de nævnte forsendelser.
VI DEL Konventionens gennemførelse.
 Almindelige bestemmelser.
ARTIKEL 126 Der skal meddeles beskyttelsesmagternes repræsentanter eller delegerede  

 tilladelse til at færdes overalt, hvor der opholder sig krigsfanger, særlig  

 på internerings-, tilbageholdelses- og arbejdssteder.
Der skal gives dem  

 adgang til alle rum, som benyttes af krigsfanger, og der skal ligeledes gives  

 dem lejlighed til at besøge afrejse-, gennemrejse- og ankomststeder for  

 fanger, der overføres.
De skal kunne tale med krigsfangerne og i særdeleshed  

 med fangerepræsentanterne uden vidner, være sig direkte eller ved tolk.
Det skal stå beskyttelsesmagternes repræsentanter og delegerede frit for  

 at vælge, hvilket sted de ønsker at besøge.
Sådanne besøgs varighed og  

 hyppighed kan ikke indskrænkes.
Der må ikke nedlægges forbud mod besøg  

 undtagen af bydende nødvendige militære grunde og da kun som en ekstraordinær  

 og midlertidig foranstaltning.
 Tilbageholdelsesmagten og den magt, under hvilken de nævnte fanger hører,  

 kan om nødvendigt træffe aftale om adgang for landsmænd af krigsfangerne til  

 at deltage i besøgene.
Den Internationale Røde Kors Komites delegerede nyder samme  

 forrettigheder.
Udnævnelser af sådanne delegerede skal godkendes af den magt,  

 som tilbageholder de krigsfanger, hvem besøget gælder.
ARTIKEL 127 De Høje Kontraherende Parter forpligter sig til i krig som i fred i videst  

 muligt omfang at udbrede kendskabet til nærværende konventions tekst i deres  

 respektive lande og i særdeleshed til at optage studiet af den i deres  

 militære og såvidt muligt i deres civile undervisningsprogram, således at  

 konventionens grundsætninger kan komme til hele befolkningens kundskab.
 Alle civile, militære, politi- eller andre myndigheder, som i krigstid  

 varetager opgaver med hensyn til beskyttede personer, skal være i besiddelse  

 af konventionens tekst og have modtaget særlig undervisning i dens  

 bestemmelser.
ARTIKEL 128 De Høje Kontraherende Parter skal gennem det schweiziske forbundsråd og  

 under fjendtligheder gennem beskyttelsesmagterne tilstille hinanden den  

 officielle oversættelse af nærværende konvention såvel som love og  

 bestemmelser, som de måtte gennemføre med henblik på sikring af konventionens  

 anvendelse.
ARTIKEL 129 De Høje Kontraherende Parter forpligter sig til at gennemføre alle love,  

 der er nødvendige til skabelse af effektive straffesanktioner overfor  

 personer, som begår eller beordrer iværksættelsen af nogen af de i den  

 følgende artikel beskrevne grove overtrædelser af nærværende konvention.
Enhver af De Høje Kontraherende Parter har pligt til at eftersøge  

 personer, der er sigtet for at have begået eller for at have beordret  

 iværksættelsen af sådanne grove overtrædelser, og skal uden hensyn til  

 sådanne personers statsborgerforhold stille dem for sine egne domstole.
Den  

 kan også i overensstemmelse med reglerne i sin egen lovgivning beslutte at  

 overgive sådanne personer til en anden interesseret kontraherende part til  

 retsforfølgning, under forudsætning af, at denne part har tilvejebragt et  

 tilstrækkeligt bevismateriale.
 Enhver af De Høje Kontraherende Parter skal tage de nødvendige  

 forholdsregler til bekæmpelse af alle handlinger, der uden at falde ind under  

 de i den følgende artikel beskrevne grove overtrædelser strider mod  

 nærværende konventions bestemmelser.
Under alle forhold skal de tiltalte drage fordel af betryggende garantier  

 med hensyn til domstolsbehandling og forsvar.
Disse garantier må ikke være  

 mindre gunstige end de, der er fastsat i artikel 105 og følgende artikler i  

 nærværende konvention.
ARTIKEL 130 Ved grove overtrædelser, jævnfør artikel 129, forstås overtrædelser, der  

 indbefatter en af følgende handlinger, såfremt denne begås overfor personer  

 eller ejendom, der beskyttes af konventionen: forsætligt drab, tortur eller  

 umenneskelig behandling, herunder biologiske forsøg, forsætlig påførelse af  

 betydelig lidelse eller alvorlig skade på legeme eller helbred,  

 tvangsindrullering af en beskyttet person i en fjendtlig magts styrker, eller  

 det forhold forsætligt at berøve en beskyttet person den ved nærværende  

 konvention foreskrevne ret til betryggende og behørig domstolsbehandling.
ARTIKEL 131 Ingen af De Høje Kontraherende Parter kan frigøre sig selv eller en anden  

 part for ansvar, som den selv eller en anden kontraherende part har pådraget  

 sig med hensyn til de i den foregående artikel omhandlede overtrædelser.
ARTIKEL 132 På begæring af en af de stridende parter skal der iværksættes en  

 undersøgelse i en form, der fastsættes af de interesserede parter vedrørende  

 enhver påstået krænkelse af konventionen.
 Hvis der ikke er opnået enighed om fremgangsmåden ved undersøgelsen, bør  

 parterne træffe aftale om valg af en voldgiftsmand, som skal bestemme,  

 hvilken fremgangsmåde der skal følges.
 Når en krænkelse er fastslået, skal de stridende parter bringe den til  

 ophør og snarest muligt bekæmpe den.
 Afsluttende bestemmelser.
ARTIKEL 133 Nærværende konvention er affattet på engelsk og fransk.
De to tekster har  

 samme gyldighed.
 Det schweiziske forbundsråd skal drage omsorg for udarbejdelsen af  

 officielle oversættelser af konventionen til russisk og spansk.
ARTIKEL 134 I forholdet mellem De Høje Kontraherende Parter træder nærværende  

 konvention i stedet for konventionen af 27.juli 1929.
ARTIKEL 135 I forholdet mellem de magter, der har tiltrådt Haagkonventionerne  

 vedrørende landkrigens love og sædvaner være sig af 29.juli 1899 eller 18.  

 oktober 1907, og som har tiltrådt nærværende konvention, supplerer  

 sidstnævnte konvention kapitel II i de til de ovennævnte Haagkonventioner  

 knyttede regulativer.
ARTIKEL 136 Nærværende konvention, som bærer denne dags dato, står indtil den  

 12.februar 1950 åben for undertegnelse af de magter, der har været  

 repræsenteret ved den konference, som åbnedes i Geneve den 21.april 1949,  

 samt af magter, som ikke har været repræsenteret ved den nævnte konference,  

 men som har tiltrådt konventionen af 27.juli 1929.
ARTIKEL 137 Nærværende konvention skal ratificeres snarest muligt, og  

 ratifikationsdokumenterne skal deponeres i Bern.
 Om deponeringen af hvert enkelt ratifikationsdokument skal der optages en  

 protokol, hvoraf en bekræftet kopi ved det schweiziske forbundsråds  

 foranstaltning skal tilstilles alle de magter, der har underskrevet  

 konventionen, eller som har meddelt, at de tiltræder den.
ARTIKEL 138 Nærværende konvention træder i kraft 6 måneder efter deponeringen af  

 mindst 2 ratifikationsdokumenter.
 Derefter træder den i kraft for hver enkelt af De Høje Kontraherende  

 Parter 6 måneder efter deponeringen af ratifikationsdokumentet.
ARTIKEL 139 Fra nærværende konventions ikrafttrædelsesdato at regne skal enhver magt,  

 der ikke allerede har undertegnet den, kunne tiltræde den.
ARTIKEL 140 Tiltrædelser skal skriftligt meddeles det schweiziske forbundsråd og  

 gælder fra 6 måneder efter den dato, på hvilken meddelelsen modtages.
 Det schweiziske forbundsråd skal underrette alle de magter, som har  

 underskrevet konventionen, eller om hvis tiltrædelse der er givet meddelelse,  

 om tiltrædelser.
ARTIKEL 141 Hvor en af de i artiklerne 2 og 3 omhandlede situationer foreligger,  

 træder ratifikationer, der er deponeret, og tiltrædelser, hvorom der er givet  

 meddelelse af de stridende parter før eller efter fjendtlighedernes eller  

 besættelsens begyndelse, øjeblikkeligt i kraft.
Det schweiziske forbundsråd  

 skal på hurtigste måde sende meddelelse om alle ratifikationsdokumenter eller  

 tiltrædelseserklæringer, der modtages fra en stridende part.
ARTIKEL 142 Enhver af De Høje Kontraherende Parter skal frit kunne opsige nærværende  

 konvention.
 Opsigelsen skal skriftligt meddeles det schweiziske forbundsråd, der skal  

 videresende meddelelsen til alle De Høje Kontraherende Parters regeringer.
Opsigelsen træder i kraft et år efter, at meddelelse herom er afgivet til  

 det schweiziske forbundsråd.
En opsigelse, hvorom meddelelse er afgivet på et  

 tidspunkt, da den opsigende magt var indblandet i en strid, træder imidlertid  

 først i kraft, når der er sluttet fred, og når virksomheden i forhindelse med  

 løsladelse og hjemsendelse af de ved nærværende konvention beskyttede  

 personer er tilendebragt.
Opsigelsen gælder kun for den opsigende magts vedkommende.
Den svækker på  

 ingen måde de forpligtelser, som de stridende parter fortsat skal underkaste  

 sig i kraft af de folkeretlige grundsætninger, således som disse fremgår af  

 de mellem civiliserede folk gældende sædvaner, af menneskelighedens love og  

 af den offentlige morals bydende krav.
ARTIKEL 143 Det schweiziske forbundsråd skal lade nærværende konvention indregistrere  

 i De Forenede Nationers sekretariat.
Det schweiziske forbundsråd skal  

 ligeledes underrette De Forenede Nationers sekretariat om alle modtagne  

 ratifikationer, tiltrædelser og opsigelser vedrørende nærværende konvention.
 Til bekræftelse heraf har de undertegnede, der har deponeret deres  

 respektive fuldmagter, underskrevet nærværende konvention.
Udfærdiget i Geneve den 12.august 1949 på engelsk og fransk.
Originalen  

 skal deponeres i det schweiziske forbundsarkiv.
Det schweiziske forbundsråd  

 skal tilstille enhver af signatarstaterne og de stater, som har tiltrådt  

 konventionen, en bekræftet kopi af denne.
FOLKEREPUBLIK Artikel 10: Den Albanske Folkerepublik kan ikke anerkende en anmodning fra  

 en tilbageholdelsesmagt til en humanitær organisation eller til en neutral  

 stat om at træde i en beskyttelsesmagts sted, som værende i orden, medmindre  

 det land, i hvilket de beskyttede personer er statsborgere, har givet sit  

 samtykke.
 Artikel 12: Den Albanske Folkerepublik er af den opfattelse, at ansvaret i  

 tilfælde af tilbageholdelsesmagtens overførelse af krigsfanger til en anden  

 magt med hensyn til anvendelsen af konventionens bestemmelser på sådanne  

 krigsfanger fortsat påhviler den magt, der tog dem til fange.
Artikel 85: Den Albanske Folkerepublik er af den opfattelse, at personer,  

 der ifølge tilbageholdelsesmagtens lovgivning i overensstemmelse med  

 Nurnberg-processens principper er dømt for krigsforbrydelser og forbrydelser  

 mod menneskeheden, bør behandles på samme måde, som personer, der er dømt i  

 vedkommende land.
Albanien anser sig derfor ikke for forpligtet af artikel 85  

 med hensyn til den i nærværende forbehold omtalte kategori af personer.
For ARGENTINA Guillermo A.
SPERONI Argentina har altid indtaget en ledende stilling mellem mange andre  

 nationer i de spørgsmål, der har ligget til grund for vore diskussioner.
Jeg  

 undertegner derfor de fire konventioner i min regerings navn og under  

 forbehold af ratifikation, med det forbehold, at artikel 3 fælles for alle  

 fire konventioner, skal være den eneste artikel, der med udelukkelse af alle  

 andre skal kunne anvendes i tilfælde af væbnede konflikter, som ikke har en  

 international karakter.
 I spørgsmål om garantier vedrørende fremgangsmåden og om straffe- og  

 disciplinære sanktioner vil Spanien tilstå krigsfanger den samme behandling  

 som den, der efter dets lovgivning tilkommer medlemmer af dets egne nationale  

 styrker.
 Ved ordene »folkeretten, der gjaldt« (artikel 99) går man fra  

 Spaniens side kun ind på at forstå sådan ret, som er hjemlet i en aftale  

 eller som i forvejen er blevet udarbejdet af organisationer, som Spanien er  

 medlem af.
FOLKEREPUBLIK Da der ikke findes nogen foreliggende definition af vendingen en konflikt,  

 der ikke er af international karakter, og da det ikke, såfremt der med denne  

 vending kun tænkes på borgerkrig, klart er fastslået på hvilket tidspunkt et  

 væbnet oprør indenfor et land skal betragtes som borgerkrig, forbeholder  

 Portugal sig retten til ikke at bringe bestemmelserne i artikel 3 til  

 anvendelse i alle de territorier, der står under dets overhøjhed i hvilken  

 som helst del af verden, i det omfang bestemmelserne strider mod portugisisk  

 lov.
 Den portugisiske regering anerkender kun ovennævnte artikler med det  

 forbehold, at anmodninger fra tilbageholdelsesmagten til en neutral stat  

 eller til en humanitær organisation foretages med samtykke fra og i enighed  

 med regeringen for det land, i hvilket de personer, der skal benyttes, er  

 statsborgere (oprindelseslande).
 Den portugisiske regering tager forbehold vedrørende anvendelsen af de  

 ovennævnte artikler i alle tilfælde, hvor den lovmæssige regering allerede  

 har bedt om og er gået ind på en våbenstilstand eller ophør af militære  

 operationer af hvilken som helst karakter, selv hvis de væbnede styrker i  

 felten endnu ikke har kapituleret.
 Den portugisiske regering anerkender denne artikel med det forbehold, at  

 den i intet tilfælde forpligter sig til at udbetale fanger en månedlig løn,  

 der overstiger 50 pct. af den betaling, der tilkommer portugisiske soldater,  

 som har tilsvarende stilling eller rang, og som gør aktiv tjeneste i  

 kampzonen.
 Med hensyn til artikel 10 kan Den Jugoslaviske Federale Folkerepubliks  

 regering ikke anerkende lovligheden af en anmodning fra  

 tilbageholdelsesmagten om, at en neutral stat eller en international  

 organisation eller en humanitær organisation skal overtage de opgaver, som  

 ifølge nærværende konvention udføres af beskyttelsesmagterne til fordel for  

 krigsfanger, medmindre regeringen i det land, i hvilket de er statsborgere,  

 har givet sit samtykke.
 Med hensyn til artikel 12 kan Den Jugoslaviske Federale Folkerepubliks  

 regering ikke anerkende, at den magt, som har foretaget overførelsen af  

 krigsfanger, er fritaget for sit ansvar for anvendelsen af konventionen i  

 hele det tidsrum i hvilket sådanne krigsfanger befinder sig i den magts  

 varetægt, der modtager dem.
TILLÆG I UDKAST TIL OVERENSKOMST VEDRØRENDE DIREKTE HJEMSENDELSE OG ANBRINGELSE I  

 NEUTRALE LANDE AF SÅREDE OG SYGE KRIGSFANGER (se artikel 110) I.
Grundsætninger for direkte hjemsendelse og anbringelse i neutrale  

 lande.
A.
Direkte hjemsendelse.
 Følgende personer hjemsendes direkte:
 Uden at dette er til hinder for en videregående fortolkning, er  

 nedennævnte tilfælde at betragte som svarende til tabet af en hånd eller en  

 fod:
B.
Anbringelse i neutrale lande.
 Følgende personer kan anbringes i et neutralt land:
 Patienter, som lider af fængselsneurose, der ikke er helbredt efter 3  

 måneders ophold i et neutralt land, eller som efter et sådant tidsrums forløb  

 ikke klart nærmer sig fuldstændig helbredelse, skal hjemsendes.
 Følgende lidelser kvalificerer ikke til anbringelse i et neutralt land:
II.
Almindelige bemærkninger.
En sådan fortolkning skal i første række begunstige personer, der er ramt  

 af neuropatiske og psykopatiske lidelser, som er forårsaget af krig eller  

 fangenskab, såvelsom tilfælde af tuberkulose på alle stadier.
Krigsfanger,  

 som har pådraget sig adskillige sår, af hvilke intet i sig selv kan begrunde  

 hjemsendelse, skal undersøges i samme ånd med behørig hensyntagen til de  

 psykiske traumer, som skyldes sårenes antal.
TILLÆG II BESTEMMELSER VEDRØRENDE BLANDEDE SANITETSKOMMISSIONER (se artikel 112) ARTIKEL 1 De i konventionens artikel 112 omhandlede sanitetskommissioner er  

 sammensat af 3 medlemmer, af hvilke de 2 tilhører et neutralt land, medens  

 det tredie udnævnes af tilbageholdelsesmagten.
Et af de neutrale medlemmer  

 fører forsædet.
ARTIKEL 2 De to neutrale medlemmer udnævnes på tilbageholdelsesmagtens begæring af  

 Den Internationale Røde Kors Komite i forståelse med beskyttelsesmagten.
De  

 kan have bopæl i deres hjemland, i et hvilket som helst andet neutralt land  

 eller på tilbageholdelsesmagtens territorium.
ARTIKEL 3 De neutrale medlemmer skal godkendes af de interesserede stridende parter,  

 der skal underrette Den Internationale Røde Kors Komite og beskyttelsesmagten  

 om godkendelsen.
Efter modtagelsen af sådan underretning er de neutrale  

 medlemmer at anse som gyldigt udnævnt.
ARTIKEL 4 Der skal ligeledes udnævnes et tilstrækkeligt antal suppleanter, der i  

 påkommende tilfælde kan afløse de faste medlemmer.
De skal udnævnes samtidig  

 med de faste medlemmer eller i alt fald så snart som muligt.
ARTIKEL 5 Hvis Den Internationale Røde Kors Komite af en hvilken som helst grund  

 ikke kan udnævne de neutrale medlemmer, skal dette ordnes af den magt, der  

 beskytter de krigsfanger, som skal undersøges.
ARTIKEL 6 Så vidt muligt skal det ene af de to neutrale medlemmer være kirurg og  

 begge være læger.
ARTIKEL 7 De neutrale medlemmer skal være fuldstændig uafhængige af de stridende  

 parter, som er forpligtet til at yde dem alle lettelser under udøvelsen af  

 deres pligter.
ARTIKEL 8 I forbindelse med de i nærværende reglements artikler 2 og 4 omhandlede  

 udnævnelser fastsætter den Internationale Røde Kors Komite efter aftale med  

 tilbageholdelsesmagten de udpegede personers tjenestevilkår.
ARTIKEL 9 Den blandede sanitetskommission skal påbegynde sit arbejde snarest muligt  

 efter godkendelsen af de neutrale medlemmer og i alle tilfælde indenfor et  

 tidsrum af 3 måneder fra tidspunktet for sådan godkendelse.
ARTIKEL 10 De blandede sanitetskommissioner undersøger samtlige de i konventionens  

 artikel 113 angivne fanger.
De afgiver indstilling om hjemsendelse, afvisning  

 eller henvisning til en senere undersøgelse.
Deres afgørelser træffes på  

 grundlag af simpelt flertal.
ARTIKEL 11 De af den blandede sanitetskommission i hvert enkelt tilfælde trufne  

 afgørelser skal inden en måned efter kommissionens besøg meddeles  

 tilbageholdelsesmagten, beskyttelsesmagten og Den Internationale Røde Kors  

 Komite.
Den blandede sanitetskommission skal ligeledes underrette enhver  

 undersøgt krigsfange om den trufne afgørelse samt forsyne de fanger, der  

 indstilles til hjemsendelse, med attester svarende til det nærværende  

 konvention vedføjede udkast.
ARTIKEL 12 Tilbageholdelsesmagten er forpligtet til at gennemføre de blandede  

 sanitetskommissioners afgørelser indenfor et tidsrum af 3 måneder fra det  

 tidspunkt, da den modtager behørig underretning om sådanne afgørelser.
ARTIKEL 13 Såfremt der ikke findes nogen neutral læge i et land, hvor en blandet  

 sanitetskommissions virksomhed synes påkrævet, og såfremt det af hvilken som  

 helst grund er umuligt at udnævne neutrale læger, som er bosat i et andet  

 land, skal tilbageholdelsesmagten i forståelse med beskyttelsesmagten  

 nedsætte en sanitetskommission, som med forbehold af bestemmelserne i  

 nærværende reglements artikler 1, 2, 3, 4, 5 og 8 skal varetage samme opgaver  

 som en blandet sanitetskommission.
ARTIKEL 14 Blandede sanitetskommissioner fungerer permanent og skal besøge enhver  

 lejr med ikke over 6 måneders mellemrum.
TILLÆG III BESTEMMELSER VEDRØRENDE KOLLEKTIVE FORSENDELSER (se artikel 73) ARTIKEL 1 Der skal gives fangerepræsentanter tilladelse til at fordele kollektive  

 hjælpeforsendelser, der sorterer under dem, blandt alle krigsfanger, der  

 administreres fra deres lejr, heri indbefattet fanger, som er indlagt på  

 hospital eller befinder sig i fængsel eller iøvrigt på en straffeanstalt.
ARTIKEL 2 Fordeling af kollektive hjælpeforsendelser skal ske i overensstemmelse med  

 givernes anvisninger samt med en af fangerepræsentanterne udarbejdet plan.  

 Udlevering af medicinalvarer bør dog fortrinsvis finde sted i forståelse med  

 de højeste sanitetsofficerer, og på hospitaler og sygeafdelinger behøver  

 disse ikke at tage hensyn til de omtalte anvisninger, såfremt hensynet til  

 deres patienter taler derimod.
Indenfor de således afstukne grænser skal  

 fordelingen stedse ske efter billighed.
ARTIKEL 3 Der skal gives de nævnte fangerepræsentanter eller deres medhjælpere  

 tilladelse til at begive sig til steder i nærheden af lejren, hvor  

 hjælpeforsyninger modtages, således at de sættes i stand til at undersøge  

 kvaliteten såvel som mængden af de modtagne varer og kan udarbejde  

 detaillerede beretninger herom til giverne.
ARTIKEL 4 Der skal gives fangerepræsentanter de fornødne lettelser til undersøgelse  

 af, om fordelingen af kollektive forsendelser i alle underafdelinger og  

 annekser af deres lejre har fundet sted i overensstemmelse med deres  

 anvisninger.
ARTIKEL 5 Der skal gives fangerepræsentanter tilladelse til at udfylde samt til at  

 foranledige, at fangerepræsentanter for arbejdsenheder eller de højeste  

 sanitetsofficerer på hospitaler og sygeafdelinger udfylder blanketter eller  

 spørgeskemaer, der er bestemt for giverne og angår kollektive  

 hjælpeforsyninger (fordeling, behov, mængder o.s.v.). Sådanne blanketter og  

 spørgeskemaer skal i behørigt udfyldt stand ufortøvet fremsendes til giverne.
ARTIKEL 6 Til sikring af regelmæssig udlevering af kollektive forsendelser til  

 krigsfangerne i vedkommende lejr og med henblik på at imødegå ethvert krav,  

 der måtte opstå som følge af nye fangers ankomst, skal der gives  

 fangerepræsentanter tilladelse til at opbygge og vedligeholde tilstrækkelige  

 reservebeholdninger af kollektive forsendelser.
I dette øjemed skal der stå  

 passende lagerbygninger til deres rådighed; enhver lagerbygning skal være  

 forsynet med 2 låse således at fangerepræsentanten er i besiddelse af  

 nøglerne til den ene lås og lejrkommandanten af nøglerne til den anden.
Artikel 7 Når kollektive forsendelser indeholdende beklædningsgenstande modtages,  

 skal hver krigsfange beholde mindst 1 komplet sæt tøj.
Såfremt en fange har  

 mere end 1 sæt tøj, skal fangerepræsentanten kunne beslaglægge overskydende  

 tøj hos de fanger, der har fået flest habitter eller mere end 1 af særlige  

 beklædningsgenstande, dersom dette er nødvendigt til beklædning af fanger,  

 som er mindre velforsynet.
Han må imidlertid ikke beslaglægge ekstra sæt  

 undertøj, sokker eller fodtøj, medmindre dette er den eneste mulighed for at  

 ekvipere krigsfanger, som ingen har.
ARTIKEL 8 De Høje Kontraherende Parter og i særdeleshed tilbageholdelsesmagterne er  

 i videst muligt omfang og med forbehold af de om befolkningens forsyning  

 gældende bestemmelser forpligtet til at tillade, at der på deres territorier  

 opkøbes varer til uddeling blandt krigsfanger i form af kollektive  

 forsendelser.
De er ligeledes forpligtet til at lette overførelse af fonds og  

 andre finansielle foranstaltninger af teknisk eller administrativ art, som  

 træffes med henblik på sådanne opkøb.
ARTIKEL 9 Foranstående bestemmelser er ikke til hinder for krigsfangers ret til at  

 modtage kollektive forsendelser forinden deres ankomst til lejren eller under  

 overførelse og ej heller for, at repræsentanter for beskyttelsesmagten og Den  

 Internationale Røde Kors Komite eller ethvert andet til bistand for fanger  

 virkende organ, som er ansvarligt for fremsendelse af sådanne forsyninger,  

 kan sikre forsendelsernes fordeling blandt modtagerne ved ethvert andet  

 middel, de skønner praktisk.
TILLÆG IV B.
TILFANGETAGELSESKORT (se artikel 70) TILLÆG IV C.
BREVKORT OG BREVE (se artikel 71) 1. BREVKORT TILLÆG IV C.
BREVKORT OG BREVE (se artikel 71) 2. BREVE TILLÆG IV D.
MEDDELELSE OM DØDSFALD (se artikel 120) TILLÆG IV E.
HJEMSENDELSESATTEST (se tillæg II, artikel 11) HJEMSENDELSESATTEST Dato:
 Lejr:
 Hospital:
 Efternavn:
 Fornavn(e):
 Fødselsdato:
 Grad:
 Tjenestenummer:
 Krigsfangenummer:
 Tilskadekomst/sygdom:
 Kommissionens afgørelse:
A = direkte hjemsendelse B = anbringelse i et neutralt land NC = ny undersøgelse ved næste kommission TILLÆG V UDKAST TIL BESTEMMELSER VEDRØRENDE PENGEBELØB, DER PÅ FANGERNES VEGNE  

 UDBETALES I DISSES HJEMLAND (se artikel 63) Genevekonvention af 12.august 1949 om beskyttelse af civile personer i  

 krigstid.
 De undertegnede, befuldmægtigede for de regeringer, der har været  

 repræsenteret ved den diplomatiske konference, som blev afholdt i Geneve fra  

 21. april til 12. august 1949 med det formål at udarbejde en konvention om  

 beskyttelse af civile personer i krigstid, er blevet enige om følgende:
I DEL Almindelige bestemmelser.
ARTIKEL 1 De Høje Kontraherende Parter forpligter sig til under alle forhold selv at  

 overholde og drage omsorg for overholdelsen af nærværende konvention.
ARTIKEL 2 Når bortses fra de bestemmelser, der skal være gældende i fredstid, finder  

 nærværende konvention anvendelse i alle tilfælde, hvor en krig er erklæret,  

 eller hvor der iøvrigt er opstået en væbnet konflikt mellem to eller flere af  

 De Høje Kontraherende Parter, selvom en af disse ikke anerkender, at der  

 består krigstilstand.
 Konventionen finder ligeledes anvendelse i alle tilfælde af hel eller  

 delvis besættelse af en af De Høje Kontraherende Parters territorium, selvom  

 en sådan besættelse ikke møder væbnet modstand.
Selvom en af de stridende magter ikke har tiltrådt nærværende konvention,  

 er signatarmagterne bundet af den i deres indbyrdes forhold.
De er endvidere  

 bundet af konventionen i forhold til den pågældende magt, hvis denne  

 anerkender konventionen og anvender dens bestemmelser.
ARTIKEL 3 Hvor der på en af De Høje Kontraherende Parters territorium opstår en  

 væbnet konflikt, er enhver af de stridende parter, selvom konflikten ikke er  

 af international karakter, forpligtet til som mindstemål at bringe følgende  

 bestemmelser til anvendelse:
 I dette øjemed er og forbliver følgende handlinger til enhver tid og på  

 ethvert sted forbudt i forhold til ovennævnte personer:
 Uvildige humanitære organer såsom Den internationale Røde Kors Komite er  

 berettiget til at tilbyde de stridende parter deres bistand.
 Herudover bør de stridende parter tage initiativet til oprettelsen af  

 særlige overenskomster indeholdende samtlige eller en del af nærværende  

 konventions øvrige bestemmelser.
 Anvendelsen af foranstående bestemmelser berører ikke de stridende parters  

 retlige status.
ARTIKEL 4 Beskyttet ved konventionen er personer, der i tilfælde af en strid eller  

 besættelse i et givet øjeblik og under en hvilken som helst form befinder sig  

 i hænderne på en stridende part eller besættelsesmagt, i hvilken de ikke er  

 statsborgere.
Statsborgere tilhørende en stat, der ikke har tiltrådt konventionen,  

 beskyttes ikke af denne.
Statsborgere tilhørende en neutral stat, der  

 befinder sig på en krigsførende stats territorium, samt statsborgere,  

 tilhørende en medkrigsførende stat, er ikke at anse som beskyttede personer,  

 sålænge den stat, i hvilken de er statsborgere, er normalt diplomatisk  

 repræsenteret i den stat, i hvis hænder de befinder sig.
 Bestemmelserne i II. del finder dog anvendelse i videre omfang, som  

 angivet i artikel 13.
 Personer, der beskyttes ved Genevekonventionen af 12. august 1949 til  

 forbedring af såredes og syges vilkår i de væbnede styrker i felten, ved  

 Genevekonventionen af 12. august 1949 til forbedring af såredes, syges og  

 skibbrudnes vilkår i de væbnede styrker på søen eller ved Genevekonventionen  

 af 12. august 1949 om behandling af krigsfanger, er ikke at anse som  

 beskyttede personer i nærværende konventions forstand.
ARTIKEL 5 Såfremt en af de stridende parter føler sig overbevist om, at en bestemt  

 beskyttet person, der befinder sig på dens territorium, med rette mistænkes  

 for deltagelse i virksomhed, der er farlig for statens sikkerhed, er en sådan  

 person ikke berettiget til at gøre krav på sådanne ved nærværende konvention  

 hjemlede rettigheder og privilegier, som, hvis de tillægges en sådan person,  

 ville udsætte statens sikkerhed for fare.
 Hvor en bestemt beskyttet person tilbageholdes på besat område som spion  

 eller sabotør eller som en person, der med rette mistænkes for virksomhed,  

 der er farlig for besættelsesmagtens sikkerhed, er en sådan person, i de  

 tilfælde hvor absolutte militære sikkerhedskrav kræver det, at betragte som  

 havende forskertset sin ved nærværende konvention hjemlede adgang til at  

 sætte sig i forbindelse med omverdenen.
Sådanne personer skal ikke desto mindre i hvert enkelt tilfælde behandles  

 humant, og i tilfælde af retssag må den ved nærværende konvention foreskrevne  

 ret til betryggende og behørig domsforhandling ikke berøves dem.
Der skal  

 ligeledes på det tidligste tidspunkt, hvor dette er foreneligt med  

 henholdsvis statens eller besættelsesmagtens sikkerhed, i fuldt omfang ydes  

 dem de rettigheder og privilegier, der i henhold til nærværende konvention  

 tilkommer en beskyttet person.
ARTIKEL 6 Nærværende konvention finder anvendelse fra begyndelsen af en hvilken som  

 helst i artikel 2 nævnt strid eller besættelse.
 På stridende parters territorium ophører nærværende konvention at finde  

 anvendelse ved den almindelige indstilling af krigsoperationer.
 For så vidt angår besat område ophører nærværende konvention at finde  

 anvendelse et år efter den almindelige indstilling af krigsoperationer.  

 Besættelsesmagten er dog under besættelsen i det omfang, hvori den udøver  

 regeringsmyndighed på sådant område, bundet af bestemmelserne i følgende  

 artikler i nærværende konvention: 1-12, 27, 29-34, 47, 49, 51, 52, 53, 59,  

 61-77, 143.
 Beskyttede personer, hvis frigivelse, hjemsendelse eller tilbagevenden til  

 det civile liv finder sted efter dette tidspunkt, drager i det mellemliggende  

 tidsrum fortsat fordel af nærværende konvention.
ARTIKEL 7 Foruden de overenskomster, der er udtrykkeligt hjemlede i artiklerne 11,  

 14, 15, 17, 36, 108, 109, 132, 133 og 149 kan De Høje Kontraherende Parter  

 afslutte andre særlige overenskomster vedrørende ethvert spørgsmål, om  

 hvilket de finder det hensigtsmæssigt at træffe særlig aftale.
Ingen særlig  

 overenskomst må dog forringe de ved nærværende konvention fastsatte forhold  

 for beskyttede personer eller indskrænke de rettigheder, som konventionen  

 tillægger dem.
 Beskyttede personer skal i hele det tidsrum i hvilket de omfattes af  

 konventionen, nyde fordel af sådanne overenskomster, medmindre de nævnte  

 eller senere overenskomster udtrykkeligt bestemmer det modsatte, eller  

 gunstigere foranstaltninger iværksættes til fordel for dem af en af de  

 stridende parter.
ARTIKEL 8 Beskyttede personer kan i intet tilfælde helt eller delvist give afkald på  

 de rettigheder, der sikres dem ved nærværende konvention eller eventuelt ved  

 de i foregående artikel omhandlede særlige overenskomster.
ARTIKEL 9 Nærværende konvention bringes til anvendelse i samarbejde med og under  

 kontrol af de beskyttelsesmagter, hvis pligt det er at varetage de stridende  

 parters interesser.
Med dette formål for øje er beskyttelsesmagterne  

 berettiget til, udover deres diplomatiske eller konsulære personel, at  

 udnævne delegerede blandt deres egne eller andre neutrale landes  

 statsborgere.
Disse delegerede skal godkendes af den magt, hos hvilken de  

 skal udøve deres virksomhed.
 De stridende parter skal i størst muligt omfang lette  

 beskyttelsesmagternes repræsentanter eller delegerede udførelsen af hvervet.
Beskyttelsesmagternes repræsentanter eller delegerede må i intet tilfælde  

 gå ud over de grænser, der ved nærværende konvention er fastsat før deres  

 virksomhed.
De skal i særdeleshed tage hensyn til de bydende nødvendige krav  

 på sikkerhed fra den stats side, i hvilken de udøver deres virksomhed.
ARTIKEL 10 Nærværende konventions bestemmelser skal ikke være til hinder for den  

 humanitære virksomhed, som Den Internationale Røde Kors Komite eller en  

 hvilken som helst anden uvildig humanitær organisation med de pågældende  

 stridende parters samtykke måtte påtage sig til beskyttelse af og bistand for  

 civile personer.
ARTIKEL 11 De Høje Kontraherende Parter kan når som helst aftale at betro de pligter,  

 der ifølge nærværende konvention påhviler beskyttelsesmagterne, til en  

 organisation, der frembyder de nødvendige garantier for uvildighed og  

 handlekraft.
 Når personer, der beskyttes af nærværende konvention, af en hvilken som  

 helst grund ikke nyder fordel af eller ophører med at nyde fordel af en  

 beskyttelsesmagts eller en af de i første stykke omhandlede organisationers  

 virksomhed, skal tilbageholdelsesmagten anmode en neutral stat eller en sådan  

 organisation om at påtage sig de opgaver, som i henhold til nærværende  

 konvention udføres af en beskyttelsesmagt, udpeget af de stridende parter.
 Hvis beskyttelse ikke kan tilvejebringes på denne måde, er  

 tilbageholdelsesmagten forpligtet til at anmode en humanitær organisation  

 såsom Den Internationale Røde Kors Komite om at overtage de humanitære  

 opgaver, der ifølge nærværende konvention påhviler beskyttelsesmagterne,  

 eller til med de begrænsninger, der følger af nærværende artikel, at modtage  

 tilbud om bistand, der fremkommer fra en sådan organisation.
 Enhver neutral magt eller enhver organisation, der af den interesserede  

 magt anmodes om eller selv tilbyder at yde sin bistand med dette formål for  

 øje, er forpligtet til at handle i bevidstheden om sit ansvar overfor den  

 stridende part, som de personer, der beskyttes af nærværende konvention,  

 tilhører og skal tilvejebringe tilstrækkelige garantier for sin evne til at  

 påtage sig de omhandlede opgaver og til at udføre dem uvildigt.
 Foranstående bestemmelser kan ikke sættes ud af kraft ved særlig  

 overenskomst mellem magter, af hvilke den ene, selvom det kun er  

 midlertidigt, som følge af militære begivenheder ikke er i besiddelse af fuld  

 handlefrihed i forhold til den anden magt eller dens allierede, i særdeleshed  

 i tilfælde af en besættelse af hele den førstnævnte stats territorium eller  

 en væsentlig del af dette.
 Ordet beskyttelsesmagt indbefatter i nærværende konvention de  

 organisationer, der ifølge nærværende artikel kan træde i stedet for  

 beskyttelsesmagten.
 Nærværende artikels bestemmelser skal udstrækkes til og anvendes på  

 statsborgere fra en neutral stat, når de opholder sig på besat territorium  

 eller befinder sig på territorium tilhørende en krigsførende stat, i hvilken  

 deres hjemland ikke på normal vis er diplomatisk repræsenteret.
ARTIKEL 12 I tilfælde, hvor beskyttelsesmagterne i de beskyttede personers interesse  

 anser det for tilrådeligt, og i særdeleshed i tilfælde af uenighed mellem de  

 stridende parter angående anvendelsen eller fortolkningen af nærværende  

 konventions bestemmelser, skal beskyttelsesmagterne tilbyde deres bistand med  

 henblik på uoverensstemmelsens bilæggelse.
I dette øjemed kan enhver af beskyttelsesmagterne enten på opfordring af  

 en af de stridende parter eller af egen drift foreslå parterne et møde,  

 eventuelt på et hensigtsmæssigt valgt neutralt territorium, mellem deres  

 repræsentanter og i særdeleshed mellem de myndigheder, der er ansvarlige for  

 beskyttede personer.
De stridende parter er forpligtet til at rette sig efter  

 de forslag, som stilles dem med dette formål for øje.
Beskyttelsesmagterne  

 kan om fornødent til de stridende parters godkendelse forelægge forslag om,  

 at en person, der tilhører en neutral magt eller er udpeget af Den  

 Internationale Røde Kors Komite skal indbydes til at deltage i et sådant  

 møde.
II DEL Befolkningens almindelige beskyttelse mod visse af krigens følger.
ARTIKEL 13 Bestemmelserne i II del omfatter alle dele af befolkningen i de stridende  

 lande, uden at nogen del heraf må gøres til genstand for mindre gunstig  

 behandling som følge af race, statsborgerforhold, religion eller politisk  

 anskuelse, og tilsigter at lindre de af krigen forårsagede lidelser.
ARTIKEL 14 De Høje Kontraherende Parter er i fredstid og de stridende parter efter  

 fjendtlighedernes udbrud berettiget til på deres eget territorium og i  

 påkommende tilfælde i besatte områder at oprette hospitals- og  

 sikkerhedszoner og -lokaliteter, der er således indrettet, at sårede, syge og  

 gamle, svagelige personer, børn under 15 år, svangre kvinder og mødre til  

 børn under 7 år beskyttes mod krigens virkninger.
Ved fjendtlighedernes udbrud og under disse kan de interesserede parter  

 afslutte overenskomster om gensidig anerkendelse af de zoner og lokaliteter,  

 som de har oprettet.
De kan med dette formål for øje bringe bestemmelserne i  

 det nærværende konvention vedføjede overenskomstudkast til anvendelse med de  

 ændringer, som de skønner nødvendige.
 Beskyttelsesmagterne og Den Internationale Røde Kors Komite opfordres til  

 at yde deres bistand med henblik på at lette indførelsen og anerkendelsen af  

 disse hospitals- og sikkerhedszoner og -lokaliteter.
ARTIKEL 15 Enhver af de stridende parter kan enten direkte eller gennem en neutral  

 stat eller en humanitær organisation foreslå den fjendtlige part at oprette  

 neutraliserede zoner i de områder, hvor kamphandlinger finder sted, i hvilke  

 zoner følgende personer uden forskelsbehandling skal beskyttes mod krigens  

 virkninger:
Når de interesserede parter er blevet enige om den foreslåede  

 neutraliserede zones geografiske beliggenhed, administration, forsyning med  

 levnedsmidler samt kontrol med zonen, skal der afsluttes en skriftlig  

 overenskomst, der skal underskrives af repræsentanter for de stridende  

 parter.
Begyndelsestidspunktet for og varigheden af zonens neutralisering  

 skal fastsættes i overenskomsten.
ARTIKEL 16 Sårede, syge såvel som svagelige personer og svangre kvinder skal i særlig  

 grad beskyttes og respekteres.
 I det omfang, hvori militære hensyn tillader det, skal enhver af de  

 stridende parter lette foranstaltninger, der tages til eftersøgning af dræbte  

 og sårede, til bistand for skibbrudne og andre personer, der er udsat for  

 alvorlig fare og til beskyttelse af dem mod plyndring og mishandling.
ARTIKEL 17 De stridende parter skal søge at afslutte stedlige overenskomster om  

 evakuering af sårede, syge, svagelige personer og gamle, børn og  

 barselspatienter fra belejrede eller omringede områder samt om passageret for  

 præster tilhørende alle religioner og sanitært personel og udstyr på vej til  

 sådanne områder.
ARTIKEL 18 Civile hospitaler, der er indrettet til pleje af sårede og syge, svagelige  

 personer og barselspatienter, må under ingen omstændigheder gøres til  

 genstand for angreb, men skal til enhver tid respekteres og beskyttes af de  

 stridende parter.
 Stater, der er parter i en strid, er forpligtet til at forsyne alle civile  

 hospitaler med dokumentation, der viser, at de er civile hospitaler, og at de  

 af dem benyttede bygninger ikke anvendes til andet formål, der ville berøve  

 disse hospitaler den beskyttelse, der tilkommer dem i henhold til artikel 19.
 Civile hospitaler skal afmærkes med det kendemærke, der omhandles i  

 artikel 38 i Genevekonventionen af 12. august 1949 til forbedring af såredes  

 og syges vilkår i de væbnede styrker i felten, på betingelse af at staten  

 meddeler sin tilladelse.
 I det omfang, hvori militære hensyn tillader det, skal de stridende parter  

 tage de fornødne skridt med henblik på at sikre, at de særlige kendetegn, der  

 angiver civile hospitaler, er klart synlige for de fjendtlige land-, luft- og  

 søstridskræfter, således at muligheden for enhver fjendtlig handling fjernes.
 I betragtning af de farer, for hvilke beliggenhed i nærheden af militære  

 mål kan udsætte hospitaler, henstilles det, at sådanne hospitaler anbringes i  

 så stor afstand som muligt fra sådanne mål.
ARTIKEL 19 Den beskyttelse, der tilkommer civile hospitaler, ophører ikke, medmindre  

 de udover deres humanitære opgaver anvendes til udøvelsen af handlinger til  

 skade for fjenden.
Beskyttelsen bortfalder dog først, såfremt en advarsel,  

 der såvidt muligt skal fastsætte en rimelig tidsfrist, ikke efterkommes.
 Pleje af syge eller sårede medlemmer af de væbnede styrker på disse  

 hospitaler eller tilstedeværelsen af håndvåben eller ammunition, der er  

 frataget sådanne personer, men som endnu ikke er overgivet til rette  

 tjenestegren kan ikke betragtes som handlinger til skade for fjenden.
ARTIKEL 20 Personer, der regelmæssigt og udelukkende er beskæftiget med drift og  

 administration af civile hospitaler, herunder personel, der er beskæftiget  

 med eftersøgning, evakuering, transport og pleje af sårede og syge civile,  

 svagelige personer samt barselspatienter, skal respekteres og beskyttes.
På besat territorium og i zoner, hvor krigsoperationer finder sted, skal  

 ovennævnte personel kunne identificeres ved hjælp af identitetskort, der  

 bekræfter vedkommendes stilling, og som er forsynet med et fotografi af  

 indehaveren samt med vedkommende myndigheds prægestempel, såvel som ved hjælp  

 af et stemplet armbind, der tåler vand, og som under tjenesten bæres på  

 venstre arm.
Dette armbind skal tilvejebringes af staten og være forsynet med  

 det kendemærke, der omhandles i artikel 38 i Genevekonventionen af 12. august  

 1949 til forbedring af såredes og syges vilkår i de væbnede styrker i felten.
Andet personel, der er beskæftiget med drift og administration af civile  

 hospitaler, er under udførelsen af sådanne opgaver berettiget til respekt og  

 beskyttelse samt til under de i nærværende artikel fastsatte betingelser at  

 bære det ovenfor omhandlede armbind.
Identitetskort skal angive de opgaver,  

 der påhviler dem.
 Ethvert hospitals ledelse er til enhver tid forpligtet til at stille en  

 ajourført fortegnelse over sådant personel til de kompetente nationale eller  

 besættelsesmyndigheders rådighed.
ARTIKEL 21 Konvojer medførende køretøjer eller hospitalstog til lands, og på søen  

 særligt indrettede fartøjer, der medfører sårede og syge civile, svagelige  

 personer samt barselspatienter, skal respekteres og beskyttes på samme måde  

 som de i artikel 18 omhandlede hospitaler og skal med statens samtykke  

 afmærkes med det særlige kendemærke, der omhandles i artikel 38 i  

 Genevekonventionen af 12. august 1949 til forbedring af såredes og syges  

 vilkår i de væbnede styrker i felten.
ARTIKEL 22 Luftfartøjer, der udelukkende benyttes til evakuering af sårede og syge  

 civile, svagelige personer samt barselspatienter eller til transport af  

 sanitært personel og udstyr, må ikke angribes, men skal respekteres, når  

 flyvningen finder sted i højder, på tidspunkter og ad ruter, hvorom der er  

 truffet særlig aftale mellem alle de interesserede stridende parter.
 De kan afmærkes ved hjælp af det særlige kendemærke, der er hjemlet i  

 artikel 38 i Genevekonventionen af 12. august 1949 til forbedring af såredes  

 og syges vilkår i de væbnede styrker i felten.
 Medmindre der er truffet anden aftale, er overflyvninger af fjendtlig  

 eller af fjenden besat territorium forbudt.
Sådanne luftfartøjer er forpligtet til at efterkomme ethvert påbud om  

 landing.
Har et luftfartøj foretaget en således påtvunget landing, har det  

 efter en eventuel undersøgelse ret til at fortsætte flyvningen med de  

 ombordværende.
ARTIKEL 23 Enhver af De Høje Kontraherende Parter er forpligtet til at tillade fri  

 passage for alle forsendelser bestående af sanitært udstyr og medicinalvarer  

 eller af genstande, der er nødvendige til religiøse formål, såfremt sådanne  

 forsendelser alene er bestemt for civile, der tilhører en anden af De Høje  

 Kontraherende Parter, selvom denne er den førstnævnte magts modstander.
Der  

 skal ligeledes tilstås fri passage for alle forsendelser bestående af  

 fornødne levnedsmidler, beklædning og styrkende midler bestemt for børn under  

 15 år, svangre kvinder og barselspatienter.
En kontraherende part er dog kun forpligtet til at tillade fri passage for  

 de i foregående stykke angivne forsendelser på betingelse af, at der efter  

 dens opfattelse ikke er alvorlig grund til at frygte Den magt, som tillader passage af de i nærværende artikels første stykke  

 angivne forsendelser, kan gøre en sådan tilladelse afhængig af, at uddelingen  

 til de personer, der skal nyde godt deraf, på stedet overvåges af  

 beskyttelsesmagterne.
 Sådanne forsendelser skal fremsendes hurtigst muligt, og den magt, der  

 tillader fri passage, er berettiget til at fastsætte forskrifter for den  

 tekniske gennemførelse af passagen.
ARTIKEL 24 De stridende parter er forpligtet til at træffe de nødvendige  

 foranstaltninger til sikring af, at børn under 15 år, der som følge af krigen  

 er blevet forældreløse eller adskilt fra deres familie, ikke overlades til  

 sig selv, og at deres underhold, gudsdyrkelse og opdragelse under alle  

 forhold lettes.
Deres opdragelse skal såvidt muligt betros til personer, der  

 tilhører en lignende kulturel tradition.
 De stridende parter skal lette sådanne børns overførelse til neutralt land  

 i det tidsrum, i hvilket striden varer, såfremt den eventuelle  

 beskyttelsesmagt meddeler sit samtykke, og der stilles betryggende garantier  

 for iagttagelsen af de i første stykke fastslåede grundsætninger.
 De skal endvidere søge at gennemføre, at alle børn under 12 år forsynes  

 med legitimation i form af identitetsplader eller på anden måde.
ARTIKEL 25 Der skal gives alle personer, der befinder sig på et territorium, der  

 tilhører en af de stridende parter eller er besat af en sådan, mulighed for  

 at sende meddelelser af strengt personlig karakter til familiemedlemmer, hvor  

 de end opholder sig, samt til at modtage meddelelser fra disse.
Sådan  

 korrespondance skal fremsendes hurtigt og uden unødig forsinkelse.
 Såfremt omstændighederne vanskeliggør eller umuliggør  

 familiekorrespondance med almindelig post, skal de interesserede stridende  

 parter henvende sig til et neutralt mellemled, såsom det i artikel 140  

 omhandlede centralkontor, og i samråd med dette træffe bestemmelse om,  

 hvorledes de dem påhvilende forpligtelser kan opfyldes under de bedst mulige  

 forhold, i særdeleshed i samarbejde med de nationale Røde Kors- (Røde  

 Halvmåne, Røde Løve og Sol) selskaber.
Såfremt de stridende parter skønner det nødvendigt at indskrænke  

 familiekorrespondancen, skal en sådan indskrænkning begrænses til tvungen  

 anvendelse af standardformularer indeholdende 25 frit valgte ord.
Der skal  

 være ret til at afsende mindst een standardformular pr. måned.
ARTIKEL 26 Enhver af de stridende parter er forpligtet til at lette de undersøgelser,  

 som medlemmer af familier, der er blevet adskilt som følge af krigen,  

 foretager med det formål påny at opnå indbyrdes kontakt og om muligt mødes.
I  

 særdeleshed er den forpligtet til at opmuntre organisationer, der beskæftiger  

 sig med denne opgave, forudsat at den kan godkende disse, og at de overholder  

 dens sikkerhedsbestemmelser.
III DEL Beskyttede personers stilling og behandling.
Fælles bestemmelser vedrørende de stridende  

 parters territorier og ARTIKEL 27 Beskyttede personer har under alle forhold krav på, at deres person, ære,  

 familierettigheder, religiøse overbevisning og religionsudøvelse samt deres  

 sæder og skikke respekteres.
De skal til enhver tid behandles humant og skal  

 beskyttes særligt mod alle voldshandlinger eller trusler derom og mod  

 fornærmelser og offentlighedens nyfigenhed.
 Kvinder skal særligt beskyttes mod ethvert angreb på deres ære, i  

 særdeleshed mod voldtægt, tvangsprostitution og enhver form for angreb på  

 deres blufærdighed.
Idet bortses fra bestemmelserne vedrørende de beskyttede personers  

 helbredstilstand, alder og køn, skal alle sådanne personer behandles med  

 samme grad af hensynsfuldhed af de af de stridende parter, i hvis magt de  

 befinder sig.
De må i særdeleshed ikke gøres til genstand for mindre gunstig  

 behandling som følge af race, religion eller politisk overbevisning.
 De stridende parter kan dog træffe sådanne kontrol- og  

 sikkerhedsforanstaltninger med hensyn til beskyttede personer, som måtte være  

 påkrævede som følge af krigen.
ARTIKEL 28 Ingen beskyttet person må benyttes til gennem sin tilstedeværelse at  

 bringe bestemte punkter eller områder i læ mod militære operationer.
ARTIKEL 29 Den af de stridende parter, i hvis magt der befinder sig beskyttede  

 personer, er ansvarlig for den behandling, de underkastes af dens  

 repræsentanter, ganske bortset fra det individuelle ansvar.
ARTIKEL 30 Der skal gives beskyttede personer enhver mulighed for at rette  

 henvendelse til beskyttelsesmagterne, Den Internationale Røde Kors Komite,  

 det nationale Røde Kors- (Røde Halvmåne, Røde Løve og Sol) selskab i det  

 land, hvori de befinder sig, samt til enhver organisation, der måtte kunne  

 yde dem bistand.
 Fra myndighedernes side skal der med dette formål for øje ydes de nævnte  

 organisationer alle lettelser indenfor de grænser, der sættes af militære  

 eller sikkerhedsmæssige hensyn.
 Udover de i artikel 143 omhandlede besøg af delegerede for  

 beskyttelsesmagterne og for Den Internationale Røde Kors Komite skal  

 tilbageholdelses- eller besættelsesmagterne i videst mulig udstrækning lette  

 besøg hos beskyttede personer af repræsentanter for andre organisationer, der  

 har til formål at yde sådanne personer åndelig bistand eller materiel støtte.
ARTIKEL 31 Der må ikke udøves fysisk eller moralsk tvang mod beskyttede personer, i  

 særdeleshed ikke med det formål at opnå oplysninger fra dem eller fra  

 trediemand.
ARTIKEL 32 Der er mellem De Høje Kontraherende Parter udtrykkelig enighed om, at  

 ingen af dem må tage nogen forholdsregel, der kan medføre fysisk lidelse for  

 eller udryddelse af beskyttede personer, der befinder sig i deres hænder.  

 Dette forbud omfatter ikke alene mord, tortur, legemsstraffe, lemlæstelse og  

 medicinske eller videnskabelige forsøg, der ikke nødvendiggøres af en  

 beskyttet persons lægebehandling, men ligeledes alle andre brutale  

 handlinger, hvadenten disse begås af civile eller militære agenter.
ARTIKEL 33 Ingen beskyttet person må straffes for en forseelse, som vedkommende ikke  

 selv har begået.
Kollektive straffe såvel som alle skræmme- eller  

 terrorforanstaltninger forbydes.
 Plyndring forbydes.
 Repressalier mod beskyttede personer og disses ejendom forbydes.
ARTIKEL 34 Det forbydes at tage gidsler.
Udlændinge, der befinder sig på en af de  

 stridende parters ARTIKEL 35 Alle beskyttede personer, der ønsker at forlade territoriet ved  

 begyndelsen af eller under en strid, er berettiget hertil, medmindre afrejsen  

 strider mod statens nationale interesser.
Afgørelser vedrørende sådanne  

 personers ansøgninger om udrejsetilladelse skal træffes efter behørigt  

 fastsatte retningslinier, og afgørelsen skal træffes hurtigst muligt.  

 Personer, der har erholdt udrejsetilladelse, er berettiget til at forsyne sig  

 med de til rejsen fornødne pengemidler samt til i rimeligt omfang at medtage  

 effekter og genstande til personligt brug.
 Hvis der nægtes sådanne personer udrejsetilladelde, er de berettiget til  

 snarest muligt at få et sådant afslag taget op til fornyet behandling af en  

 kompetent domstol eller et administrativt råd, der med dette formål er nedsat  

 af tilbageholdelsesmagten.
 Repræsentanter for beskyttelsesmagten skal, medmindre sikkerhedshensyn er  

 til hinder herfor, eller de pågældende personer gør indsigelse herimod, på  

 begæring gøres bekendt med begrundelsen for ethvert afslag på ansøgninger om  

 udrejsetilladelse fra området og hurtigst muligt underrettes om navne på alle  

 personer, hvem udrejsetilladelse er nægtet.
ARTIKEL 36 Udrejser, der tillades i henhold til foregående artikel, skal foregå under  

 tilfredsstillende sikkerhedsmæssige, hygiejniske, sanitære og  

 ernæringsmæssige forhold.
Alle omkostninger i forbindelse hermed, regnet fra  

 udrejsestationen på tilbageholdelsesmagtens territorium, skal afholdes af  

 bestemmelseslandet, eller, hvor det drejer sig om ophold i et neutralt land,  

 af den magt, hvis statsborgere nyder fordel deraf.
De praktiske enkeltheder  

 vedrørende sådanne rejser skal om fornødent fastsættes ved særlige  

 overenskomster mellem de interesserede magter.
 Ovenstående er ikke til hinder for sådanne særlige overenskomster, som  

 måtte blive indgået mellem de stridende parter angående udveksling og  

 hjemsendelse af de af deres statsborgere, der befinder sig i fjendens hænder.
ARTIKEL 37 Beskyttede personer, som holdes i varetægtsarrest, eller som afsoner en  

 frihedsstraf, skal under deres indespærring behandles humant.
 Såsnart de løslades, er de berettiget til at anmode om tilladelse til at  

 forlade territoriet i overensstemmelse med de foregående artikler.
ARTIKEL 38 Med undtagelse af de ved nærværende konvention, i særdeleshed de ved  

 artiklerne 27 og 41, hjemlede særlige foranstaltninger, skal de for  

 udlændinge i fredstid gældende bestemmelser principielt fortsat være gældende  

 for beskyttede personer.
Der skal i ethvert tilfælde indrømmes dem følgende  

 rettigheder:
ARTIKEL 39 Der skal gives beskyttede personer, der som følge af krigen har mistet  

 deres levebrød, mulighed for at finde lønnet beskæftigelse.
Denne mulighed  

 skal med forbehold af sikkerhedshensyn og af bestemmelserne i artikel 40 være  

 den samme som den, der gives statsborgere tilhørende den magt, på hvis  

 territorium de befinder sig.
 Såfremt en af de stridende parter overfor en beskyttet person anvender  

 kontrolforanstaltninger, der medfører, at vedkommende ikke kan ernære sig  

 selv, og i særdeleshed hvis en sådan person af sikkerhedsgrunde forhindres i  

 at finde lønnet beskæftigelse på rimelige vilkår, skal nævnte part sikre ham  

 og de af ham afhængige personer underhold.
 Beskyttede personer er i ethvert tilfælde berettiget til at modtage  

 understøttelse fra hjemlandet, beskyttelsesmagten eller de i artikel 30  

 nævnte hjælpeselskaber.
ARTIKEL 40 Beskyttede personer kan kun tvinges til at arbejde i samme udstrækning som  

 statsborgere tilhørende den af de stridende parter, på hvis territorium de  

 befinder sig.
 Såfremt beskyttede personer er af fjendtlig nationalitet, kan de kun  

 tvinges til at udføre arbejde, som normalt er nødvendigt for at sikre  

 mennesker ernæring, husly, beklædning, transport og sundhed, og som ikke  

 direkte står i forbindelse med udførelsen af krigsoperationer.
 I de i de to foregående stykker omhandlede tilfælde skal personer, der  

 tvinges til at arbejde, nyde fordel af de samme arbejdsbetingelser og de  

 samme beskyttelsesforanstaltninger som indenlandske arbejdere, i særdeleshed  

 med hensyn til løn, arbejdstidens længde, beklædning, udstyr, oplæring og  

 erstatning for ulykker under arbejdet og erhvervssygdomme.
 I tilfælde af overtrædelse af foranstående bestemmelser skal der gives  

 beskyttede personer adgang til at udøve deres ret til at fremsætte klager i  

 overensstemmelse med artikel 30.
ARTIKEL 41 Såfremt den stat, i hvis hænder beskyttede personer befinder sig, anser de  

 i nærværende konvention omhandlede kontrolforanstaltninger for  

 utilstrækkelige, kan den ikke tage sin tilflugt til strengere  

 kontrolforanstaltninger end anvisning af tvungent opholdssted eller  

 internering i overensstemmelse med bestemmelserne i artiklerne 42 og 43.
 Ved anvendelsen af artikel 39, 2.stykke på personer, som skal forlade  

 deres sædvanlige opholdssted i kraft af en afgørelse, der anviser dem  

 tvungent ophold på et andet sted, skal tilbageholdelsesmagten så nøje som  

 muligt lade sig lede af de retningslinier, der fremstilles i nærværende  

 konventions III del, 4.afsnit vedrørende internerede personers behandling.
ARTIKEL 42 Der må kun gives ordre til internering af eller anvisning af tvungent  

 opholdssted for beskyttede personer, hvis tilbageholdelsesmagtens sikkerhed  

 gør dette absolut påkrævet.
 Hvis en person gennem beskyttelsesmagtens repræsentanter frivilligt  

 anmoder om internering, og hans forhold gør dette skridt påkrævet, skal han  

 interneres af den magt, i hvis hænder han befinder sig.
ARTIKEL 43 En beskyttet person, der er blevet interneret eller har fået anvist  

 tvungent opholdssted, er berettiget til snarest muligt at få en sådan  

 afgørelse taget op til fornyet behandling af en kompetent domstol eller et  

 administrativt råd, der af tilbageholdelsesmagten er nedsat med dette formål.  

 Hvis interneringen eller det tvungne ophold opretholdes, skal domstolen eller  

 det administrative råd med regelmæssige mellemrum og mindst to gange årligt  

 tage sagen op til behandling med henblik på en ændring af den oprindelige  

 afgørelse til fordel for vedkommende beskyttede person, såfremt  

 omstændighederne tillader dette.
Medmindre vedkommende beskyttede person rejser indvending herimod, er  

 tilbageholdelsesmagten forpligtet til hurtigst muligt at meddele  

 beskyttelsesmagten navnene på alle beskyttede personer, som er blevet  

 interneret eller har fået anvist tvungent opholdssted, eller som er sat på  

 fri fod efter internering eller tvungent ophold.
Afgørelser, der træffes af  

 de i nærværende artikels 1.stykke nævnte domstole eller råd, skal på samme  

 betingelser ligeledes hurtigst muligt meddeles beskyttelsesmagten.
ARTIKEL 44 Ved anvendelsen af de i nærværende konvention omhandlede  

 kontrolforanstaltninger må tilbageholdelsesmagten ikke behandle flygtninge,  

 som faktisk ikke står under nogen regerings beskyttelse, som fjendtlige  

 udlændinge alene på grundlag af den retlige omstændighed, at de har  

 statsborgerret i en fjendtlig stat.
ARTIKEL 45 Beskyttede personer må ikke overføres til en magt, som ikke har tiltrådt  

 konventionen.
 Denne bestemmelse er dog i ingen henseende til hinder for beskyttede  

 personers hjemsendelse eller for deres tilbagevenden til bopælslandet efter  

 fjendtlighedernes ophør.
Beskyttede personer må af tilbageholdelsesmagten kun overføres til en  

 magt, som har tiltrådt nærværende konvention, og kun efter at  

 tilbageholdelsesmagten har forvisset sig om vedkommende magts vilje og evne  

 til at bringe nærværende konventions bestemmelser til anvendelse.
Såfremt  

 beskyttede personer overføres under sådanne forhold, påhviler ansvaret for  

 overholdelsen af nærværende konvention den magt, som modtager dem, medens de  

 er i dens varetægt.
Skulle sidstnævnte magt i nogen væsentlig henseende  

 undlade at overholde nærværende konventions bestemmelser, skal den magt, der  

 har overført de beskyttede personer, efter at have modtaget meddelelse herom  

 af beskyttelsesmagten, tage effektive forholdsregler med henblik på at bringe  

 sagen i orden eller kræve tilbageførelse af de beskyttede personer.
En sådan  

 anmodning skal efterkommes.
 En beskyttet person må under ingen omstændigheder overføres til et land,  

 hvor vedkommende kan have grund til at frygte forfølgelse på grund af sine  

 politiske eller religiøse anskuelser.
 Bestemmelserne i nærværende artikel er ikke til hinder for, at beskyttede  

 personer, der er tiltalt for overtrædelse af den almindelige  

 straffelovgivning, udvises i medfør af udleveringstraktater, der er afsluttet  

 før fjendtlighedernes udbrud.
ARTIKEL 46 Indskrænkninger, der er foretaget overfor beskyttede personer, skal, for  

 så vidt de ikke er blevet tilbagekaldt på et tidligere tidspunkt, ophæves  

 snarest muligt efter fjendtlighedernes ophør.
 Indskrænkninger i deres rådighed over personlig ejendom skal snarest  

 muligt efter fjendtlighedernes ophør ophæves i overensstemmelse med  

 tilbageholdelsesmagtens lovgivning.
 Besatte områder.
ARTIKEL 47 Beskyttede personer, der befinder sig i et besat område, må ikke i noget  

 tilfælde eller på nogen som helst måde berøves de dem ved nærværende  

 konvention tillagte fordele, være sig ved ændringer i et områdes  

 institutioner eller regering som følge af områdets besættelse, ved  

 overenskomster mellem det besatte områdes myndigheder og besættelsesmagten,  

 eller ved sidstnævntes indlemmelse af hele det besatte område eller en del  

 deraf.
ARTIKEL 48 Beskyttede personer, som ikke er statsborgere i det land, hvis territorium  

 er besat, kan i overensstemmelse med bestemmelserne i artikel 35 benytte sig  

 af deres ret til at forlade territoriet.
Afgørelser desangående skal træffes  

 i overensstemmelse med den fremgangsmåde, som besættelsesmagten i medfør af  

 nævnte artikel har fastsat.
ARTIKEL 49 Tvungen overførelse af enkeltpersoner eller tvungne masseoverførelser  

 såvel som deportation af beskyttede personer fra et besat område til  

 besættelsesmagtens eller et andet besat eller ubesat lands område forbydes  

 uden hensyn til begrundelsen herfor.
Besættelsesmagten kan dog foretage hel eller delvis evakuering af et  

 bestemt område, hvis befolkningens sikkerhed eller tvingende militære grunde  

 gør dette påkrævet.
Sådanne evakueringer må ikke medføre, at beskyttede  

 personer flyttes udenfor det besatte områdes grænser undtagen i tilfælde,  

 hvor det af materielle grunde er umuligt at undgå en sådan flytning.
Således  

 evakuerede personer skal umiddelbart efter ophøret af fjendtlighederne i det  

 pågældende område føres tilbage til deres hjem.
 Den beskyttelsesmagt, der iværksætter sådanne flytninger eller  

 evakueringer, skal i videst muligt omfang sikre, at der skaffes de beskyttede  

 personer passende indkvarteringsforhold, at flytningen sker under  

 tilfredsstillende hygiejniske, sundheds-, sikkerheds- og ernæringsmæssige  

 forhold, samt at medlemmer af samme familie ikke adskilles.
 Beskyttelsesmagten skal have meddelelse om enhver flytning eller  

 evakuering, såsnart denne har fundet sted.
 Besættelsesmagten må ikke tilbageholde beskyttede personer i et område,  

 der i særlig grad er udsat for krigens farer, medmindre befolkningens  

 sikkerhed eller tvingende militære grunde gør dette påkrævet.
 Besættelsesmagten må ikke deportere eller overføre dele af sin egen  

 civilbefolkning til det område, den besætter.
ARTIKEL 50 I samarbejde med nationale og stedlige myndigheder skal besættelsesmagten  

 give alle institutioner, der beskæftiger sig med børneforsorg og -opdragelse,  

 de for den forsvarlige udøvelse af deres virksomhed fornødne lempelser.
Besættelsesmagten skal tage ethvert skridt, der er nødvendigt for at lette  

 identificering af børn og registrering af deres herkomst.
Den må ikke i noget  

 tilfælde ændre deres personlige retsstilling eller optage dem i enheder eller  

 organisationer, der er underlagt den.
 Besættelsesmagten er forpligtet til at sikre underhold og opdragelse af  

 forældreløse børn eller børn, der som følge af krigen er blevet skilt fra  

 deres forældre, såvidt muligt ved personer af børnenes egen nationalitet,  

 sprog og religion, såfremt de stedlige institutioner måtte vise sig  

 utilstrækkelige til dette formål, og såfremt der ikke forefindes nære  

 slægtninge eller venner, der på fyldestgørende vis kan drage omsorg for dem.
En særlig afdeling af det kontor, der skal oprettes i overensstemmelse med  

 artikel 136, skal have til opgave at tage alle fornødne skridt til  

 identificering af børn, om hvis identitet der hersker tvivl.
Nærmere  

 oplysninger om deres forældre eller andre nære slægtninge bør altid  

 registreres, såfremt sådanne oplysninger kan tilvejebringes.
 Besættelsesmagten må ikke lægge hindringer i vejen for gennemførelsen af  

 foranstaltninger, som er indført før besættelsen, og som med hensyn til  

 levnedsmidler, lægehjælp og beskyttelse mod krigens virkninger begunstiger  

 børn under 15 år, svangre kvinder og mødre til børn under 7 år.
ARTIKEL 51 Besættelsesmagten må ikke tvinge beskyttede personer til at gøre tjeneste  

 i dens væbnede styrker eller hjælpeenheder.
Påvirkning eller propaganda, der  

 tager sigte på at fremkalde frivillig indmeldelse, forbydes.
Besættelsesmagten må ikke tvinge beskyttede personer til at arbejde,  

 medmindre de er over 18 år, og de må da kun anvendes til arbejde, der er  

 påkrævet enten af hensyn til besættelseshærens behov eller de offentlige  

 værker eller af hensyn til den i det besatte land bosatte befolknings  

 ernæring, husly, beklædning, transport eller sundhed.
Beskyttede personer må  

 ikke tvinges til at udføre arbejde, som ville forpligte dem til at tage del i  

 krigsoperationer.
Besættelsesmagten må ikke tvinge beskyttede personer til at  

 anvende voldelige midler med henblik på at sikre de indretninger, ved hvilke  

 de udfører tvangsarbejde.
Arbejdet må kun udføres i det besatte område, hvor de udskrevne personer  

 befinder sig.
Alle sådanne personer skal såvidt muligt gøre tjeneste på deres  

 sædvanlige arbejdspladser.
Der skal ydes arbejdere en anstændig løn, og  

 arbejdet skal være afpasset efter deres fysiske og åndelige evner.
Den i det  

 besatte land gældende lovgivning vedrørende arbejdsforhold og  

 arbejderbeskyttelse, i særdeleshed med hensyn til løn, arbejdstidens længde,  

 udstyr, oplæring og erstatning for ulykker under arbejdet og  

 erhvervssygdomme, kommer til anvendelse på beskyttede personer, der anvendes  

 til udførelse af det i nærværende artikel omtalte arbejde.
 Udskrivning af arbejdskraft må i intet tilfælde ske i form af arbejderes  

 indkaldelse til tjeneste i en organisation, der helt eller delvist har en  

 militær karakter.
ARTIKEL 52 Ingen kontrakt, overenskomst eller forskrift kan, hvadenten arbejdet  

 udføres frivilligt eller ufrivilligt, indskrænke en arbejders ret til, uanset  

 hvor han befinder sig, at henvende sig til beskyttelsesmagtens repræsentanter  

 for at anmode om denne magts bistand.
 Enhver forholdsregel, der tager sigte på at skabe arbejdsløshed eller på  

 at forværre forholdene for arbejdere i et besat område i det øjemed at få dem  

 til at arbejde for besættelsesmagten, forbydes.
ARTIKEL 53 Det forbydes besættelsesmagten at ødelægge fast ejendom eller løsøre, der  

 særskilt eller samlet tilhører private personer, staten, andre offentlige  

 myndigheder, sociale eller kooperative organisationer, medmindre  

 krigsoperationer gør sådan ødelæggelse absolut påkrævet.
ARTIKEL 54 Besættelsesmagten må ikke ændre tjenestemænds eller dommeres stilling i de  

 besatte områder eller på nogen som helst måde bringe sanktioner,  

 tvangsforanstaltninger eller mindre gunstig behandling til anvendelse overfor  

 disse, såfremt de af samvittighedsgrunde afholder sig fra at udøve deres  

 opgaver.
 Dette forbud er ikke til hinder for anvendelsen af artikel 51, 2.stykke.  

 Det berører ikke besættelsesmagtens ret til at fjerne offentlige tjenestemænd  

 fra deres poster.
ARTIKEL 55 Besættelsesmagten har pligt til med alle til rådighed stående midler at  

 sikre befolkningens forsyning med levnedsmidler og medicinalvarer, i  

 særdeleshed skal den, såfremt det besatte områdes hjælpekilder er  

 utilstrækkelige, tilføre dette de fornødne levnedsmidler, medicinalvarer og  

 andre varer.
Besættelsesmagten må ikke beslaglægge levnedsmidler, varer eller  

 medicinalvarer, der forefindes i det besatte område, medmindre dette sker til  

 brug for besættelsesstyrkerne og besættelsesadministrationens personel, og da  

 kun efter at der er taget hensyn til civilbefolkningens behov.
Med forbehold  

 af bestemmelserne i andre internationale konventioner skal besættelsesmagten  

 træffe foranstaltninger til sikring af, at der ydes et rimeligt vederlag for  

 alle beslaglagte varer.
 Besættelsesmagten har til enhver tid fri adgang til at undersøge  

 situationen med hensyn til besatte områders forsyning med levnedsmidler og  

 medicinalvarer, medmindre bydende militære krav nødvendiggør midlertidige  

 indskrænkninger i denne adgang.
ARTIKEL 56 Besættelesmagten har pligt til med alle til rådighed stående midler og i  

 samråd med nationale og stedlige myndigheder at sikre og opretholde sanitets-  

 og hospitalsindretninger og virksomheder i forbindelse hermed såvel som den  

 offentlige sundhedstjeneste i de besatte områder, i særdeleshed ved  

 indførelse og anvendelse af profylaktiske og forebyggende forholdsregler, som  

 er nødvendige til bekæmpelse af udbredelse af smitsomme sygdomme og  

 epidemier.
Der skal gives sanitært personel af enhver art tilladelse til at  

 udføre deres opgaver.
Såfremt nye hospitaler oprettes i et besat område og den besatte stats  

 kompetente organer ikke udøver deres virksomhed der, påhviler det  

 besættelsesmyndighederne om fornødent at meddele hospitalerne den i artikel  

 18 omhandlede anerkendelse.
Under tilsvarende omstændigheder påhviler det  

 ligeledes besættelsesmyndighederne at anerkende hospitalspersonel og  

 køretøjer i henhold til bestemmelserne i artiklerne 20 og 21.
 Ved tilrettelæggelsen af sundhedsmæssige og hygiejniske forholdsregler  

 samt ved disses anvendelse skal besættelsesmagten tage hensyn til den  

 moralske og etiske indstilling hos befolkningen i det besatte område.
ARTIKEL 57 Besættelsesmagten kan kun midlertidigt, og kun hvor det er tvingende  

 nødvendigt, beslaglægge civile hospitaler af hensyn til syge og sårede  

 militærpersoners pleje, og da kun på betingelse af, at der i tide drages  

 omsorg for patienternes pleje og behandling såvel som for civilbefolkningens  

 behov for hospitaler.
 Civile hospitalers udstyr og forråd kan ikke rekvisitioneres, så længe de  

 er nødvendige af hensyn til civilbefolkningen.
ARTIKEL 58 Besættelsesmagten skal tillade præster at yde medlemmer af deres  

 menigheder åndelig bistand.
 Besættelsesmagten skal ligeledes modtage forsendelser bestående af bøger  

 og genstande, der er nødvendige til religiøse formål, og skal lette  

 fordelingen heraf i de besatte områder.
ARTIKEL 59 Såfremt hele befolkningen i et bestemt område, eller en del af denne, er  

 utilstrækkeligt forsynet, er besættelsesmagten forpligtet til at tillade  

 hjælpeaktioner til fordel for befolkningen samt til at lette sådanne aktioner  

 med alle til rådighed stående midler.
 Sådanne aktioner, der kan iværksættes enten af stater eller af uvildige  

 humanitære organisationer såsom Den Internationale Røde Kors Komite skal  

 fortrinsvis omfatte forsendelser bestående af levnedsmidler, medicinalvarer  

 og beklædningsgenstande.
 Alle kontraherende parter skal tillade fri passage af sådanne forsendelser  

 og stå inde for disses beskyttelse.
 En magt, som bevilger fri passage af forsendelser, der er undervejs til et  

 territorium, der er besat af en fjendtlig part, har imidlertid ret til at  

 undersøge forsendelserne og til at fastsætte forskrifter med hensyn til deres  

 passage til bestemte tidspunkter og ad bestemte ruter, samt til gennem  

 beskyttelsesmagten at opnå rimelig vished for, at de pågældende forsendelser  

 vil blive anvendt til gavn for den nødstedte befolkning og ikke til fordel  

 for besættelsesmagten.
ARTIKEL 60 Hjælpeforsendelser fritager på ingen måde besættelsesmagten for nogen af  

 de den i henhold til artiklerne 55, 56 og 59 påhvilende forpligtelser.
Den må  

 på ingen som helst måde anvende hjælpeforsendelserne til andet formål end  

 det, hvortil de er bestemt, undtagen i yderste nødstilfælde, når det sker til  

 fordel for befolkningen i det besatte område samt med beskyttelsesmagtens  

 samtykke.
 ARTIKEL 61.
Fordelingen af de i de foregående artikler omhandlede hjælpeforsendelser  

 skal ske i samarbejde med og under tilsyn af beskyttelsesmagten.
Denne opgave  

 kan også efter overenskomst mellem besættelsesmagten og beskyttelsesmagten  

 overdrages til en neutral magt, til Den Internationale Røde Kors Komite eller  

 enhver anden uvildig humanitær organisation.
I besatte områder er sådanne forsendelser fritaget for alle gebyrer,  

 skatter og toldafgifter, medmindre disse er nødvendige af hensyn til områdets  

 økonomi.
Besættelsesmagten skal muliggøre en hurtig fordeling af sådanne  

 forsendelser.
 Alle kontraherende parter skal såvidt muligt tillade vederlagsfri transit  

 og transport af sådanne hjælpeforsendelser, der er undervejs til besatte  

 områder.
ARTIKEL 62 Når tvingende sikkerhedshensyn ikke er til hinder herfor, skal beskyttede  

 personer i besatte områder have tilladelse til at modtage de individuelle  

 hjælpeforsendelser, der fremsendes til dem.
ARTIKEL 63 Når bortses fra forholdsregler af ren midlertidig og undtagelsesvis  

 karakter, der af tvingende sikkerhedsgrunde indføres af besættelsesmagten,  

 skal:
 De samme grundsætninger gælder virksomhed udøvet af og personel tilknyttet  

 særlige organisationer af ikke militær karakter, som er eller måtte blive  

 oprettet, og som har til formål at sikre civilbefolkningens levevilkår ved  

 opretholdelse af de vigtige offentlige værker, ved fordeling af hjælp og ved  

 tilrettelæggelse af redningsvirksomhed.
ARTIKEL 64 Det besatte områdes straffelove forbliver i kraft med den undtagelse, at  

 de kan ophæves eller suspenderes af besættelsesmagten i tilfælde, hvor de  

 udgør en trusel mod dennes sikkerhed eller er til hinder for anvendelsen af  

 nærværende konvention.
Med forbehold af det sidstnævnte hensyn og af  

 nødvendigheden af at sikre en effektiv retshåndhævelse skal domstolene i det  

 besatte område fortsat behandle alle de af de nævnte love omfattede  

 forbrydelser.
 Besættelsesmagten kan imidlertid underkaste befolkningen i det besatte  

 område bestemmelser, der er af afgørende betydning for besættelsesmagtens  

 evne til at opfylde de forpligtelser, der i henhold til nærværende konvention  

 påhviler den, og til at opretholde en ordnet administration i området såvel  

 som til at sikre besættelsesmagten, medlemmerne af besættelsesstyrkerne og -  

 administrationen og disses ejendele, samt de af dem benyttede anlæg og  

 forbindelseslinier.
ARTIKEL 65 De af besættelsesmagten indførte straffebestemmelser træder ikke i kraft,  

 før de er blevet offentliggjort og bragt til befolkningens kundskab på det  

 nationale sprog.
Der må ikke gives sådanne straffebestemmelser  

 tilbagevirkende kraft.
ARTIKEL 66 Hvor der foreligger en overtrædelse af de af besættelsesmagten i medfør af  

 artikel 64, 2.stykke bekendtgjorte straffebestemmelser, kan besættelsesmagten  

 overgive den anklagede til sine behørigt nedsatte, upolitiske, militære  

 domstole på betingelse af, at disse domstole har sæde i det besatte land.  

 Appeldomstole skal fortrinsvis have sæde i det besatte land.
ARTIKEL 67 Domstolene må kun anvende lovbestemmelser, der var gældende forud for den  

 strafbare handling, og som er i overensstemmelse med almindelige  

 retsgrundsætninger, i særdeleshed med den grundsætning, at straffen skal stå  

 i forhold til den strafbare handling.
Det skal tages i betragtning, at den  

 anklagede ikke er statsborger i besættelseslandet.
ARTIKEL 68 Beskyttede personer, der begår en strafbar handling, som alene har til  

 formål at skade besættelsesmagten, men som ikke udsætter medlemmer af  

 besættelsesstyrkerne eller -administrationen for angreb på liv eller lemmer  

 eller skaber en alvorlig kollektiv fare eller alvorligt beskadiger  

 besættelsesstyrkernes eller -administrationens ejendom eller indretninger,  

 der benyttes af disse, skal kunne interneres eller indsættes i almindeligt  

 fængsel, forudsat at varigheden af en sådan internering eller fængsling står  

 i rimeligt forhold til den begåede strafbare handling.
Internering eller  

 fængsling er den eneste form for frihedsberøvelse, der kan bringes til  

 anvendelse over for beskyttede personer som følge af sådanne strafbare  

 handlinger.
De i artikel 66 i nærværende konvention omhandlede domstole kan  

 efter frit skøn forvandle fængselsstraf til straf af internering i samme  

 tidsrum.
 De af besættelsesmagten i overensstemmelse med artiklerne 64 og 65  

 bekendtgjorte straffebestemmelser kan kun foreskrive livsstraf for en  

 beskyttet person i tilfælde, hvor vedkommende findes skyldig i spionage,  

 alvorlige sabotagehandlinger mod besættelsesmagtens militære anlæg eller  

 forsætlige strafbare handlinger, der har forårsaget en eller flere personers  

 død, og kun under forudsætning af, at sådanne handlinger kunne medføre  

 livsstraf i henhold til den lovgivning, der før besættelsens indtræden var  

 gældende i det besatte område.
 Der kan ikke afsiges dødsdom over en beskyttet person, medmindre rettens  

 opmærksomhed udtrykkeligt er blevet henledt på, at den beskyttede person ikke  

 er statsborger i besættelseslandet og derfor ikke er bundet af nogen  

 troskabspligt over for dette.
 Der kan i intet tilfælde afsiges dødsdom over en beskyttet person, der var  

 under 18 år på det tidspunkt, da han begik den strafbare handling.
ARTIKEL 69 Det tidsrum, i hvilket en beskyttet person, der er under tiltale, har  

 hensiddet i varetægtsarrest, skal i alle tilfælde fradrages i den  

 fængselsstraf, han måtte blive idømt.
ARTIKEL 70 Beskyttede personer må ikke arresteres, tiltales eller dømmes af  

 besættelsesmagten for handlinger, der er begået, eller anskuelser, der er  

 udtalt før besættelsen eller under en midlertidig afbrydelse af denne, herfra  

 dog undtaget brud på krigens love og sædvaner.
 Statsborgere tilhørende besættelsesmagten, som før fjendtlighedernes  

 udbrud har søgt tilflugt på den besatte stats område, må ikke arresteres,  

 tiltales, dømmes eller deporteres fra det besatte område, medmindre der  

 foreliggger strafbare handlinger, der er begået efter fjendtlighedernes  

 udbrud, eller handlinger, der er strafbare efter den almindelige lovgivning,  

 som er begået forinden fjendtlighedernes udbrud, og som efter den besatte  

 stats lovgivning ville have kunnet begrunde udlevering i fredstid.
ARTIKEL 71 Domme må kun afsiges af besættelsesmagtens kompetente domstole efter  

 behørig rettergang.
Personer, der sættes under tiltale af besættelsesmagten, skal omgående og  

 på et sprog, som de forstår, have skriftlig meddelelse om enkelthederne i de  

 anklager, der rejses mod dem, og skal hurtigst muligt stilles for en domstol.  

 Beskyttelsesmagten skal have meddelelse om enhver retsforfølgning, der af  

 besættelsesmagten indledes mod beskyttede personer, når anklagen kan medføre  

 livsstraf eller fængsel i 2 år eller derover; den skal når som helst kunne  

 indhente oplysninger om det stadium, på hvilket en sådan strafforfølgning  

 befinder sig.
Beskyttelsesmagten er derhos berettiget til på begæring at  

 erholde nærmere oplysninger om strafforfølgningen og om alle andre  

 forholdsregler, der af besættelsesmagten træffes mod beskyttede personer.
Den i 2. stykke omhandlede meddelelse til beskyttelsesmagten skal afsendes  

 omgående og i alle tilfælde være beskyttelsesmagten i hænde 3 uger før  

 tidspunktet for det første retsmøde.
Medmindre der ved domsforhandlingens  

 begyndelse forelægges beviser for, at nærværende artikels bestemmelser er  

 fuldtud overholdt, kan strafforfølgningen ikke fortsættes.
Meddelelsen skal  

 omfatte følgende nærmere oplysninger:
ARTIKEL 72 Tiltalte personer har ret til at fremkomme med de for deres forsvar  

 nødvendige bevisligheder, herunder i særdeleshed til at føre vidner.
De har  

 ret til bistand af en af dem selv valgt kvalificeret forsvarer, som frit skal  

 kunne besøge dem, og som skal nyde de lettelser, der er nødvendige til  

 forsvarets tilrettelæggelse.
Såfremt den tiltalte ikke vælger nogen forsvarer, kan en sådan beskikkes  

 ham af beskyttelsesmagten.
Dersom tiltalen er af alvorlig karakter og  

 beskyttelsesmagten ikke udøver sin virksomhed, skal besættelsesmagten under  

 forbehold af tiltaltes samtykke tilvejebringe en forsvarer.
Tiltalte personer skal bistås af en tolk såvel under undersøgelsen som  

 under domsforhandlingen, medmindre de af fri vilje giver afkald på sådan  

 bistand.
De skal til enhver tid have ret til at afvise tolken og til at  

 forlange, at han erstattes af en anden.
ARTIKEL 73 Domfældte har ret til at benytte sig af den adgang til appel, som er  

 hjemlet i den lovgivning, der anvendes af domstolen.
Han skal have  

 fyldestgørende oplysninger om sin ret til appel og om den tidsfrist, indenfor  

 hvilken kan kan appellere.
De i nærværende afsnit fastsatte straffeprocessuelle regler skal i det  

 omfang, hvori det er muligt, finde anvendelse i appelsager.
Såfremt de af  

 domstolen anvendte love ikke indeholder bestemmelser om appel, har domfældte  

 ret til at indgive benådningsansøgning til besættelsesmagtens kompetente  

 myndighed.
ARTIKEL 74 Repræsentanter for beskyttelsesmagten har ret til at overvære  

 domsforhandlingen under enhver sag mod en beskyttet person, medmindre  

 retsmødet undtagelsesvis foregår for lukkede døre af hensyn til  

 besættelsesmagtens sikkerhed, i hvilket tilfælde denne skal holde  

 beskyttelsesmagten underrettet.
Meddelelse om tid og sted for  

 domsforhandlingen skal tilstilles beskyttelsesmagten.
Enhver dom, der medfører livsstraf eller fængsel i to år eller derover,  

 skal med angivelse af præmisserne hurtigst muligt meddeles  

 beskyttelsesmagten.
Meddelelsen skal indeholde en henvisning til den  

 meddelelse, der er afgivet i henhold til artikel 71, og for fængselsstraffes  

 vedkommende tillige angivelse af det sted, hvor straffen skal afsones.
Andre  

 domme end de ovenfor omhandlede skal indføres i rettens protokoller og skal  

 være tilgængelige for beskyttelsesmagtens repræsentanter.
Ved domme, der  

 medfører livsstraf eller fængsel i to år eller derover, løber appelfristen  

 først fra det tidspunkt, på hvilket beskyttelsesmagten modtog meddelelse om  

 dommen.
ARTIKEL 75 Retten til at indgive benådningsansøgning må i intet tilfælde berøves  

 dødsdømte personer.
 Ingen dødsdom må fuldbyrdes forinden udløbet af en periode på mindst 6  

 måneder fra det tidspunkt, da beskyttelsesmagten modtog meddelelse om den  

 dom, der endeligt stadfæstede en dødsdom, eller om afslag på en  

 benådningsansøgning.
 Denne 6 måneders frist kan afkortes i enkelte tilfælde, hvor en alvorlig  

 nødstilstand medfører en organiseret trusel mod besættelsesmagtens eller  

 besættelsesstyrkernes sikkerhed; beskyttelsesmagten skal dog altid  

 underrettes om en sådan afkortelse og skal have lejlighed til indenfor en  

 rimelig frist at gøre forestillinger hos de kompetente besættelsesmyndigheder  

 angående sådanne dødsdomme.
ARTIKEL 76 Beskyttede personer, mod hvem der rejses tiltale for strafbare handlinger,  

 skal tilbageholdes i det besatte land og skal, hvis de dømmes, afsone deres  

 straf der.
De skal om muligt holdes adskilt fra andre tilbageholdte personer;  

 de ernæringsmæssige og hygiejniske forhold skal være tilstrækkelige til at  

 opretholde en forsvarlig sundhedstilstand og skal som mindstemål svare til  

 forholdene i fængsler i det besatte land.
 Der skal ydes dem lægehjælp i det omfang, i hvilket deres helbredstilstand  

 gør det påkrævet.
 De har ligeledes ret til at modtage den åndelige bistand, hvorom de  

 fremsætter ønske.
 Kvinder skal anbringes i særlige afdelinger og under direkte tilsyn af  

 kvinder.
 Der skal tages tilbørligt hensyn til den særlige behandling, der er  

 passende for mindreårige.
 Tilbageholdte beskyttede personer har ret til at modtage besøg af  

 delegerede fra beskyttelsesmagten og fra Den Internationale Røde Kors Komite  

 i overensstemmelse med bestemmelserne i artikel 143.
 Sådanne personer har ret til at modtage mindst een gavepakke månedligt.
ARTIKEL 77 Beskyttede personer, der har været under tiltale eller er blevet dømt ved  

 domstolene i besatte områder, skal ved besættelsens afslutning overgives til  

 myndighederne i det befriede område tillige med sagens akter.
ARTIKEL 78 Såfremt besættelsesmagten af tvingende sikkerhedsgrunde anser det for  

 nødvendigt at træffe sikkerhedsforanstaltninger overfor beskyttede personer,  

 kan den ikke træffe videregående forholdsregler end anvisning af tvungent  

 opholdssted eller internering.
Afgørelser vedrørende sådan anvisning af tvungent opholdssted eller  

 internering skal træffes efter retningslinier, der af besættelsesmagten skal  

 fastsætttes i overensstemmelse med nærværende konventions bestemmelser.  

 Sådanne retningslinier skal indbefatte en ret til appel for de pågældende  

 personer.
Der skal træffes afgørelse i appelsager indenfor det kortest mulige  

 tidsrum.
Såfremt afgørelsen opretholdes, skal den med regelmæssige mellemrum,  

 om muligt, hver 6.måned, optages til fornyet behandling af et kompetent organ  

 nedsat af nævnte magt.
 Beskyttede personer, der har fået anvist tvungent opholdssted, og som  

 således har måttet forlade deres hjem, skal i fuld udstrækning nyde fordel af  

 bestemmelserne i artikel 39 i nærværende konvention.
 Bestemmelser vedrørende interneredes  

 behandling.
 Almindelige bestemmelser.
ARTIKEL 79 De stridende parter må ikke internere beskyttede personer, medmindre dette  

 sker i overensstemmelse med bestemmelserne i artiklerne 41, 42, 43, 68 og 78.
ARTIKEL 80 Internerede bevarer ubeskåret rets-og handleevne og er beføjet til at  

 udøve sådanne i forbindelse hermed stående rettigheder, som er forenelige med  

 deres egenskab af internerede.
ARTIKEL 81 Stridende parter, der internerer beskyttede personer, er forpligtet til  

 vederlagsfrit at drage omsorg for disses underhold og ligeledes til at yde  

 dem den lægehjælp, som deres helbredstilstand gør påkrævet.
 Der må ikke til afholdelse af disse omkostninger ske fradrag i  

 godtgørelse, lønninger eller tilgodehavender, som tilkommer de internerede.
 Tilbageholdelsesmagten er forpligtet til at drage omsorg for de personers  

 underhold, der er afhængige af de internerede, såfremt sådanne personer ikke  

 er i besiddelse af tilstrækkelige midler til at underholde sig selv eller er  

 ude af stand til at tjene til livets ophold.
ARTIKEL 82 Tilbageholdelsesmagten skal så vidt muligt anbringe de internerede efter  

 statsborgerforhold, sprog og kulturel baggrund.
Internerede, der er  

 statsborgere i samme land, må ikke adskilles, blot fordi de taler forskellige  

 sprog.
Medlemmer af samme familie og i særdeleshed forældre og børn skal i hele  

 det tidsrum, i hvilket interneringen varer, anbringes sammen og på samme  

 interneringssted, medmindre en midlertidig adskillelse nødvendiggøres af  

 beskæftigelsesmæssige eller sundhedsmæssige grunde eller til gennemførelse af  

 bestemmelserne i nærværende afsnits kapitel IX.
Internerede kan kræve at  

 deres børn, som fortsat er på fri fod, og således ikke undergivet forældrenes  

 omsorg, interneres sammen med dem.
Internerede medlemmer af samme familie skal så vidt muligt indkvarteres i  

 de samme lokaler, adskilt fra de andre internerede.
Der skal ligeledes gives  

 den mulighed for et normalt familieliv.
 Interneringssteder.
ARTIKEL 83 Tilbageholdelsesmagten må ikke indrette interneringssteder i områder, der  

 i særlig grad er udsat for krigsfarer.
 Tilbageholdelsesmagten skal ved beskyttelsesmagternes mellemkomst meddele  

 de fjendtlige magter alle nyttige oplysninger vedrørende  

 interneringsstedernes geografiske beliggenhed.
Når som helst militære hensyn tillader det, skal interneringslejre  

 afmærkes med bogstaverne IC, der skal anbringes således, at de om dagen er  

 klart synlige fra luften.
De interesserede magter kan dog træffe aftale om  

 enhver anden form for afmærkning.
Kun interneringslejre må afmærkes som  

 sådanne.
ARTIKEL 84 Internerede skal med hensyn til anbringelse og administration holdes  

 adskilte fra krigsfanger og fra personer, der af en hvilken som helst anden  

 årsag underkastes frihedsberøvelse.
ARTIKEL 85 Tilbageholdelsesmagten er forpligtet til at tage alle nødvendige og  

 gennemførlige forholdsregler med henblik på at sikre, at beskyttede personer  

 fra interneringens begyndelse anbringes i bygninger og kvarterer, der  

 opfylder alle hygiejniske og sundhedsmæssige krav og yder effektiv  

 beskyttelse mod strengt klima og krigens virkninger.
Faste interneringssteder  

 må i intet tilfælde anbringes i usunde områder eller i egne, hvor klimaet er  

 skadeligt for de internerede.
I alle tilfælde, hvor den egn, i hvilken en  

 beskyttet person midlertidigt er interneret, er beliggende i et område, der  

 er usundt, eller hvor klimaet er skadeligt for vedkommendes helbred, skal han  

 overføres til et bedre egnet interneringssted, såsnart forholdene tillader  

 det.
Rummene skal på fyldestgørende måde være beskyttet mod fugt samt være  

 tilstrækkeligt opvarmede og oplyste i særdeleshed i tidsrummet mellem mørkets  

 frembrud og lysenes slukning.
Sovesalene skal være tilstrækkeligt rummelige  

 og vel ventilerede, og der skal under hensyntagen til klimaet og de  

 interneredes alder, køn og sundhedstilstand stilles passende sengetøj og et  

 tilstrækkeligt antal tæpper til deres rådighed.
De internerede skal dag og nat kunne benytte sig af sanitære indretninger,  

 der opfylder hygiejnens krav, og som til stadighed holdes rene.
De skal  

 forsynes med tilstrækkelige mængder vand og sæbe til dagligt personligt  

 toilette og til vask af eget tøj; de installationer og hjælpemidler, der er  

 nødvendige med dette formål for øje, skal tilvejebringes.
Der skal også være  

 adgang til bad, eventuelt brusebad.
Der skal afsættes den nødvendige tid til  

 vask og rengøring.
 Når som helst det som en rent undtagelsesvis og tidsbegrænset  

 foranstaltning er nødvendigt at anbringe internerede kvinder, som ikke er  

 medlemmer af en familieenhed, på et interneringssted, hvor mænd er  

 internerede, skal bestemmelsen om særskilte sovesale og særskilte sanitære  

 indretninger til brug for sådanne internerede kvinder ubetinget overholdes.
ARTIKEL 86 Tilbageholdelsesmagten skal stille lokaler, der er egnet til afholdelse af gudstjeneste, til rådighed for internerede personer uanset disses trosbekendelse.
ARTIKEL 87 Der skal indrettes kantiner på ethvert interneringssted, medmindre andre  

 passende indretninger forefindes.
Formålet hermed skal være at gøre det  

 muligt for internerede til priser, der ikke overstiger de stedlige  

 markedspriser, at foretage indkøb af sådanne levnedsmidler og varer til  

 dagligt brug, som vil kunne forhøje deres personlige velbefindende og  

 velvære, herunder sæbe og tobak.
Overskud hidrørende fra sådanne kantiner skal godskrives et velfærdsfond,  

 der skal oprettes for hvert enkelt interneringssted og skal administreres til  

 fordel for de der internerede personer.
Det i artikel 102 omhandlede  

 lejrudvalg er berettiget til at føre tilsyn med kantinens og det nævnte fonds  

 administration.
Når et interneringssted nedlægges, skal velfærdsfondets beholdning  

 overføres til velfærdsfondet ved et interneringssted for internerede af samme  

 nationalitet, eller såfremt et sådant ikke findes, til et centralt  

 velfærdsfond, der skal administreres til fordel for samtlige internerede, som  

 fortsat befinder sig i tilbageholdelsesmagtens varetægt.
I tilfælde af  

 almindelig løsladelse beholder tilbageholdelsesmagten det nævnte overskud,  

 medmindre der foreligger modstående aftale mellem de interesserede magter.
ARTIKEL 88 På alle interneringssteder, der er udsat for luftangreb eller anden  

 krigsfare, skal der indrettes beskyttelsesrum i tilstrækkeligt antal og af en  

 konstruktion, der sikrer fornøden beskyttelse.
Under alarmer skal det  

 tillades de internerede hurtigst muligt at søge tilflugt i sådanne  

 beskyttelsesrum.
Dette gælder dog ikke internerede, der deltager i  

 beskyttelsen af deres kvarterer mod fornævnte farer.
Enhver  

 beskyttelsesforanstaltning, der træffes til fordel for befolkningen, skal  

 også komme internerede til gode.
 Der skal på interneringssteder tages alle behørige forholdsregler mod  

 brandfare.
 Kost og beklædning.
ARTIKEL 89 Interneredes daglige levnedsmiddelrationer skal i henseende til størrelse,  

 kvalitet og sammensætning være tilstrækkelige til at opretholde en forsvarlig  

 helbredstilstand blandt de internerede og til at forhindre opståen af  

 mangelsygdomme.
Det skal endvidere tages i betragtning, hvilken kost der er  

 sædvanlig for de internerede.
 Internerede skal ligeledes sættes i stand til selv at tilberede sådanne  

 yderligere levnedsmidler, som de er i besiddelse af.
Der skal leveres tilstrækkeligt drikkevand til internerede.
Tobaksrygning  

 er tilladt.
 Internerede, der udfører arbejde, skal modtage ekstrarationer, der skal  

 stå i rimeligt forhold til arbejdets art.
 Der skal tildeles vordende og diegivende mødre samt børn under 15 år  

 ekstra levnedsmidler efter deres legemlige behov.
ARTIKEL 90 Når internerede tages i forvaring, skal der gives dem alle lettelser med  

 henblik på deres adgang til at forsyne sig med nødvendig beklædning, fodtøj  

 og skifteundertøj og til senere om fornødent at skaffe sig yderligere  

 forsyninger.
Såfremt internerede ikke er i besiddelse af beklædning, der er  

 tilstrækkelig under hensyn til klimaet, og er ude af stand til at fremskaffe  

 sådan beklædning, skal tilbageholdelsesmagten vederlagsfrit forsyne dem  

 dermed.
 Beklædning, hvormed internerede forsynes af tilbageholdelsesmagten, og  

 ydre kendetegn, der anbringes på deres eget tøj, må ikke være nedværdigende  

 eller udsætte dem for latterliggørelse.
 Der skal udleveres arbejdere passende arbejdstøj, herunder overtrækstøj,  

 hvor arten af deres arbejde nødvendiggør dette.
 Hygiejne og lægetilsyn.
ARTIKEL 91 På ethvert interneringssted skal forefindes en passende udstyret  

 sygeafdeling, ledet af en kvalificeret læge, hvor internerede kan erholde  

 fornøden behandling og passende diæt.
Lukkede afdelinger skal forbeholdes  

 patienter, der lider af smitsomme sygdomme eller af mentale forstyrrelser.
 Barselspatienter samt internerede, der lider af alvorlige sygdomme, eller  

 hvis tilstand kræver særlig kur, kirurgiske indgreb eller  

 hospitalsbehandling, skal have adgang til optagelse i enhver institution,  

 hvor den fornødne behandling kan ydes, og der skal gives dem en pleje, der  

 ikke er ringere end den, som ydes befolkningen i almindelighed.
 Behandlingen af internerede skal fortrinsvis udøves af læger af deres egen  

 nationalitet.
Internerede må ikke hindres i at fremstille sig for lægemyndighederne til  

 undersøgelse.
Tilbageholdelsesmagtens lægemyndigheder skal på begæring  

 udstede en officiel attest til enhver interneret, der har været underkastet  

 behandling, med angivelse af arten af vedkommendes sygdom eller tilskadekomst  

 samt varigheden og arten af den behandling, der er ydet.
Genpart af denne  

 attest skal fremsendes til det i artikel 140 omhandlede centralkontor.
 Behandlingen, heri indbefattet forsyning med alle genstande, som er  

 nødvendige til opretholdelse af en tilfredsstillende helbredstilstand blandt  

 internerede, særlig proteser, herunder kunstige tænder, samt briller, skal  

 ydes de internerede vederlagsfrit.
ARTIKEL 92 Lægetilsyn med internerede skal finde sted mindst een gang om måneden.  

 Formålet hermed skal i særdeleshed være at overvåge den almindelige  

 helbredstilstand, forplejning og renlighed blandt internerede samt at  

 konstatere forekommende smitsomme sygdomme, navnlig tuberkulose, malaria og  

 kønssygdomme.
Sådant tilsyn skal i særdeleshed omfatte kontrol med hver  

 enkelt internerets vægt samt mindst 1 røntgenundersøgelse om året.
 Religiøs, intellektuel og legemlig  

 beskæftigelse.
ARTIKEL 93 Internerede er berettiget til i fuld frihed at udøve deres religion,  

 herunder til at deltage i gudstjenester i overensstemmelse med deres tro, på  

 betingelse af, at de overholder de af tilbageholdelsesmyndighederne fastsatte  

 rutinemæssige disciplinærbestemmelser.
Der skal gives internerede præster tilladelse til frit at bistå personer  

 tilhørende deres trossamfund.
Med dette formål for øje skal  

 tilbageholdelsesmagten sikre en ligelig fordeling af sådanne præster mellem  

 de interneringssteder, hvor der findes internerede, som taler samme sprog og  

 tilhører samme trosbekendelse.
Såfremt der er for få sådanne præster, er  

 tilbageholdelsesmagten forpligtet til at træffe de fornødne foranstaltninger  

 til lettelse af deres rejser mellem forskellige interneringssteder, heri  

 indbefattet tilvejebringelse af befordringsmidler, og der skal gives sådanne  

 præster tilladelse til at besøge internerede, der er indlagt på hospitaler.  

 Præster skal frit kunne brevveksle med tilbageholdelseslandets kirkelige  

 myndigheder om anliggender vedrørende deres gerning samt såvidt muligt med  

 internationale religiøse organisationer, tilhørende deres trosbekendelse.  

 Brevveksling af denne art kan ikke anses som udgørende en del af det i  

 artikel 107 omhandlede antal breve.
Den omfattes dog af bestemmelserne i  

 artikel 112.
Såfremt internerede ikke har adgang til bistand fra præster tilhørende  

 deres egen trosbekendelse, eller såfremt der er for få sådanne præster, kan  

 de stedlige kirkelige myndigheder tilhørende samme trosbekendelse i  

 forståelse med tilbageholdelsesmagten udpege en præst tilhørende de  

 interneredes trosbekendelse eller, dersom det er foreneligt med vedkommende  

 trosbekendelse, en præst tilhørende en lignende trosbekendelse eller en egnet  

 lægmand.
Der skal ydes sidstnævnte de lettelser, der tilstås den kirkelige  

 funktion, han har overtaget.
Således udpegede personer er forpligtet til at  

 overholde alle bestemmelser, der i disciplinens og sikkerhedens interesse  

 fastsættes af tilbageholdelsesmagten.
ARTIKEL 94 Tilbageholdelsesmagten skal opmuntre de interneredes beskæftigelse med  

 åndelige og uddannelsesmæssige interesser, fritidssysler, sport og spil, idet  

 den dog skal stille de internerede frit med hensyn til deltagelse heri.
Den  

 skal tage alle praktiske forholdsregler til sikring af sådan beskæftigelse, i  

 særdeleshed ved at stille passende lokaler til rådighed.
Der skal gives internerede alle lettelser angående fortsættelse eller  

 påbegyndelse af studier.
Undervisning af børn og unge skal sikres.
Der skal  

 gives dem tilladelse til at søge skole såvel inden-som udenfor  

 interneringsstedet.
Internerede skal have lejlighed til at deltage i legemsøvelser, sport og  

 spil i det fri.
Med dette formål skal der på alle interneringssteder stilles  

 åbne pladser til rådighed i tilstrækkeligt omfang.
Særlige legepladser skal  

 forbeholdes børn og unge.
ARTIKEL 95 Tilbageholdelsesmagten må ikke beskæftige internerede som arbejdere,  

 medmindre disse selv ønsker det.
Beskæftigelse, som ville indebære en  

 overtrædelse af nærværende konventions artikler 40 og 51, såfremt den under  

 tvang blev pålagt en ikke-interneret beskyttet person, samt beskæftigelse ved  

 arbejde af nedværdigende eller ydmygende karakter forbydes i alle tilfælde.
 Efter en arbejdsperiode af 6 uger har internerede når som helst ret til  

 med 8 dages varsel at nedlægge arbejdet.
Disse bestemmelser er ikke til hinder for, at tilbageholdelsesmagten  

 beskæftiger internerede læger, tandlæger og andet sanitetspersonel ved  

 arbejde indenfor deres fag til fordel for deres med-internerede, at der  

 beskæftiges internerede ved administrations-og vedligeholdelsesarbejde på  

 interneringssteder eller anvises dem arbejde i køkkener eller ved andet  

 husligt arbejde, eller at der pålægges dem hverv i forbindelse med  

 interneredes beskyttelse mod luftangreb eller andre krigsfarer.
Det kan dog  

 ikke pålægges nogen interneret at udføre arbejde, hvortil vedkommende efter  

 et lægeskøn er legemligt uegnet.
Tilbageholdelsesmagten har det fulde ansvar for arbejdsvilkår, lægetilsyn,  

 udbetaling af løn og tilsikring af, at der ydes alle beskæftigede internerede  

 erstatning for ulykker under arbejdet og for erhvervssygdomme.
De for  

 ovennævnte arbejdsvilkår og erstatninger fastsatte bestemmelser skal stemme  

 overens med de nationale love og regulativer og med gældende praksis.
De må i  

 intet tilfælde være ringere end de, der finder anvendelse på ensartet arbejde  

 på samme egn.
Arbejdslønnen bliver at fastsætte på retfærdigt grundlag efter  

 særlige overenskomster mellem de internerede, tilbageholdelsesmagten og -i  

 givet fald- andre arbejdsgivere end tilbageholdelsesmagten, idet der tages  

 tilbørligt hensyn til den tilbageholdelsesmagten påhvilende pligt til at  

 sørge for vederlagsfrit underhold af internerede samt for lægetilsyn i det  

 omfang, hvori deres helbredstilstand gør det påkrævet.
Internerede, der er  

 fast beskæftiget ved det i nærværende artikels 3.stykke omhandlede arbejde,  

 skal modtage en rimelig løn af tilbageholdelsesmagten.
For så vidt angår  

 således beskæftigede internerede må arbejdsvilkårene og omfanget af  

 erstatning for ulykker under arbejdet og for erhvervssygdomme ikke være  

 ringere end ved ensartet arbejde på samme egn.
ARTIKEL 96 Alle arbejdsenheder skal vedblive at udgøre en del af og være tilknyttet  

 et interneringssted.
Tilbageholdelsesmagtens kompetente myndigheder og  

 interneringsstedets chef er ansvarlig for, at nærværende konventions  

 bestemmelser overholdes indenfor sådanne arbejdsenheder.
Chefen skal føre en  

 liste, der til enhver tid skal være a jour, over de ham underlagte  

 arbejdsenheder, og skal fremlægge listen for beskyttelsesmagtens delegerede,  

 Den Internationale Røde Kors Komite eller andre humanitære organisationer,  

 der besøger interneringsstederne.
 Personlig ejendom og pengemidler.
ARTIKEL 97 Der skal gives internerede tilladelse til at beholde genstande til  

 personligt brug.
Pengebeløb, checks, værdipapirer og så videre samt  

 værdigenstande, der befinder sig i deres besiddelse, må ikke fratages dem,  

 medmindre det sker i overensstemmelse med forud fastsatte regler.
Der skal i  

 så tilfælde udleveres dem specificeret kvittering.
 Beløbene skal godskrives den for hver enkelt interneret oprettede konto,  

 der omhandles i artikel 98. De må ikke konverteres til nogen anden møntsort,  

 medmindre gældende lovgivning i det område, hvor ejeren er interneret, kræver  

 dette, eller den internerede meddeler sit samtykke hertil.
 Genstande, der har overvejende personlig eller affektionsværdi, må ikke  

 fratages de internerede.
 En interneret kvinde må kun visiteres af en kvinde.
Ved frigivelse eller hjemsendelse skal alle genstande, pengebeløb eller  

 andre værdigenstande, der er frataget internerede under internering,  

 udleveres disse, ligesom enhver kreditsaldo, der indestår på de i henhold til  

 artikel 98 oprettede konti, skal udbetales dem i kontante beløb, herfra dog  

 undtaget alle genstande og ethvert beløb, der i henhold til  

 tilbageholdelsesmagtens lovgivning forbliver hos denne.
Hvis en internerets  

 ejendele på denne måde tilbageholdes skal der udleveres ejeren en  

 specificeret kvittering.
Slægts- eller identitetspapirer, der befinder sig i interneredes  

 besiddelse, må kun fratages disse mod kvittering.
Internerede må ikke på  

 noget tidspunkt være uden identitetspapirer.
Hvis de ikke er i besiddelse  

 heraf, skal der af tilbageholdelsesmyndighederne udfærdiges særlige  

 dokumenter, der skal tjene som identitetspapirer for de pågældende indtil  

 interneringens ophør.
 Internerede er berettiget til at beholde en vis sum penge på sig i form af  

 kontanter eller indkøbskuponer, hvormed de kan foretage indkøb.
ARTIKEL 98 Der skal regelmæssigt udbetales alle internerede et beløb, der er  

 tilstrækkeligt til at sætte dem i stand til at indkøbe varer og genstande  

 såsom tobak, toiletartikler og så videre.
Sådanne beløb kan ydes i form af  

 kredit eller indkøbskuponer.
Der kan endvidere udbetales internerede beløb af den magt, i hvilken de er  

 statsborgere, af beskyttelsesmagterne, af de organisationer, der bistår dem,  

 eller af deres familie, såvel som af indtægten af deres formue i  

 overensstemmelse med tilbageholdelsesmagtens lovgivning.
Den godtgørelse, der  

 ydes af den magt, i hvilken de er statsborgere, skal være den samme for alle  

 grupper af internerede (svagelige personer, syge, svangre kvinder, og så  

 videre), men må ikke fastsættes af denne magt eller fordeles af  

 tilbageholdelsesmagten på grundlag af en forskelsbehandling af internerede af  

 den i nærværende konventions artikel 27 forbudte art.
Tilbageholdelsesmagten skal åbne en fast konto for hver interneret.
På  

 denne konto skal indsættes de i nærværende artikel omhandlede beløb,  

 indtjente lønninger og modtagne pengeforsendelser samt sådanne inddragne  

 pengebeløb, over hvilke der kan rådes i henhold til gældende lov i det  

 område, hvor vedkommende er interneret.
Der skal ydes internerede alle  

 lettelser med henblik på deres adgang til at overføre penge til deres familie  

 eller andre af dem afhængige personer i det omfang, hvor dette er foreneligt  

 med lovgivningen i det pågældende område.
Indenfor de af  

 tilbageholdelsesmagten foreskrevne rammer kan de på deres konti trække de  

 beløb, der er påkrævet til afholdelse af deres personlige udgifter.
Der skal  

 til enhver tid gives dem rimelige lettelser med henblik på deres adgang til  

 at efterse deres konto og erholde udskrift heraf.
En opgørelse over kontoen  

 skal på begæring stilles til rådighed for beskyttelsesmagten og skal ved den  

 interneredes flytning følge denne.
 Administration og disciplin.
ARTIKEL 99 Ethvert interneringssted skal ledes af en ansvarlig officer eller  

 tjenestemand tilhørende tilbageholdelsesmagtens regulære militære styrker  

 eller civile administration.
Den officer eller tjenestemand, der leder  

 interneringsstedet, skal være i besiddelse af et eksemplar af nærværende  

 konvention på landets officielle sprog eller et af dets officielle sprog, og  

 han er ansvarlig for dens overholdelse.
Det personale, der fører kontrol med  

 de internerede, skal vejledes med hensyn til nærværende konventions  

 bestemmelser samt de administrative forholdsregler, der er indført med  

 henblik på at sikre dens anvendelse.
 Nærværende konventions ordlyd, samt ordlyden af særlige overenskomster,  

 afsluttet i henhold hertil, skal på et sprog, der forstås af de internerede,  

 opslås indenfor interneringsstedet eller være i lejrudvalgets besiddelse.
 Forskrifter, påbud, meddelelser og bekendtgørelser af enhver art skal  

 meddeles de internerede og opslås indenfor interneringsstedet på et sprog,  

 som de forstår.
 Enhver ordre og ethvert påbud rettet til internerede enkeltvis skal  

 ligeledes afgives i et sprog, som de forstår.
ARTIKEL 100 Det for interneringssteder gældende disciplinære system skal stemme  

 overens med humanitære grundsætninger og må under ingen omstændigheder  

 indeholde forskrifter, som pålægger internerede nogen form for legemlig  

 anstrengelse, der udsætter deres helbred for fare, eller forskrifter  

 tilsigtende legemlig eller åndelig krænkelse.
Identificering ved hjælp af  

 tatovering eller stempling af tegn eller mærker på legemet forbydes.
 I særdeleshed forbydes det at holde internerede i langvarig stående  

 stilling, ligesom langvarige navneopråb, straffeeksercits, militær eksercits  

 og militære øvelser samt nedsættelse af levnedsmiddelrationer forbydes.
ARTIKEL 101 Internerede har ret til at forebringe ethvert andragende angående de  

 interneringsvilkår, de er underkastet, for de myndigheder, i hvis magt de  

 befinder sig.
 De har ligeledes ret til i ubegrænset omfang enten gennem lejrudvalget  

 eller, såfremt de anser det for nødvendigt, direkte at henvende sig til  

 beskyttelsesmagtens repræsentanter for overfor disse at fremføre alle  

 klagemål i forbindelse med interneringsforholdene.
 Sådanne andragender og klagemål skal straks videregives uændret, og selvom  

 klagerne findes ubeføjede, må de ikke give anledning til afstraffelse.
 Periodiske redegørelser angående forholdene på interneringsstederne og de  

 interneredes behov kan af lejrudvalgene fremsendes til beskyttelsesmagternes  

 repræsentanter.
ARTIKEL 102 På alle interneringssteder skal de internerede frit og ved hemmelig  

 afstemning hver 6. måned vælge et udvalg, der er bemyndiget til at  

 repræsentere dem overfor tilbageholdelses-og beskyttelsesmagterne, Den  

 Internationale Røde Kors Komite og enhver anden organisation, der bistår dem.  

 Udvalgets medlemmer kan genvælges.
De således valgte internerede overtager deres opgaver, når deres valg er  

 godkendt af tilbageholdelsesmyndighederne.
Begrundelsen for enhver afsættelse  

 eller nægtelse af godkendelse af udvalgsmedlemmer skal meddeles de  

 interesserede beskyttelsesmagter.
ARTIKEL 103 Lejrudvalgene skal fremme de interneredes legemlige, åndelige og  

 intellektuelle velbefindende.
 Såfremt de internerede indbyrdes træffer særlig beslutning om oprettelse  

 af en gensidig bistandsordning, falder en sådan ordning ind under udvalgenes  

 kompetence ud over de særlige opgaver, der er dem betroet i henhold til andre  

 bestemmelser i nærværende konvention.
ARTIKEL 104 Det må ikke pålægges medlemmer af lejrudvalget at udføre andet arbejde,  

 dersom løsningen af deres opgaver derved vanskeliggøres.
Medlemmer af lejrudvalg kan udpege de medhjælpere, de behøver blandt de  

 internerede.
Der skal ydes dem alle materielle lempelser, i særdeleshed en  

 sådan bevægelsesfrihed, som er nødvendig for løsningen af deres opgaver  

 (besøg hos arbejdsenheder, modtagelse af forsyninger og så videre).
Der skal ligeledes tilstås medlemmer af lejrudvalg alle lettelser med  

 henblik på post-og telegrafforbindelser med tilbageholdelsesmyndighederne,  

 beskyttelsesmagterne, Den Internationale Røde Kors Komite og disses  

 delegerede samt med organisationer, der yder internerede bistand.  

 Udvalgsmedlemmer, der befinder sig i arbejdsenheder, skal nyde lignende  

 lettelser med henblik på forbindelsen med lejrudvalget på deres  

 hovedinterneringssted.
Udvekslingen af sådanne meddelelser må ikke begrænses  

 og kan ikke betragtes som udgørende en del af det i artikel 107 omhandlede  

 antal breve.
 Der skal gives medlemmer af lejrudvalg, der flyttes, et rimeligt tidsrum  

 til at sætte deres efterfølgere ind i de løbende sager.
 Forbindelser med omverdenen.
ARTIKEL 105 Tilbageholdelsesmagterne er forpligtet til umiddelbart efter internering  

 af beskyttede personer at underrette den magt, i hvilken disse er  

 statsborgere, samt disses beskyttelsesmagt om de forholdsregler, der er taget  

 til gennemførelse af bestemmelserne i nærværende kapitel.  

 Tilbageholdelsesmagterne skal ligeledes underrette de interesserede parter om  

 alle senere ændringer i sådanne foranstaltninger.
ARTIKEL 106 Der skal åbnes mulighed for, at enhver interneret umiddelbart efter  

 stedfunden internering og ikke senere end en uge efter sin ankomst til et  

 interneringssted, og ligeledes i tilfælde af sygdom eller overførelse til et  

 andet interneringssted eller et hospital direkte kan sende såvel sin familie  

 som det i artikel 140 omhandlede centralkontor et interneringskort, der om  

 muligt skal svare til det nærværende konvention vedføjede udkast, og hvori  

 han kan underrette sine slægtninge om sin tilbageholdelse, adresse og  

 helbredstilstand.
De nævnte kort skal fremsendes hurtigst muligt og må ikke  

 på nogen måde forsinkes.
ARTIKEL 107 Der skal gives internerede tilladelse til at afsende og modtage breve og  

 brevkort; såfremt tilbageholdelsesmagten skønner det nødvendigt at begrænse  

 det antal breve og brevkort, der må afsendes af hver interneret, må antallet  

 ikke sættes lavere end 2 breve og 4 brevkort om måneden.
Disse skal  

 udfærdiges således, at de så nøje som muligt svarer til de udkast, der er  

 vedføjet nærværende konvention.
Såfremt det viser sig nødvendigt at  

 indskrænke korrespondancen til internerede, kan dette kun påbydes af den  

 magt, under hvilken vedkommende interneret hører, eventuelt efter begæring af  

 tilbageholdelsesmagten.
Sådanne breve og brevkort skal befordres i et  

 rimeligt tempo; de må ikke forsinkes eller tilbageholdes af disciplinære  

 grunde.
Internerede, der gennem lang tid ikke har hørt fra deres slægtninge eller  

 ikke har mulighed for ad de normale veje at afsende eller modtage meddelelser  

 fra disse, samt internerede, der befinder sig i betydelig afstand fra deres  

 hjem, skal kunne afsende telegrammer mod betaling i den til deres rådighed  

 stående valuta.
De skal ligeledes nyde godt af denne bestemmelse i tilfælde,  

 der anerkendes som presserende.
 Interneredes korrespondance skal normalt være skrevet på deres eget sprog.  

 De stridende parter kan tillade brevveksling på andre sprog.
ARTIKEL 108 Der skal meddeles internerede tilladelse til pr. post eller på enhver  

 anden måde at modtage individuelle eller kollektive forsendelser, i  

 særdeleshed forsendelser indeholdende levnedsmidler, klæder, medicinalvarer  

 samt bøger og genstande, som dækker deres behov i henseende til  

 religionsudøvelse, studier eller fritidsbeskæftigelse.
Sådanne forsendelser  

 fritager på ingen måde tilbageholdelsesmagten for de forpligtelser, der  

 påhviler den i medfør af nærværende konvention.
 Såfremt militære hensyn gør det nødvendigt at indskrænke mængden af  

 sådanne forsendelser, skal behørig meddelelse herom tilstilles  

 beskyttelsesmagten, Den Internationale Røde Kors Komite eller enhver anden  

 organisation, der yder de internerede bistand og er ansvarlig for  

 fremsendelsen af sådanne forsendelser.
Betingelserne for fremsendelse af individuelle pakker og kollektive  

 forsendelser skal om fornødent gøres til genstand for særlige overenskomster  

 mellem de interesserede magter, som i intet tilfælde må forsinke interneredes  

 modtagelse af hjælpeforsendelser.
Pakker med beklædning og levnedsmidler må  

 ikke indeholde bøger.
Hjælpeforsyninger bestående af medicinalvarer skal som  

 regel fremsendes i kollektive pakker.
ARTIKEL 109 I mangel af særlige overenskomster mellem de stridende parter angående  

 betingelserne for modtagelse og fordeling af kollektive hjælpeforsendelser  

 skal det nærværende konvention vedføjede reglement vedrørende kollektiv hjælp  

 bringes til anvendelse.
 De ovenfor omhandlede særlige overenskomster må i intet tilfælde medføre  

 indskrænkninger i lejrudvalgets ret til at overtage kollektive  

 hjælpeforsendelser bestemt for internerede eller deres ret til at fordele  

 disse og til at råde over dem i modtagernes interesse.
 Sådanne overenskomster må ej heller indskrænke den ret, der tilkommer  

 repræsentanter for beskyttelsesmagterne, Den Internationale Røde Kors Komite  

 eller enhver anden organisation, der yder internerede bistand, og som er  

 ansvarlig for fremsendelsen af kollektive forsendelser, til at overvåge  

 disses fordeling blandt modtagerne.
ARTIKEL 110 Alle hjælpeforsendelser bestemt for internerede er fritaget for import-,  

 told-og andre afgifter.
Alle postforsendelser, herunder gavepakker sendt som postpakker og  

 pengeforsendelser, som tilstilles de internerede fra andre lande eller  

 afsendes af dem med posten, være sig direkte eller gennem de i artikel 136  

 omhandlede oplysningskontorer eller det i artikel 140 omhandlede  

 centraloplysningskontor, er fritaget for alle postafgifter, såvel i  

 oprindelses-og bestemmelseslandet som i gennemgangslandene.
I dette øjemed  

 skal i særdeleshed den afgiftsfrihed, der er hjemlet ved  

 verdenspostkonventionen af 1947 og verdenspostunionens ordninger til fordel  

 for civile personer af fjendtlig nationalitet, der tilbageholdes i lejre  

 eller civile fængsler, udstrækkes til at omfatte de øvrige internerede  

 personer, der beskyttes af nærværende konvention.
De lande, som ikke har  

 tiltrådt ovennævnte ordninger, er under samme omstændigheder forpligtet til  

 at indrømme afgiftsfrihed.
Omkostninger ved befordring af hjælpeforsendelser, der er bestemt for  

 internerede, og som på grund af deres vægt eller af nogen anden grund ikke  

 kan sendes gennem postvæsenet, skal i alle de områder, der er under  

 tilbageholdelsesmagtens kontrol, afholdes af denne.
Andre magter, som har  

 tiltrådt nærværende konvention, skal afholde transportomkostningerne indenfor  

 deres respektive områder.
 Omkostninger i forbindelse med befordring af sådanne forsendelser, der  

 ikke dækkes af de ovenstående bestemmelser, skal afholdes af afsenderne.
 De Høje Kontraherende Parter skal bestræbe sig for så vidt muligt at  

 nedsætte taksterne for telegrammer, der afsendes af eller til de internerede.
ARTIKEL 111 Såfremt krigsoperationer forhindrer de interesserede magter i at opfylde  

 deres forpligtelse med hensyn til sikring af de i artiklerne 106, 107, 108 og  

 113 omhandlede post-og hjælpeforsendelsers befordring, kan de interesserede  

 beskyttelsesmagter, Den Internationale Røde Kors Komite eller en hvilken som  

 helst anden af de stridende parter behørigt anerkendt organisation påtage sig  

 sikringen af en hensigtsmæssig befordring af sådanne forsendelser (jernbane,  

 motorkøretøj, skib eller flyvemaskine og så videre). Med dette formål for øje  

 skal De Høje Kontraherende Parter bestræbe sig for at skaffe dem sådanne  

 befordringsmidler og tillade disses benyttelse, navnlig ved i fornødent  

 omfang at give frit lejde.
 Sådanne befordringsmidler kan også benyttes til befordring af:
 Disse bestemmelser begrænser på ingen måde en stridende parts ret til hvis  

 den foretrækker det, at tilvejebringe andre befordringsmidler eller til at  

 tilstå sådanne befordringsmidler frit lejde efter gensidig aftale.
 Udgifter foranlediget ved brug af sådanne befordringsmidler skal afholdes  

 af den af de stridende parter, hvis statsborgere drager fordel deraf, i  

 forhold til forsendelsernes vigtighed.
ARTIKEL 112 Censurering af breve bestemt for eller afsendt af de internerede skal  

 foretages hurtigst muligt.
Undersøgelsen af forsendelser bestemt for internerede må ikke foregå under  

 sådanne forhold, at de deri indeholdte varer udsættes for forringelse.
Den  

 skal foretages enten i adressatens eller en af ham behørigt udpeget  

 medinternerets nærværelse.
Udlevering af individuelle eller kollektive  

 forsendelser til internerede må ikke forsinkes under påskud af  

 censurvanskeligheder.
 Ethvert forbud mod brevveksling, udstedt af de stridende parter af  

 militære eller politiske grunde, må kun være midlertidigt og skal være så  

 kortvarigt som muligt.
ARTIKEL 113 Tilbageholdelsesmagterne skal på enhver rimelig måde lette videregivelse  

 af testamenter, fuldmagter, bemyndigelseserklæringer eller andre dokumenter,  

 bestemt for eller afsendt af de internerede, være sig gennem  

 beskyttelsesmagten eller gennem det i artikel 140 omhandlede centralkontor  

 eller på anden måde.
 Tilbageholdelsesmagterne skal i alle tilfælde lette de internerede  

 udfærdigelsen og den behørige legalisering af sådanne dokumenter i  

 særdeleshed ved at give dem tilladelse til at rådføre sig med en sagfører.
ARTIKEL 114 For så vidt det ikke er uforeneligt med betingelserne for interneringen  

 eller med den i betragtning kommende lov, skal tilbageholdelsesmagten yde de  

 internerede alle lettelser med henblik på at sætte dem i stand til at bestyre  

 deres formue.
Med dette formål for øje kan denne magt meddele dem tilladelse  

 til at forlade interneringsstedet i påtrængende tilfælde, såfremt forholdene  

 tillader det.
ARTIKEL 115 I alle tilfælde, hvor en interneret er part i en retssag, skal  

 tilbageholdelsesmagten, uanset ved hvilken domstol sagen verserer, efter hans  

 begæring foranledige, at retten erholder underretning om hans  

 tilbageholdelse; den skal fremdeles i den udstrækning, loven tillader det,  

 sikre, at alle nødvendige skridt tages til at hindre, at hans internering på  

 nogen måde kommer ham til skade ved forberedelsen og behandlingen af hans sag  

 eller ved fuldbyrdelsen af en af retten afsagt dom.
ARTIKEL 116 Der skal gives enhver interneret tilladelse til regelmæssigt og så hyppigt  

 som muligt at modtage besøg, navnlig af nære slægtninge.
 I påtrængende tilfælde, særligt ved dødsfald eller alvorlige sygdomme i  

 familien, skal det såvidt muligt tillades de internerede at aflægge besøg i  

 deres hjem.
 Straffe og disciplinærsanktioner.
ARTIKEL 117 Den indenfor det territorium, hvor de internerede befinder sig, gældende  

 lovgivning finder fortsat anvendelse på internerede, der forbryder sig under  

 interneringen, jævnfør dog nærværende konventions bestemmelser.
 Såfremt love, anordninger eller bekendtgørelser erklærer visse handlinger  

 for strafbare, når de begås af internerede, medens de samme handlinger ikke  

 er strafbare, når de begås af personer, der ikke er internerede, kan sådanne  

 handlinger kun medføre disciplinærstraffe.
 Ingen interneret kan straffes mere end een gang for samme handling eller  

 på grundlag af samme anklage.
ARTIKEL 118 Domstolene eller myndighederne bør ved domfældelsen i videst mulig  

 udstrækning tage i betragtning, at tiltalte ikke er statsborger i  

 tilbageholdelsesstaten.
De skal frit kunne nedsætte den straf, der er  

 foreskrevet for den overtrædelse, for hvilken den internerede er tiltalt, og  

 er derfor ikke forpligtet til at overholde den foreskrevne minimumsstraf.
 Indespærring i rum uden dagslys og i det hele enhver form for grusomhed er  

 uden undtagelse forbudt.
 Internerede, der har afsonet disciplinære straffe eller straffe fastsat  

 ved dom, må ikke behandles anderledes end de øvrige internerede.
 Såfremt en interneret disciplinært eller ved dom ifalder frihedsstraf,  

 skal det tidsrum, i hvilket han har været underkastet varetægtsarrest,  

 fradrages i straffen.
 Lejrudvalg skal holdes underrettet om alle retsskridt, der indledes mod  

 internerede, som de repræsenterer samt om resultatet af sådanne retsskridt.
ARTIKEL 119 Følgende disciplinære straffe kan bringes i anvendelse overfor  

 internerede:
Disciplinære straffe må i intet tilfælde være umenneskelige, brutale eller  

 farlige for de interneredes helbred.
Der skal tages hensyn til den  

 interneredes alder, køn og helbredstilstand.
 Den enkelte strafs længde må i intet tilfælde overstige et maksimum af 30  

 på hinanden følgende dage, selvom den internerede på det tidspunkt, da hans  

 sag kommer til behandling, har gjort sig skyldig i flere  

 disciplinærforseelser, og uanset om der er forbindelse mellem disse eller ej.
ARTIKEL 120 Internerede, som pågribes efter at være flygtet eller under flugtforsøg,  

 skal selv i gentagelsestilfælde kun være hjemfaldet til disciplinærstraffe  

 herfor.
Uanset reglen i artikel 118, stykke 3, kan internerede, som er straffet på  

 grund af flugt eller forsøg på flugt, underkastes særligt opsyn.
Det er dog  

 en forudsætning herfor, at dette opsyn ikke påvirker deres helbredstilstand,  

 at det udøves på et interneringssted, samt at det ikke medfører, at nogen af  

 de garantier, der er indrømmet ved nærværende konvention, bortfalder.
 Internerede, som medvirker ved flugt eller forsøg på flugt, kan kun  

 indrømmes disciplinærstraffe herfor.
ARTIKEL 121 Flugt eller forsøg på flugt skal selv i gentagelsestilfælde ikke betragtes  

 som en skærpende omstændighed, ifald der rejses tiltale mod en interneret for  

 overtrædelser begået under flugten.
 De stridende parter skal sikre, at de kompetente myndigheder udviser  

 lemfældighed ved afgørelsen af, hvorvidt en af en interneret begået  

 overtrædelse skal straffes disciplinært eller efter straffelovgivningen.  

 Dette gælder navnlig handlinger som foretages i forbindelse med flugt eller  

 forsøg på flugt.
ARTIKEL 122 Handlinger, der udgør brud på disciplinen, skal øjeblikkelig undersøges.  

 Dette gælder i særdeleshed flugt eller forsøg på flugt.
Internerede, der  

 atter pågribes, skal hurtigst muligt overgives til de kompetente myndigheder.
 Varetægtsarrest i forbindelse med disciplinære forseelser skal for alle  

 internerede nedsættes til et absolut minimum og må ikke overstige 14 dage;  

 dens varighed skal i alle tilfælde fradrages i enhver frihedsstraf.
 Reglerne i artiklerne 124 og 125 finder anvendelse på internerede, som  

 hensidder i varetægtsarrest på grund af disciplinærforseelser.
ARTIKEL 123 Med forbehold af domstoles og højere myndigheders kompetence må  

 disciplinærstraf kun idømmes af interneringsstedets kommandant eller af en  

 ansvarlig officer eller embedsmand, der træder i stedet for ham, eller til  

 hvem han har delegeret sin disciplinære myndighed.
Forinden idømmelse af disciplinærstraf skal der meddeles den tiltalte  

 internerede udtømmende oplysninger vedrørende de forhold, for hvilke han er  

 tiltalt, samt gives ham lejlighed til at redegøre for sin adfærd og forsvare  

 sig.
Det skal i særdeleshed tillades ham at indkalde vidner samt om  

 nødvendigt at benytte sig af en egnet tolks bistand.
Afgørelsen skal  

 kundgøres i overværelse af tiltalte og et medlem af lejrudvalget.
 Der må ikke forløbe mere end een måned mellem afgørelsen vedrørende  

 disciplinærstraffen og straffens fuldbyrdelse.
 Når en interneret påny ifalder disciplinærstraf, skal der, såfremt  

 straffetiden i noget af tilfældene andrager 10 dage eller mere, hengå mindst  

 tre dage mellem iværksættelsen af to af straffene.
 Interneringsstedets kommandant skal føre en protokol over  

 disciplinærstraffe, som skal være tilgængelig for beskyttelsesmagtens  

 repræsentanter.
ARTIKEL 124 Internerede må i intet tilfælde overføres til straffeanstalter (fængsler,  

 forbedringshuse, tugthuse og så videre) for der at afsone en  

 disciplinærstraf.
De rum, i hvilke disciplinærstraffe afsones, skal opfylde hygiejnens krav;  

 de skal i særdeleshed forsynes med tilstrækkeligt sengetøj.
Internerede, der  

 afsoner straf, skal sættes i stand til at holde sig rene.
 Internerede kvinder, der afsoner en disciplinærstraf, skal anbringes  

 adskilt fra internerede mænd, og skal stå under umiddelbart opsyn af kvinder.
ARTIKEL 125 Der skal gives internerede, som afsoner disciplinærstraf, lejlighed til at  

 tage motion samt til at opholde sig i fri luft mindst to timer daglig.
Såfremt de udtaler ønske derom, skal der gives dem lejlighed til at  

 fremstille sig ved de daglige lægebesøg.
Der skal ydes dem den behandling,  

 deres helbredstilstand kræver, og de skal om nødvendigt overføres til  

 interneringsstedets sygeafdeling eller til et hospital.
Der skal meddeles dem tilladelse til at læse og skrive og ligeledes til at  

 sende og modtage breve.
Derimod kan pakker og pengeforsendelser  

 tilbageholdes, indtil straffen er udstået; sådanne forsendelser skal i det  

 mellemliggende tidsrum betros lejrudvalget, der skal overgive sygeafdelingen  

 de fordærvelige varer, som indeholdes i pakkerne.
 De ved nærværende konventions artikel 107 og 143 hjemlede fordele må ikke  

 berøves nogen interneret, der ifalder disciplinærstraf.
ARTIKEL 126 Bestemmelserne i artiklerne 71 til 76 inklusive finder analogt anvendelse  

 på retsforfølgning imod internerede, der opholder sig på  

 tilbageholdelsesmagtens eget territorium.
 Overførelse af internerede.
ARTIKEL 127 Overførelse af internerede skal altid gennemføres hensynsfuldt.
Den skal  

 som almindelig regel ske med tog eller andre transportmidler og under  

 betingelser, der i det mindste svarer til de, under hvilke  

 tilbageholdelsesmagtens tropper skifter opholdssted.
Hvis det som en  

 ekstraordinær foranstaltning er nødvendigt, at en sådan overførelse foregår  

 til fods, bør den ikke finde sted, medmindre de interneredes sundhedstilstand  

 tillader det, og den må i intet tilfælde udsætte dem for overdreven  

 anstrengelse.
 Tilbageholdelsesmagten skal under overførelsen forsyne de internerede med  

 drikkevand og kost, der med hensyn til mængde, kvalitet og afveksling er  

 tilstrækkelig til at opretholde en forsvarlig helbredstilstand blandt disse,  

 samt endvidere med de nødvendige beklædningsgenstande, fyldestgørende  

 beskyttelse mod vejrliget og det nødvendige lægetilsyn.  

 Tilbageholdelsesmagten er forpligtet til at tage alle rimelige forholdsregler  

 med henblik på at sikre de interneredes sikkerhed under overførelsen og til  

 forinden afrejsen at oprette en fuldstændig fortegnelse over samtlige  

 internerede, der overføres.
 Internerede, der er syge, sårede eller svagelige samt barselspatienter må  

 ikke overføres, såfremt rejsen kan udsætte deres helbred for alvorlig fare,  

 medmindre hensynet til deres sikkerhed gør overførelsen bydende nødvendig.
 Såfremt kampzonen nærmer sig interneringsstedet, må de internerede på det  

 pågældende sted ikke overføres, medmindre overførelsen kan ske under  

 iagttagelse af fyldestgørende sikkerhedsforanstaltninger, eller det vil  

 udsætte dem for større fare at forblive på stedet end at overføres.
 Tilbageholdelsesmagten skal, når den træffer beslutning om overførelse af  

 internerede, tage hensyn til disses interesser og må i særdeleshed intet  

 foretage sig, som kan forøge vanskelighederne ved de interneredes  

 hjemsendelse til deres hjemland eller deres hjem.
ARTIKEL 128 Ved overførelse af internerede skal der gives disse officiel underretning  

 om afrejsen og om deres nye postadresse.
Sådan meddelelse skal gives så  

 betids, at de forinden kan pakke deres bagage og underrette deres pårørende.
Der skal gives dem tilladelse til at medbringe deres personlige ejendele  

 samt de breve og pakker, der er bestemt for dem.
Såfremt transportforholdene  

 gør det nødvendigt, kan vægten af sådan bagage begrænses, dog i intet  

 tilfælde til mindre end 25 kilo for hver interneret.
 Breve og pakker, der er adresseret til deres tidligere interneringssted,  

 skal eftersendes uden forsinkelse.
 Interneringsstedets kommandant er forpligtet til i forståelse med  

 lejrudvalget at tage alle fornødne skridt til sikring af transporten af såvel  

 de ejendele, der tilhører de internerede i fællesskab, som den bagage, de  

 internerede er ude af stand til at medbringe som følge af de begrænsninger,  

 der måtte være pålagt i henhold til stykke 2.
 Dødsfald.
ARTIKEL 129 De ansvarlige myndigheder er forpligtet til at modtage de interneredes  

 testamenter til opbevaring; i tilfælde af en internerets død skal hans  

 testamente ufortøvet overgives til en person, som han tidligere har udpeget.
 En internerets død skal attesteres af en læge, og der skal udfærdiges en  

 dødsattest, indeholdende oplysning om dødsårsagen samt om de omstændigheder,  

 hvorunder dødsfaldet fandt sted.
 Der skal udfærdiges en officiel og behørigt indregistreret dødsattest i  

 overensstemmelse med de regler, der gælder herom på det territorium, hvor  

 interneringsstedet er beliggende, og en behørigt bekræftet genpart af  

 dødsattesten skal ufortøvet tilstilles såvel beskyttelsesmagten som det i  

 artikel 140 omhandlede centralkontor.
ARTIKEL 130 Tilbageholdelsesmyndighederne skal sikre, at internerede, der afgår ved  

 døden under interneringen, begraves sømmeligt, at begravelsen om muligt  

 finder sted efter det ritual, der følges indenfor den trosbekendelse, de  

 tilhørte, samt at deres grave respekteres, vedligeholdes ordentligt og  

 afmærkes således, at de altid kan stedfæstes.
Døde internerede skal begraves i enkeltgrave, medmindre uafvendelige  

 omstændigheder påbyder anvendelsen af fællesgrave.
Lig må kun brændes af  

 afgørende hygiejniske grunde, på grund af afdødes religion eller i  

 overensstemmelse med hans derom udtalte ønske.
I tilfælde af ligbrænding skal  

 ligbrændingen samt begrundelsen for denne fremgå af dødsattesten.
Asken skal  

 omhyggeligt opbevares af tilbageholdelsesmyndighederne og skal snarest muligt  

 overgives til de pårørende, såfremt disse anmoder herom.
Såsnart forholdene tillader det og ikke senere end ved fjendtlighedernes  

 afslutning, skal tilbageholdelsesmagten gennem det i artikel 136 omhandlede  

 oplysningskontor fremsende lister over de afdøde interneredes grave til de  

 magter, som de afdøde internerede tilhørte.
Sådanne lister skal indeholde  

 alle nærmere oplysninger, der er nødvendige til identificering af de afdøde  

 internerede såvelsom til påvisning af deres graves nøjagtige beliggenhed.
ARTIKEL 131 Ethvert dødsfald eller enhver alvorlig tilskadekomst blandt de  

 internerede, der er forvoldt eller må formodes at være forvoldt af en  

 vagtpost, en anden interneret eller en hvilken som helst anden person, såvel  

 som ethvert dødsfald, hvis årsag er ubekendt, skal øjeblikkeligt efterfølges  

 af en af tilbageholdelsesmagten foranstaltet officiel undersøgelse.
Meddelelse herom skal øjeblikkelig sendes beskyttelsesmagten.
Alle  

 vidneudsagn skal nedskrives, og en redegørelse indeholdende sådanne  

 vidneudsagn skal udarbejdes og tilstilles beskyttelsesmagten.
 Såfremt undersøgelsen peger på en eller flere personer som de skyldige,  

 skal tilbageholdelsesmagten tage alle nødvendige skridt til sikring af  

 retsforfølgning af den eller de ansvarlige personer.
 Frigivelse, hjemsendelse og anbringelse i  

 neutrale lande.
ARTIKEL 132 Enhver interneret person skal frigives af tilbageholdelsesmagten, såsnart  

 de grunde, der nødvendiggjorde hans internering, ikke længere gør sig  

 gældende.
 De stridende parter skal endvidere bestræbe sig for under stridighederne  

 at afslutte overenskomster om, at visse grupper af internerede, først og  

 fremmest børn, svangre kvinder og mødre med spædbørn og små børn, samt  

 sårede, syge og internerede, der har været tilbageholdt i lang tid, frigives,  

 hjemsendes, vender tilbage til deres bopæl eller anbringes i et neutralt  

 land.
ARTIKEL 133 Interneringen skal ophøre snarest muligt efter fjendtlighedernes  

 afslutning.
Internerede, der befinder sig på en af de stridende parters territorium,  

 og mod hvem der verserer en straffesag vedrørende forseelser, der kan medføre  

 anden straf end disciplinærstraf, kan tilbageholdes, indtil forfølgningen er  

 afsluttet, eller, såfremt omstændighederne kræver det, indtil straffen er  

 udstået.
Det samme gælder internerede, der tidligere er idømt frihedsstraf.
 Efter overenskomst mellem tilbageholdelsesmagten og de interesserede  

 magter kan der, efter at fjendtlighederne er afsluttet eller territoriets  

 besættelse ophørt, nedsættes udvalg med henblik på at eftersøge forsvundne  

 internerede.
ARTIKEL 134 De Høje Kontraherende Parter skal bestræbe sig for ved fjendtlighedernes  

 afslutning eller besættelsens ophør at sikre alle interneredes tilbagevenden  

 til deres sidste bopæl eller lette deres hjemsendelse.
ARTIKEL 135 Tilbageholdelsesmagten er forpligtet til at afholde udgifterne ved  

 frigivne interneredes tilbagevenden til de steder, hvor de boede, da de blev  

 interneret eller, såfremt den tog dem i forvaring, medens de var på  

 gennemrejse eller befandt sig på det åbne hav, omkostningerne i forbindelse  

 med fuldførelsen af rejsen eller tilbagerejsen.
Dersom en tilbageholdelsesmagt nægter at meddele en frigivet interneret,  

 der tidligere har haft fast bopæl på dens territorium, opholdstilladelse, er  

 den forpligtet til at betale omkostningerne i forbindelse med en sådan  

 internerets hjemsendelse.
Såfremt den internerede på eget ansvar eller efter  

 ordre fra regeringen i det land, hvori han er statsborger, vælger at vende  

 tilbage til dette land, er tilbageholdelsesmagten dog ikke pligtig at betale  

 udgifterne ved hans rejse længere end til det sted, hvor han forlader dens  

 territorium.
Tilbageholdelsesmagten er ikke pligtig at betale  

 hjemsendelsesudgifter for en interneret, der er blevet interneret efter eget  

 ønske.
 Dersom internerede overføres i overensstemmelse med artikel 45, skal den  

 overførende og den modtagende magt træffe aftale om den indbyrdes fordeling  

 af ovennævnte omkostninger.
 Foranstående bestemmelser er ikke til hinder for afsluttelsen af  

 overenskomster mellem de stridende parter vedrørende udveksling og  

 hjemsendelse af sådanne af deres statsborgere, der befinder sig i fjendens  

 hænder.
 Oplysningskontorer og  

 centraloplysningskontor.
ARTIKEL 136 Ved en strids udbrud og i alle tilfælde af besættelse er enhver af de  

 stridende parter forpligtet til at oprette et officielt oplysningskontor, der  

 har til opgave at modtage og formidle oplysninger vedrørende de beskyttede  

 personer, der befinder sig i dens magt.
Enhver af de stridende parter skal hurtigst muligt tilstille sit kontor  

 meddelelse om enhver forholdsregel, som den har taget overfor en hvilken som  

 helst beskyttet person, som holdes i forvaring i mere end to uger, som får  

 anvist tvungent opholdssted eller som interneres.
Endvidere skal den pålægge  

 sine kompetente administrationsgrene omgående at underrette ovennævnte  

 oplysningskontor om alle ændringer i disse beskyttede personers forhold,  

 såsom overførelser, frigivelser, hjemsendelser, flugt, hospitalsindlæggelser,  

 fødsler og dødsfald.
ARTIKEL 137 Ethvert nationalt kontor skal straks på hurtigste måde ved  

 beskyttelsesmagternes mellemkomst og ligeledes gennem det i artikel 140  

 omhandlede centralkontor fremsende underretning vedrørende beskyttede  

 personer til de stater, hvori disse personer er statsborgere eller på hvis  

 territorium de havde bopæl.
Oplysningskontorerne skal ligeledes besvare alle  

 forespørgsler, der modtages vedrørende beskyttede personer.
Oplysningskontorer skal videregive oplysninger vedrørende en beskyttet  

 person, medmindre sådan videregivelse kan komme vedkommende person eller hans  

 eller hendes slægtninge til skade.
Selv i så tilfælde bør oplysningerne ikke  

 forholdes centralkontoret, som efter at være blevet underrettet om forholdene  

 har at tage de nødvendige sikkerhedsforanstaltninger som angivet i artikel  

 140.
 Alle skriftlige meddelelser, der afgives af et oplysningskontor, skal  

 bekræftes ved en underskrift eller et stempel.
ARTIKEL 138 De oplysninger, som det nationale kontor modtager og videregiver, skal  

 være af en sådan art, at de muliggør nøjagtig identificering af den  

 beskyttede person og hurtig underretning af hans pårørende.
Oplysningerne  

 vedrørende hver enkelt person skal mindst omfatte angivelse af efternavn,  

 fornavne, fødested og fødselsdato, statsborgerforhold, sidste opholdssted og  

 særlige kendetegn, faderens fornavn og moderens pigenavn, dato og sted for  

 samt arten af de forholdsregler, der er taget med hensyn til den enkelte  

 person og handlingens art, den adresse under hvilken korrespondance kan  

 stiles til ham, tillige med navn og adresse på den person, som skal  

 underrettes.
 Der skal ligeledes regelmæssigt og så vidt muligt hver uge gives oplysning  

 om alvorligt syge eller hårdtsårede interneredes tilstand.
ARTIKEL 139 Det påhviler ydermere ethvert nationalt oplysningskontor at indsamle alle  

 personlige værdigenstande, som efterlades af de i artikel 136 omtalte  

 beskyttede personer, i særdeleshed sådanne personer, der er hjemsendt,  

 frigivet, flygtet eller afgået ved døden; kontoret skal fremsende de nævnte  

 værdigenstande til rette vedkommende direkte eller om fornødent gennem  

 centralkontoret.
Sådanne genstande skal af kontoret sendes i forseglede  

 pakker ledsaget af erklæringer indeholdende klar og fuldstændig angivelse af  

 den persons identitet, hvem genstanden tilhørte, samt af en fuldstændig  

 fortegnelse over pakkens indhold.
Der skal føres detaillerede fortegnelser  

 over modtagelse og afsendelse af alle sådanne værdigenstande.
ARTIKEL 140 Der skal i et neutralt land oprettes et centralt oplysningskontor for  

 beskyttede personer, i særdeleshed internerede.
Den Internationale Røde Kors  

 Komite skal, hvis den anser det for nødvendigt, stille de interesserede  

 magter forslag om organiseringen af et sådant kontor, som kan være det samme  

 som det i artikel 123 i Genevekonventionen af 12.august 1949 om behandling af  

 krigsfanger omhandlede.
Kontorets opgave er at indsamle alle oplysninger af den i artikel 136  

 nævnte art, som måtte kunne indhentes af officiel eller privat vej, samt  

 hurtigst muligt at videregive dem til de pågældende personers hjemland eller  

 opholdsland, undtagen i tilfælde, hvor sådan videregivelse kan komme de  

 personer, oplysningerne vedrører, eller deres slægtninge til skade.
De  

 stridende parter skal give kontoret alle rimelige lettelser med henblik på  

 fremsendelse af sådanne oplysninger.
 De Høje Kontraherende Parter og i særdeleshed de parter, hvis statsborgere  

 drager fordel af centralkontorets virksomhed, opfordres til at yde kontoret  

 den fornødne finansielle hjælp.
 Foranstående bestemmelser kan på ingen måde fortolkes som indskrænkende  

 Den Internationale Røde Kors Komites eller de i artikel 142 omtalte  

 hjælpeorganisationers humanitære virksomhed.
ARTIKEL 141 De nationale oplysningskontorer og det centrale oplysningskontor nyder  

 portofrihed med hensyn til al post såvel som den i artikel 110 omhandlede  

 afgifts- og gebyrfritagelse; endvidere skal der så vidt muligt ved  

 telegrafering ydes dem takstfritagelse eller i det mindste meget nedsatte  

 takster.
IV DEL Konventionens gennemførelse.
 Almindelige bestemmelser.
ARTIKEL 142 Med forbehold af de forholdsregler, som tilbageholdelsesmagterne måtte  

 anse for nødvendige til værn for deres sikkerhed eller til opfyldelse af  

 andre rimelige krav skal de yde repræsentanter (og disses behørigt udnævnte  

 agenter) for religiøse sammenslutninger, hjælpeselskaber eller hvilke som  

 helst andre organisationer, der bistår beskyttede personer, alle lettelser  

 med henblik på deres adgang til at besøge de beskyttede personer, til at  

 uddele hjælpeforsyninger og al slags materiale af belærende, underholdende  

 eller religiøs art, samt til at bistå ved disses sysselsættelse i fritiden  

 indenfor interneringsstederne.
Sådanne selskaber eller organisationer kan  

 oprettes indenfor tilbageholdelsesmagtens territorium eller eventuelt i et  

 andet land, eller de kan være af international karakter.
 Tilbageholdelsesmagten kan begrænse antallet af selskaber og  

 organisationer, hvis delegerede har tilladelse til at udføre deres virksomhed  

 på dens territorium og under dens overopsyn, på betingelse af at en sådan  

 begrænsning ikke hindrer, at der ydes alle beskyttede personer effektiv og  

 tilstrækkelig hjælp.
 Den Internationale Røde Kors Komites særlige stilling på dette område skal  

 til enhver tid anerkendes og respekteres.
ARTIKEL 143 Der skal meddeles beskyttelsesmagternes repræsentanter eller delegerede  

 tilladelse til at færdes overalt, hvor der opholder sig beskyttede personer,  

 særlig på internerings-, tilbageholdelses- og arbejdssteder.
 Der skal gives dem adgang til alle rum, som benyttes af beskyttede  

 personer, og de skal kunne tale med dem uden vidner direkte eller ved tolk.
Sådanne besøg må ikke forbydes, medmindre tvingende militære hensyn kræver  

 det, og da kun som en ekstraordinær og midlertidig foranstaltning.
Besøgenes  

 varighed og hyppighed må ikke indskrænkes.
Det skal stå sådanne repræsentanter og delegerede frit for at vælge,  

 hvilke steder de ønsker at besøge.
Tilbageholdelses- eller besættelsesmagten,  

 beskyttelsesmagten og i givet fald den magt, hvis statsborgere besøget  

 gælder, kan træffe aftale om adgang for landsmænd af de internerede til at  

 deltage i besøgene.
Den Internationale Røde Kors Komites delegerede nyder ligeledes ovennævnte  

 forrettigheder.
Udnævnelse af sådanne delegerede skal godkendes af den magt,  

 som har herredømmet over de områder, hvor de skal udføre deres hverv.
ARTIKEL 144 De Høje Kontraherende Parter forpligter sig til i krig som i fred i videst  

 muligt omfang at udbrede kendskabet til nærværende konventions tekst i deres  

 respektive lande og i særdeleshed til at optage studiet af den i deres  

 militære og såvidt muligt i deres civile undervisningsprogram, således at  

 konventionens grundsætninger kan komme til hele befolkningens kundskab.
 Alle civile, militære, politi- eller andre myndigheder, som i krigstid  

 varetager opgaver med hensyn til beskyttede personer, skal være i besiddelse  

 af konventionens tekst og have modtaget særlig undervisning i dens  

 bestemmelser.
ARTIKEL 145 De Høje Kontraherende Parter skal gennem det schweiziske forbundsråd og  

 under fjendtligheder gennem beskyttelsesmagterne tilstille hinanden den  

 officielle oversættelse af nærværende konvention såvel som love og  

 bestemmelser, som de måtte gennemføre med henblik på konventionens  

 anvendelse.
ARTIKEL 146 De Høje Kontraherende Parter forpligter sig til at gennemføre alle love,  

 der er nødvendige til skabelse af effektive straffesanktioner overfor  

 personer, som begår eller beordrer iværksættelsen af nogen af de i den  

 følgende artikel beskrevne grove overtrædelser af nærværende konvention.
Enhver af De Høje Kontraherende Parter har pligt til at eftersøge  

 personer, der er under tiltale for at have begået eller for at have beordret  

 iværksættelsen af sådanne grove overtrædelser, og skal uden hensyn til  

 sådanne personers statsborgerforhold stille dem for sine egne domstole.
Den  

 kan også i overensstemmelse med reglerne i sin egen lovgivning beslutte at  

 overgive sådanne personer til en anden interesseret kontraherende part til  

 retsforfølgning, under forudsætning af at denne part har tilvejebragt et  

 tiltrækkeligt bevismateriale.
 Enhver af De Høje Kontraherende Parter skal tage de nødvendige  

 forholdsregler til bekæmpelse af alle handlinger, der uden at falde ind under  

 de i den følgende artikel definerede grove overtrædelser strider mod  

 nærværende konventions bestemmelser.
Under alle forhold skal de tiltalte drage fordel af betryggende garantier  

 med hensyn til domstolsbehandling og forsvar.
Disse garantier må ikke være  

 mindre gunstige end de, der er fastsat i artikel 105 og følgende artikler i  

 Genevekontionen af 12.august 1949 om behandling af krigsfanger.
ARTIKEL 147 Ved grove overtrædelser, jævnfør artikel 146, forstås overtrædelser, der  

 omfatter en af følgende handlinger, såfremt denne begås overfor personer  

 eller ejendom, der beskyttes af konventionen: forsætligt drab, tortur eller  

 umenneskelig behandling, herunder biologiske forsøg, forsætlig påførelse af  

 betydelig lidelse eller alvorlig skade på legeme eller helbred, ulovlig  

 deportation eller overførelse eller ulovlig indespærring af en beskyttet  

 person, tvangsindrullering af en beskyttet person i en fjendtlig magts  

 styrker, det forhold forsætligt at berøve en beskyttet person den ved  

 nærværende konvention foreskrevne ret til betryggende og behørig  

 domstolsbehandling, udtagelse af gidsler samt omfattende ødelæggelse og  

 tilegnelse af ejendom, der ikke retfærdiggøres af den militære nødvendighed,  

 og som udføres på ulovlig og vilkårlig måde.
ARTIKEL 148 Ingen af De Høje Kontraherende Parter kan frigøre sig selv eller en anden  

 kontraherende part for ansvar, som den selv eller en anden konstraherende  

 part har pådraget sig med hensyn til de i den foregående artikel omhandlede  

 overtrædelser.
ARTIKEL 149 På begæring af en af de stridende parter skal der iværksættes en  

 undersøgelse i en form, der fastsættes af de interesserede parter vedrørende  

 enhver påstået krænkelse af konventionen.
 Hvis der ikke er opnået enighed om fremgangsmåden ved undersøgelsen, bør  

 parterne træffe aftale om valg af en voldgiftsmand, som skal bestemme,  

 hvilken fremgangsmåde der skal følges.
 Når en krænkelse er fastslået, skal de stridende parter bringe den til  

 ophør og snarest muligt bekæmpe den.
 Afsluttende bestemmelser.
ARTIKEL 150 Nærværende konvention er affattet på engelsk og fransk.
De to tekster har  

 samme gyldighed.
 Det schweiziske forbundsråd skal drage omsorg for udarbejdelsen af  

 officielle oversættelser af konventionen til russisk og spansk.
ARTIKEL 151 Nærværende konvention, som bærer denne dags dato, står indtil den  

 12.februar 1950 åben for undertegnelse af de magter, der har været  

 repræsenteret ved den konference, som åbnedes i Geneve den 21.april 1949.
ARTIKEL 152 Nærværende konvention skal ratificeres snarest muligt, og  

 ratifikationsdokumenterne skal deponeres i Bern.
 Om deponeringen af hvert enkelt ratifikationsdokument skal der optages en  

 protokol, hvoraf en bekræftet kopi ved det schweiziske forbundsråds  

 foranstaltning skal tilstilles alle de magter, der har underskrevet  

 konventionen, eller som har meddelt, at de tiltræder den.
ARTIKEL 153 Nærværende konvention træder i kraft seks måneder efter deponeringen af  

 mindst to ratifikationsdokumenter.
ARTIKEL 154 Derefter træder den i kraft for hver enkelt af De Høje Kontraherende Parter seks måneder efter deponeringen af ratifikationsdokumentet.
 I forholdet mellem de magter, der har tiltrådt Haagkonventionerne  

 vedrørende landkrigens love og sædvaner være sig af 29. juli 1899 eller 18.  

 oktober 1907, og som har tiltrådt nærværende konvention, supplerer  

 sidstnævnte konvention afsnit II og III i de til de ovennævnte  

 Haagkonventioner knyttede regulativer.
ARTIKEL 155 Fra nærværende konventions ikrafttrædelsesdato at regne skal enhver magt,  

 der ikke allerede har undertegnet den, kunne tiltræde den.
ARTIKEL 156 Tiltrædelser skal skriftligt meddeles det schweiziske forbundsråd og  

 gælder fra seks måneder efter den dato, på hvilken meddelelsen modtages.
 Det sehweiziske forbundsråd skal underrette alle de magter, som har  

 underskrevet konventionen, eller om hvis tiltrædelse der er givet meddelelse,  

 om tiltrædelser.
ARTIKEL 157 Hvor en af de i artiklerne 2 og 3 omhandlede situationer foreligger,  

 træder ratifikationer, der er deponeret, og tiltrædelser, hvorom der er givet  

 meddelelse af de stridende parter før eller efter fjendtlighedernes eller  

 besættelsens begyndelse, øjeblikkelig i kraft.
Det schweiziske forbundsråd  

 skal på hurtigste måde sende meddelelse om alle ratifikationsdokumenter eller  

 tiltrædelseserklæringer, der modtages fra en stridende part.
ARTIKEL 158 Enhver af De Høje Kontraherende Parter skal frit kunne opsige nærværende  

 konvention.
 Opsigelsen skal skriftligt meddeles det schweiziske forbundsråd, der skal  

 videresende meddelelsen til alle De Høje Kontraherende Parters regeringer.
Opsigelsen træder i kraft et år efter, at meddelelse herom er afgivet til  

 det schweiziske forbundsråd.
En opsigelse, hvorom meddelelse er afgivet på et  

 tidspunkt, da den opsigende magt var indblandet i en strid, træder imidlertid  

 først i kraft, når der er sluttet fred, og når virksomheden i forbindelse med  

 løsladelse og hjemsendelse af de i nærværende konvention beskyttede personer  

 er tilendebragt.
Opsigelsen gælder kun for den opsigende magts vedkommende.
Den svækker på  

 ingen måde de forpligtelser, som de stridende parter fortsat skal underkaste  

 sig i kraft af de folkeretlige grundsætninger, således som disse fremgår af  

 de mellem civiliserede nationer gældende sædvaner, af menneskelighedens love  

 og af den offentlige morals bydende krav.
ARTIKEL 159 Det schweiziske forbundsråd skal lade nærværende konvention indregistrere  

 i De Forenede Nationers sekretariat.
Det schweiziske forbundsråd skal  

 ligeledes underrette De Forenede Nationers sekretariat om alle modtagne  

 ratifikationer, tiltrædelser og opsigelser vedrørende nærværende konvention.
 Til bekræftelse heraf har de undertegnede, der har deponeret deres  

 respektive fuldmagter, underskrevet nærværende konvention.
Udfærdiget i Geneve den 12.august 1949 på engelsk og fransk.
Originalen  

 skal deponeres i det schweiziske forbundsarkiv.
Det schweiziske forbundsråd  

 skal tilstille enhver af signatarstaterne og de stater, som har tiltrådt  

 konventionen, en bekræftet kopi af denne.
 Artikel 11: Den Albanske Folkerepublik kan ikke anerkende en anmodning fra  

 en tilbageholdelsmagt til en humanitær organisation eller til en neutral stat  

 om at træde i en beskyttelsesmagts sted, som værende i orden, medmindre det  

 land, i hvilket de beskyttede personer er statsborgere, har givet sit  

 samtykke.
 Artikel 45: Den Albanske Folkerepublik er af den opfattelse, at ansvaret i  

 tilfælde af tilbageholdelsesmagtens overførelse af beskyttede personer til en  

 anden magt med hensyn til anvendelsen af konventionens bestemmelser på  

 sådanne beskyttede personer fortsat påhviler tilbageholdelsesmagten.
For ARGENTINA Guillermo A.
SPERONI Argentina har altid indtaget en ledende stilling mellem mange andre  

 nationer i de spørgsmål, der har ligget til grund for vore diskussioner.
Jeg  

 undertegner derfor de fire konventioner i min regerings navn og under  

 forbehold af ratifikation, med det forbehold, at artikel 3, fælles for alle  

 fire konventioner, skal være den eneste artikel, der med udelukkelse af alle  

 andre skal kunne anvendes i tilfælde af væbnede konflikter, som ikke har en  

 international karakter.
Jeg underskriver ligeledes konventionen om  

 beskyttelse af civilpersoner under forbehold med hensyn til artikel 68.
 Ved undertegnelsen af konventionen om beskyttelse af civile personer i  

 krigstid ønsker Brasilien at tage to udtrykkelige forbehold, nemlig med  

 hensyn til artikel 44, fordi den er egnet til at kunne hemme  

 tilbageholdelsesmagtens handlefrihed, og med hensyn til artikel 46, fordi det  

 i artiklens 2.stykke omhandlede emne falder udenfor konventionens område,  

 hvis afgørende og særlige formål er beskyttelsen af personer og ikke deres  

 ejendom.
For DEN BULGARSKE K.
B.
SVETLOV FOLKEREPUBLIK De samme forbehold som den  

 Albanske Folkerepublik.
For CANADA Max H.
WERSHOF Canada forbeholder sig retten til at idømme dødsstraf i henhold til  

 bestemmelserne i artikel 68, stykke 2, uden hensyn til om de der omhandlede  

 forbrydelser kan straffes med døden ifølge det besatte territoriums  

 lovgivning ved besættelsens begyndelse.
 Amerikas Forenede Staters regering giver sin fulde støtte til de formål,  

 der fremgår af Genevekonventionen om beskyttelse af civile personer i  

 krigstid.
 Jeg er af min regering instrueret om at undertegne denne konvention med  

 følgende forbehold med hensyn til artikel 68:
 Amerikas Forenede Stater forbeholder sig retten til at idømme dødsstraf i  

 henhold til bestemmelserne i artikel 68, stykke 2, uden hensyn til om de der  

 omhandlede forbrydelser kan straffes med døden ifølge det besatte  

 territoriums lovgivning ved besættelsens begyndelse.
 1. Ifølge Den Ungarske Folkerepubliks regerings  

 opfattelse kan bestemmelserne i artikel 10 i konventionen om sårede og syge,  

 maritimkonventionen og konventionen om krigsfanger og i artikel 11 i  

 konventionen om civile personer vedrørende udskiftning af beskyttelsesmagten  

 kun bringes til anvendelse, såfremt regeringen i den stat, hvis statsborgere  

 de beskyttede personer er, ikke længere eksisterer.
 2. Den Ungarske Folkerepubliks regering kan ikke  

 godkende bestemmelserne i artikel 11 i konventionen om sårede og syge, i  

 maritimkonventionen og konventionen om krigsfanger og i artikel 12 i  

 konventionen om civile personer, ifølge hvilke beskyttelsesmagtens kompetence  

 udstrækker sig til fortolkningen af konventionerne.
 3. Endelig fastholder Den Ungarske Folkerepubliks  

 regering den af den udtrykte opfattelse med hensyn til artikel 45 i  

 konventionen om civile personer, nemlig at i tilfælde af overførelsen af  

 beskyttede personer fra en magt til en anden, bør ansvaret for konventionens  

 anvendelse påhvile begge disse magter.
 Med det forbehold, at Israel, samtidig med at respektere ukrænkeligheden  

 af de kendemærker og emblemer, der er hjemlede i artikel 38 i  

 Genevekonventionen af 12. august 1949 til forbedring af såredes og syges  

 vilkår i de væbnede styrker i felten, vil benytte det røde David-skjold som  

 det emblem og kendemærke, der er hjemlet i nærværende konvention.
 1. New Zealand forbeholder sig retten til at idømme  

 dødsstraf i henhold til bestemmelserne i artikel 68, stykke 2, uden hensyn  

 til om de der omhandlede forbrydelser kan straffes med døden ifølge det  

 besatte territoriums lovgivning ved besættelsens begyndelse.
 2. Eftersom De Forenede Nationers plenarforsamling,  

 der har bifaldet de principper, der er fastlagt ved Pagten og  

 Nürnberg-domstolens afgørelse, har pålagt kommissionen for  

 mellemfolkelig ret at medtage disse principper i en almindelig kodifikation  

 om forbrydelser mod menneskehedens fred og sikkerhed, forbeholder New Zealand  

 sig retten til at tage de nødvendige forholdsregler for at sikre, at sådanne  

 forbrydelser bliver straffet, uanset bestemmelserne i artikel 70, stykke 1.
 Kongeriget Nederlandene forbeholder sig retten til at idømme dødsstraf i  

 henhold til bestemmelserne i artikel 68, stykke 2, uden hensyn til om de der  

 omhandlede forbrydelser kan straffes med døden ifølge det besatte  

 territoriums lovgivning ved besættelsens begyndelse.
 Da der ikke findes nogen bestemt definition af udtrykket: en konflikt, der  

 ikke er af international karakter, og da det ikke, såfremt der med dette  

 udtryk kun tænkes på borgerkrig, klart er fastslået, på hvilket tidspunkt et  

 væbnet oprør indenfor et land skal betragtes som borgerkrig, forbeholder  

 Portugal sig retten til ikke at bringe bestemmelserne i artikel 3 til  

 anvendelse i alle de territorier, der står under dets overhøjhed i hvilken  

 som helst del af verden, i det omfang bestemmelserne strider mod portugisisk  

 lov.
 Den portugisiske regering anerkender kun ovennævnte artikler med det  

 forbehold, at anmodninger fra tilbageholdelsesmagten til en neutral stat  

 eller til en humanitær organisation om at påtage sig de opgaver, der normalt  

 udføres af beskyttelsesmagter, foretages med samtykke fra og i enighed med  

 regeringen for det land, i hvilket de personer, der skal beskyttes, er  

 statsborgere (oprindelseslande).
 Det Forenede Kongerige Storbritannien og Nordirland forbeholder sig retten  

 til at idømme dødsstraf i henhold til bestemmelserne i artikel 68, stykke 2,  

 uden hensyn til om de der omhandlede forbrydelser kan straffes med døden  

 ifølge det besatte territoriums lovgivning ved besættelsens begyndelse.
TILLÆG I Udkast til overenskomst om hospitals- og sikkerhedszoner og -lokaliteter.
ARTIKEL 1 Hospitals- og sikkerhedszoner er udelukkende forbeholdt personer, der er  

 omhandlede i artikel 23 i Genevekonventionen af 12. august 1949 til  

 forbedring af såredes og syges vilkår i de væbnede styrker i felten og  

 artikel 14 i Genevekonventionen af 12. august 1949 om beskyttelse af civile  

 personer i krigstid samt personel, der er beskæftiget med organisation og  

 administration af disse zoner og lokaliteter og med pleje af de der samlede  

 personer.
 Personer, hvis faste bopæl er beliggende inden for sådanne zoner, har dog  

 ret til at opholde sig der.
ARTIKEL 2 Personer, der i en hvilken som helst egenskab opholder sig i en hospitals-  

 og sikkerhedszone, må hverken i eller uden for zonen udføre arbejde, der har  

 direkte tilknytning til krigsoperationer eller fremstilling af krigsmateriel.
ARTIKEL 3 Den magt, der opretter en hospitals- og sikkerhedszone, er forpligtet til  

 at træffe alle nødvendige forholdsregler med henblik på at forhindre, at  

 personer, der ikke har ret til at komme ind i eller opholde sig i zonen, får  

 adgang dertil.
ARTIKEL 4 Hospitals- og sikkerhedszoner skal opfylde følgende betingelser:
ARTIKEL 5 Om hospitals- og sikkerhedszoner gælder følgende:
ARTIKEL 6 Hospitals- og sikkerhedszoner skal afmærkes med røde skråstriber på hvid  

 bund, anbragt på bygningerne og langs zonegrænsen.
 Zoner, der udelukkende er forbeholdt sårede og syge, kan afmærkes med røde  

 kors (rød halvmåne, røde løve og sol) -mærket på hvid bund.
 Om natten kan de afmærkes på tilsvarende måde ved hjælp af passende  

 belysning.
ARTIKEL 7 Magterne skal i fredstid eller ved fjendtlighedernes udbrud sende alle De  

 Høje Kontraherende Parter en fortegnelse over hospitals- og sikkerhedszoner i  

 de territorier, der står under deres herredømme.
De skal også give meddelelse  

 om eventuelle nye zoner, der oprettes under fjendtlighederne.
 Så snart den fjendtlige part har modtaget ovennævnte meddelelse, er zonen  

 behørigt oprettet.
 Hvis den fjendtlige part imidlertid er af den opfattelse, at betingelserne  

 i nærværende overenskomst ikke er opfyldt, kan den nægte at anerkende zonen  

 ved straks at give meddelelse herom til den part, der har ansvaret for den  

 nævnte zone, eller den kan gøre sin anerkendelse af en sådan zone afhængig af  

 indførelsen af den i artikel 8 hjemlede kontrol.
ARTIKEL 8 Enhver stat, der har anderkendt en eller flere sikkerhedszoner, som er  

 oprettet af den fjendtlige part, er berettiget til at kræve, at det af et  

 eller flere særlige udvalg kontrolleres, om zonerne opfylder de i nærværende  

 overenskomst fastsatte betingelser og forpligtelser.
I dette øjemed har medlemmer af de særlige udvalg til enhver tid fri  

 adgang til de forskellige zoner og kan endogså tage varigt ophold der.
Der  

 skal ydes dem alle lettelser ved udførelsen af deres kontrolvirksomhed.
ARTIKEL 9 Skulle de særlige udvalg konstatere forhold, som forekommer dem at være i  

 strid med bestemmelserne i nærværende overenskomst, er de forpligtet til  

 omgående at gøre den magt, hvorunder zonen hører, opmærksom herpå, og de skal  

 fastsætte en tidsfrist på 5 dage, indenfor hvilken forholdet skal bringes i  

 orden.
Udvalget skal give den stat, der har anerkendt zonen, behørig  

 underretning herom.
 Hvis den stat, hvorunder zonen hører, ikke ved tidsfristens udløb har  

 rettet sig efter henstillingen, er den fjendtlige part berettiget til at  

 erklære, at den ikke længere er bundet af nærværende overenskomst med hensyn  

 til den nævnte zone.
ARTIKEL 10 Enhver magt, der opretter en eller flere hospitals- og sikkerhedszoner, og  

 de fjendtlige parter, der har modtaget meddelelse om disse zoners eksistens,  

 skal udpege eller lade beskyttelsesmagten eller andre neutrale magter udpege  

 personer, som er egnede til at være medlemmer af de i artiklerne 8 og 9  

 nævnte særlige udvalg.
ARTIKEL 11 Hospitals- og sikkerhedszoner må under ingen omstændigheder gøres til  

 genstand for angreb.
De skal til enhver tid beskyttes og respekteres af de  

 stridende parter.
ARTIKEL 12 I tilfælde af, at et territorium besættes, skal de derværende hospitals-  

 og sikkerhedszoner fortsat respekteres og benyttes som sådanne.
 Besættelsesmagten kan imidlertid gøre indskrænkninger i anvendelsen af  

 disse zoner mod at træffe enhver forholdsregel med henblik på at garantere de  

 der anbragte personers sikkerhed.
ARTIKEL 13 Nærværende overenskomst finder også anvendelse på lokaliteterne, som  

 magterne måtte benytte til samme formål som hospitals- og sikkerhedszoner.
TILLÆG II Udkast til bestemmelser vedrørende kollektive forsendelser.
ARTIKEL 1 Der skal gives interneringsudvalgene tilladelse til at fordele kollektive  

 hjælpeforsendelser, der sorterer under dem, blandt alle internerede, der  

 administreres fra det nævnte udvalgs interneringssted, heri indbefattet de  

 internerede, som er indlagt på hospital eller befinder sig i fængsel eller  

 iøvrigt på en straffeanstalt.
ARTIKEL 2 Fordelingen af kollektive hjælpeforsendelser skal ske i overensstemmelse  

 med givernes anvisninger samt med en af interneringsudvalgene udarbejdet  

 plan.
Udlevering af medicinalvarer bør dog fortrinsvis finde sted i  

 forståelse med de højeste sanitetsofficerer, og på hospitaler og  

 sygeafdelinger behøver disse ikke at tage hensyn til de omtalte anvisninger,  

 såfremt hensynet til deres patienter taler derimod.
Indenfor de således  

 afstukne grænser skal fordelingen stedse ske efter billighed.
ARTIKEL 3 Der skal gives medlemmer af interneringsudvalg tilladelse til at begive  

 sig til jernbanestationerne eller andre steder i nærheden af  

 interneringsstederne, hvor hjælpeforsyninger modtages, således at de sættes i  

 stand til at undersøge kvaliteten såvel som mængden af de modtagne varer og  

 kan udarbejde detaillerede beretninger herom til giverne.
ARTIKEL 4 Der skal gives interningsudvalg de fornødne lettelser til undersøgelse af,  

 om fordelingen af kollektive forsendelser i alle underafdelinger og annekser  

 af deres interneringssteder har fundet sted i overensstemmelse med deres  

 anvisninger.
ARTIKEL 5 Der skal gives interneringsudvalg tilladelse til at udfylde samt til at  

 foranledige, at medlemmer af interneringsudvalgene for arbejdsenheder eller  

 de højeste sanitetsofficerer på hospitaler og sygeafdelinger udfylder  

 blanketter eller spørgeskemaer, der er bestemt for giverne og angår  

 kollektive hjælpeforsyninger (fordeling, behov, mængder og så videre).  

 Sådanne blanketter og spørgeskemaer skal i behørigt udfyldt stand ufortøvet  

 fremsendes til giverne.
ARTIKEL 6 Til sikring af regelmæssig fordeling af kollektive forsendelser til de  

 internerede på vedkommende interneringssted og med henblik på at imødegå  

 ethvert krav, der måtte opstå som følge af nye interneredes ankomst, skal der  

 gives interneringsudvalgene tilladelse til at opbygge og vedligeholde  

 tilstrækkelige reservebeholdninger af kollektive forsendelser.
I dette øjemed  

 skal der stå passende lagerbygninger til deres rådighed; enhver lagerbygning  

 skal være forsynet med 2 låse, således at interneringsudvalget er i  

 besiddelse af nøglerne til den ene lås og interneringsstedets kommandant af  

 nøglerne til den anden.
ARTIKEL 7 De Høje Kontraherende Parter og i særdeleshed tilbageholdelsesmagterne er  

 i videst muligt omfang og med forbehold af de om befolkningens  

 levnedsmiddelforsyning gældende bestemmelser forpligtet til at tillade, at  

 der på deres territorier opkøbes varer til uddeling blandt de internerede i  

 form af kollektive forsendelser.
De er ligeledes forpligtet til at lette  

 overførelse af fonds og andre finansielle foranstaltninger af teknisk eller  

 administrativ art, som træffes med henblik på sådanne opkøb.
ARTIKEL 8 Foranstående bestemmelser er ikke til hinder for interneredes ret til at  

 modtage kollektive forsendelser forinden deres ankomst til interneringsstedet  

 eller under overførelse og ej heller for, at repræsentanter for  

 beskyttelsesmagten og Den Internationale Røde Kors Komite eller enhver anden  

 til bistand for internerede virkende humanitær organisation, som er ansvarlig  

 for fremsendelse af sådanne forsyninger, kan sikre forsendelsernes fordeling  

 blandt modtagerne ved ethvert andet middel, de skønner praktisk.
TILLÆG III Foruden Danmark har hidtil følgende lande deponeret deres  

 ratifikationsinstrumenter til konventionerne: Chile, Czechoslovakiet,  

 Frankrig, det Hashimitiske kongerige Jordan, Indien, Israel, Jugoslavien,  

 Libanon, Liechtenstein, Monaco, Pakistan og Schweiz.
 Hvilket herved bringes til almindelig kundskab.
 Udenrigsministeriet, den 26. juli 1951.
 Ole Bjørn Kraft.
 (* 1) Se erklæring fra Unionen af Socialistiske Sovjetrepublikker, stykke  

 2, sp. 6145.
 (* 2) Italien har afgivet følgende erklæring: Da konferencen har  

 anbefalet, at De Høje Kontraherende Parter i nær fremtid instruerer et  

 ekspertudvalg om at undersøge tekniske forbedringer af moderne  

 forbindelsesmidler mellem hospitalsskibe på den ene side og krigsskibe og  

 militære luftfartøjer på den anden side, udtaler den italienske regering  

 håbet om, at nævnte ekspertudvalg om muligt må blive sammenkaldt i de  

 kommende måneder, således at det kan udarbejde et internationalt system af  

 regler om anvendelse af ovennævnte forbindelsesmidler.
 (* 3) Italien har afgivet følgende erklæring: Den italienske regering er  

 parat til at drage omsorg for, at hospitalsskibe i alle tilfælde, hvor det er  

 praktisk muligt, hyppigt og regelmæssigt sender radiomeddelelser med nærmere  

 angivelse af deres position, rute og fart.
 (* 4) Italien har afgivet følgende erklæring: Med hensyn til 9.  

 resolution, stykke 2, er den italienske regering af den opfattelse, at de  

 styrelsesgrene, under hvilke tele- kommunikationer i De Høje Kontraherende  

 Parters lande henhører, må samarbejde med henblik på udarbejdelse af en  

 fremgangsmåde til inddeling af krigsfangers telegrammer, således at  

 videregivelse af nummererede meddelelser lettes og fejltagelser og  

 internationale dobbeltekspeditioner og den dermed følgende forhøjelse af  

 omkostningerne undgås.
