Fremsat den 3. november 1999 af by- & boligministeren  

 (Jytte Andersen) Forslag til Lov om gasinstallationer og installationer i  

 forbindelse med vand- og afløbsledninger Kapitel 1 Formål og anvendelsesområde § 1. Loven skal 1)	sikre og opretholde et acceptabelt sikkerhedsniveau for  

 gasinstallationer af hensyn til sikkerheden for personer og beskyttelse mod  

 tab af værdier, 2)	sikre kvaliteten af det udførte installationsarbejde på  

 gas-, vand- og afløbsområdet under hensyntagen til forbrugernes  

 interesser, generel beskyttelse mod tab af værdier og som led i den  

 overordnede miljø- og sundhedsindsats, og 3)	fremme foranstaltninger til anvendelse af energi- og  

 ressourcebesparende udstyr samt øvrige foranstaltninger som led i den  

 overordnede miljø- og sundhedsindsats.
 § 2. Loven finder anvendelse på:
1)	Alle former for gasinstallationer, hvor der anvendes bygas,  

 naturgas, flaskegas eller lignende brændbare gasser til anvendelse i  

 husholdning, erhverv, kraftvarmeanlæg, industri m.m.
Gasinstallationer  

 regnes fra og med tilslutning til distributionsledninger (hovedledning) eller  

 forsyningsanlæg og omfatter stik- og husledninger samt gasmateriel,  

 herunder apparater og disses ventilations- og aftrækssystemer.
 2)	Produktionsanlæg, distributionsledninger og øvrige  

 anlæg til forsyning af gas til de i nr. 1, nævnte  

 gasinstallationer, medmindre gassikkerheden ved disse anlæg er omfattet  

 af lov om arbejdsmiljø m.v.
 3)	Vandinstallationer fra og med tilslutning til forsyningsledning  

 (hovedledning) og omfattende hele installationen inkl. armaturer og  

 installationsgenstande, medmindre tilslutningen sker til et  

 forsyningsanlæg for en enkelt privat forbruger.
 4)	Afløbsinstallationer og dertil hørende kloakledninger  

 fra og med tilslutningen til hovedkloak (gadekloak), herunder stikledninger,  

 samt nedsivningsanlæg, samletanke m.m.
 Stk. 2. Ved gasleverandør forstås den virksomhed,  

 der ejer eller vedligeholder gasforsyningssystemet, og som distribuerer gas  

 til installationer.
 Stk. 3. Ved gasmateriel forstås  

 installationskomponenter, maskiner og apparater inkl. disses ventilations- og  

 aftrækssystemer, der indgår i eller er beregnet til at  

 indgå i gasinstallationer.
 § 3. Loven finder ikke anvendelse på gas-, vand- og  

 afløbsinstallationer om bord på skibe samt gasinstallationer til  

 fremdrift eller opvarmning af køretøjer.
Kapitel 2 Virksomhedsområdet for autoriserede og godkendte  

 kompetente virksomheder § 4. Gasinstallationer og vandinstallationer samt  

 afløbsinstallationer over terrænhøjde og i bygninger  

 må kun udføres og serviceres af virksomheder, der har  

 opnået autorisation som gas, vand- og sanitetsmester  

 (VVS-installatør), eller som er godkendt som kompetent virksomhed til  

 udførelse eller servicering af særlige typer af  

 gasinstallationer.
 § 5. Afløbsinstallationer og afløbsanlæg i  

 jord til og med gennemføring i gulv, fundament eller ydermur mod jord  

 må kun udføres af virksomheder, der har opnået  

 autorisation som kloakmester.
 § 6. By- og boligministeren kan fastsætte bestemmelser  

 om undtagelser fra autorisationskravet, eller kravet om godkendelse som  

 kompetent virksomhed i §§ 4-5, for følgende arbejder:
 1)	Arbejder, som gas- og vandforsyningsvirksomheder ved eget personale  

 udfører ved installationer, som de forsyner med gas eller vand.
 2)	Arbejder, som den, der er ansvarlig for et kloakanlæg, ved  

 eget personale udfører ved installationer, som er tilsluttet  

 pågældende kloakanlæg.
 3)	Simple installationsarbejder på vand- og  

 afløbsområdet, der ikke kan indebære sundheds- eller  

 miljømæssige risici.
Kapitel 3 Autorisationsvilkår, vilkår for at  

 opnå godkendelse som godkendt kompetent virksomhed samt afslag § 7. Autorisation som gas-, vand- og sanitetsmester  

 (VVS-installatør) og som kloakmester meddeles af Danmarks Gasmateriel  

 Prøvning, når følgende betingelser er opfyldt:
1)	Virksomheden skal have en teknisk ansvarlig person, der er  

 virksomhedens ejer eller er ansat i virksomheden, og som har bestået en  

 af Danmarks Gasmateriel Prøvning godkendt prøve, og har de  

 fornødne ledelsesbeføjelser til at lede virksomhedens  

 autorisationskrævende arbejder.
Den teknisk ansvarlige må ikke  

 være umyndig, under værgemål efter  

 værgemålslovens § 5, eller under samværgemål  

 efter værgemålslovens § 7.
 2)	Virksomheden skal have et fast forretningssted her i landet.
 3)	Virksomheden skal anvende et godkendt kvalitetsstyringssystem eller  

 være omfattet af en særlig tilsynsordning, jf. § 9.
 4)	Virksomheden skal stille en sikkerhed, jf. § 10, for den  

 forsvarlige udførelse af arbejdet.
 5)	Virksomheden må ikke være under konkurs.
Stk. 2. Virksomheden samt den teknisk ansvarlige skal  

 afgive en skriftlig erklæring om, hvorvidt virksomheden eller den  

 pågældende har forfalden gæld til det offentlige på  

 50.000 kr. eller derover.
Virksomhedens ejer eller hvor virksomheden drives i  

 selskabsform den administrerende direktør samt den teknisk ansvarlige  

 skal endvidere afgive en skriftlig erklæring om, hvorvidt den  

 pågældende inden for de sidste 3 år er straffet for  

 overtrædelse af denne lov eller bestemmelser udfærdiget i henhold  

 til denne lov.
Stk. 3. Godkendelse som kompetent virksomhed inden for et  

 begrænset arbejdsområde på gasområdet kan meddeles af  

 Danmarks Gasmateriel Prøvning, når betingelserne i stk.1 og 2,  

 er opfyldt.
Hvor forholdene særligt taler derfor, kan der ved  

 godkendelse efter 1. pkt. som teknisk ansvarlig ansættes en person med  

 en anden uddannelse end den i stk. 1, nr. 1, nævnte.
 Stk. 4. Danmarks Gasmateriel Prøvning kan dispensere  

 fra de i stk. 1, 2 og 3, nævnte betingelser, herunder meddele  

 autorisation alene til udførelse af arbejder på vand- og  

 sanitetsområdet.
 Stk. 5. I det omfang det er nødvendigt for at opfylde  

 Danmarks forpligtelser i henhold til EU-retten, fastsætter by- og  

 boligministeren bestemmelser om, at virksomheder, der driver tilsvarende  

 virksomhed i et andet medlemsland, og som har tilknyttet en teknisk ansvarlig  

 person, der råder over kendskab til de danske installationsforskrifter,  

 kan opnå autorisation uden at opfylde uddannelseskravene i stk. 1,  

 nr. 1, og kravene i stk. 1, nr. 2, eller opnå godkendelse som  

 kompetent virksomhed uden at opfylde kravene i stk. 1, nr. 2.
 Stk. 6. I det omfang det er nødvendigt for at opfylde  

 Danmarks forpligtelser i henhold til EU-retten, fastsætter by- og  

 boligministeren bestemmelser om, at personer, der har været ansat i en  

 lignende stilling eller har drevet eller driver tilsvarende virksomhed i et  

 andet medlemsland, og som råder over kendskab til de danske  

 installationsforskrifter, kan tilknyttes en autoriseret virksomhed som  

 teknisk ansvarlig person uden at opfylde uddannelseskravene i stk. 1,  

 nr. 1.
Stk. 7. By- og boligministeren fastsætter bestemmelser  

 om fremgangsmåden ved ansøgning om autorisationer og godkendelse  

 som kompetent virksomhed og vilkårene herfor.
By- og boligministeren  

 fastsætter endvidere bestemmelser om den i stk. 4, nævnte  

 dispensationsadgang samt bestemmelser om udøvelsen af virksomhed som  

 autoriseret og godkendt kompetent virksomhed.
 § 8. Uanset om en virksomhed opfylder betingelserne i  

 § 7, stk. 1, kan Danmarks Gasmateriel Prøvning meddele  

 afslag på autorisation eller godkendelse som kompetent virksomhed i  

 følgende tilfælde:
 1)	Under de omstændigheder, der er nævnt i straffelovens  

 § 78, stk. 2.
 2)	Såfremt virksomheden, virksomhedens indehaver eller  

 administrerende direktør eller den teknisk ansvarlige i et andet  

 medlemsland inden for Den Europæiske Union eller i et land, hvormed  

 Fællesskabet har indgået aftale, er ikendt sanktioner for  

 forhold, der kan sidestilles med de i straffelovens § 78, stk. 2,  

 nævnte.
 3)	Såfremt virksomheden eller den teknisk ansvarlige har  

 betydelig forfalden gæld til det offentlige, hvorved forstås  

 beløb i størrelsesordenen 50.000 kr. og derover.
 4)	Såfremt virksomhedens indehaver eller administrerende  

 direktør eller den teknisk ansvarlige i stilling eller erhverv i  

 øvrigt har udvist en sådan adfærd, at der er grund til at  

 antage, at virksomheden ikke vil blive drevet på forsvarlig  

 måde.
 Stk. 2. Ved afslag efter stk. 1, nr. 2, finder  

 straffelovens § 78, stk. 3, tilsvarende anvendelse.
Stk. 3. Afslag på ansøgning om autorisation eller  

 godkendelse som kompetent virksomhed efter stk. 1, nr. 3, kan af  

 ansøgeren inden 4 uger efter, at afslaget er meddelt, forlanges  

 indbragt for by- og boligministeren.
Afslaget skal indeholde oplysning  

 herom.
 Stk. 4. Afslag på ansøgning om autorisation efter  

 stk. 1, nr. 4, kan af ansøgeren inden 4 uger efter, at afslaget  

 er meddelt, forlanges indbragt for det i § 13 omhandlede nævn.  

 Afslaget skal indeholde oplysning herom.
Stk. 5. Afslag på godkendelse som kompetent  

 virksomhed kan af virksomheden, bortset fra afslag efter stk. 1, nr. 3, inden  

 4 uger efter afslaget er meddelt, forlanges indbragt for det i § 13  

 omhandlede nævn.
Afslaget skal indeholde oplysning herom.
§ 9. En virksomhed, der ansøger om autorisation som  

 gas-, vand- og sanitetsmester (VVS-installatør) eller godkendelse som  

 kompetent virksomhed skal fremlægge dokumentation for, at virksomheden  

 har et kvalitetsstyringssystem, der vedrører virksomheden på  

 gasområdet.
Kvalitetsstyringssystemet skal godkendes af Danmarks  

 Gasmateriel Prøvning eller en af Danmarks Gasmateriel Prøvning  

 godkendt kontrolinstans.
 Stk. 2. En virksomhed, der ansøger om autorisation som  

 gas-, vand- og sanitetsmester (VVS-installatør) eller som kloakmester  

 skal, for så vidt angår den del af virksomheden, der  

 vedrører vand- og afløbsområdet, enten anvende et  

 kvalitetsstyringssystem som beskrevet i stk. 1, eller tilslutte sig en  

 særlig tilsynsordning hos en af Danmarks Gasmateriel Prøvning  

 godkendt kontrolinstans.
 Stk. 3. By- og boligministeren fastsætter bestemmelser  

 om kvalitetsstyringssystemets omfang, godkendelse og efterprøvning, og  

 den særlige tilsynsordnings omfang og procedure.
§ 10. En virksomhed, der ansøger om autorisation som  

 gas-, vand- og sanitetsmester (VVS-installatør), autorisation som  

 kloakmester eller godkendelse som kompetent virksomhed, skal over for  

 Danmarks Gasmateriel Prøvning stille en sikkerhed for den forsvarlige  

 udførelse af arbejdet.
Sikkerheden skal tjene til dækning af  

 udgifter, der påføres vedkommende gasleverandør,  

 vandværk eller ejeren af eller den ansvarlige for kloakanlægget  

 som følge af mangelfuldt udført arbejde, herunder udgifter til  

 at bringe installationen i forskriftsmæssig stand.
 Stk. 2. Sikkerheden kan kun bringes i anvendelse til udbedring  

 af mangelfulde arbejder, jf. stk. 1, når der er forløbet mindre  

 end 10 år fra arbejdets afslutning.
 Stk. 3. By- og boligministeren fastsætter bestemmelser  

 om sikkerhedens størrelse, hvordan den stilles og om  

 fremgangsmåden ved anvendelse og retablering af sikkerheden.
Kapitel 4 Bortfald, tilbagekaldelse og frakendelse af autorisation  

 og godkendelse § 11. En autorisation og en godkendelse som kompetent  

 virksomhed bortfalder, når:
 1)	Virksomheden ophører med at drive virksomhed inden for  

 området eller kommer under konkursbehandling eller træder i  

 likvidation.
 2)	Den teknisk ansvarlige persons tilknytning til virksomheden  

 ophører.
Stk. 2. Danmarks Gasmateriel Prøvning kan tilbagekalde  

 en autorisation eller en godkendelse som kompetent virksomhed, såfremt  

 en virksomhed eller den teknisk ansvarlige har betydelig forfalden gæld  

 til det offentlige i størrelsesordenen 100.000 kr. eller derover.
En  

 sådan afgørelse om tilbagekaldelse kan af autorisationens eller  

 godkendelsens indehaver forlanges indbragt for domstolene.
Anmodning herom  

 skal fremsættes overfor Danmarks Gasmateriel Prøvning inden 4  

 uger efter, at afgørelsen er meddelt.
Afgørelsen skal indeholde  

 oplysning herom.
Danmarks Gasmateriel Prøvning anlægger sag mod  

 den pågældende virksomhed efter retsplejelovens regler om  

 borgerlige sager.
En autorisation eller godkendelse kan ligeledes  

 tilbagekaldes, såfremt sikkerheden, hvor denne er anvendt, jf. § 10,  

 ikke er retableret 1 måned efter påkrav herom.
Stk. 3. Anmodning om sagsanlæg vedrørende  

 tilbagekaldelse efter stk. 2, har ikke opsættende virkning.
Retten kan  

 dog ved kendelse bestemme, at den pågældende virksomhed under  

 sagens behandling skal have adgang til at udøve virksomhed som  

 autoriseret eller godkendt kompetent virksomhed.
Ankes en dom, hvorved en  

 tilbagekaldelse ikke findes lovlig, kan den ret, der har afsagt dommen, eller  

 den ret, hvortil sagen er indbragt, bestemme, at virksomhed som autoriseret  

 eller godkendt kompetent virksomhed ikke må udøves under  

 ankesagens behandling.
 § 12. En autorisation og en godkendelse som kompetent  

 virksomhed kan frakendes, når:
 1)	Virksomheden har gjort sig skyldig i grov eller oftere gentagen  

 forsømmelighed ved udførelse af installationsarbejde.
 2)	Virksomheden har overtrådt vilkårene for autorisation  

 eller godkendelse, eller såfremt den løbende  

 efterprøvning af kvalitetsstyringssystemet eller den særlige  

 tilsynsordning viser grove mangler i såvel egenkontrollen som i de  

 udførte arbejder.
§ 13. Afgørelse om frakendelse træffes af et  

 nævn, der nedsættes af by- og boligministeren.
Begæring om  

 frakendelse fremsættes overfor nævnet af Danmarks Gasmateriel  

 Prøvning.
Stk. 2. Nævnets formand skal være dommer.
I sager  

 vedrørende gasinstallationer tiltrædes nævnet af fire  

 medlemmer, hvoraf to skal repræsentere gasleverandører, og to  

 skal repræsentere VVS-branchen.
 Stk. 3. I sager vedrørende vand- og  

 sanitetsinstallationer tiltrædes nævnet af fire medlemmer, hvoraf  

 to skal repræsentere kommunale og private vandforsyningsvirksomheder,  

 og to skal repræsentere VVS-branchen.
 Stk. 4. I sager vedrørende kloakker tiltrædes  

 nævnet af fire medlemmer, hvoraf to skal repræsentere kommuner,  

 og to skal repræsentere kloakmesterorganisationer.
 Stk. 5. Nævnet kan frakende en autorisation eller en  

 godkendelse som kompetent virksomhed for en bestemt periode eller indtil  

 videre.
 Stk. 6. Nævnets afgørelser kan ikke indbringes  

 for anden administrativ myndighed.
Stk. 7. Nævnets afgørelser kan af den virksomhed,  

 som afgørelsen vedrører, forlanges indbragt for domstolene.  

 Anmodning herom skal fremsættes over for Danmarks Gasmateriel  

 Prøvning inden 4 uger efter, at afgørelsen er meddelt  

 virksomheden.
Afgørelsen skal indeholde oplysninger herom.
Danmarks  

 Gasmateriel Prøvning anlægger sag mod den pågældende  

 virksomhed efter retsplejelovens regler om borgerlige sager.
Stk. 8. Anmodning om sagsanlæg vedrørende  

 frakendelse efter § 12 har opsættende virkning, men retten kan ved  

 kendelse bestemme, at den pågældende virksomhed under sagens  

 behandling ikke må udøve virksomhed som autoriseret eller  

 godkendt kompetent virksomhed.
Hvis frakendelsen findes lovlig ved dommen,  

 kan det i denne bestemmes, at anke ikke har opsættende virkning.
 Stk. 9. Nævnet kan til enhver tid efter ansøgning  

 ophæve en afgørelse om frakendelse.
 Stk. 10. By- og boligministeren fastsætter nævnets  

 forretningsorden.
 § 14. En virksomhed, der ikke har autorisation som gas-, vand-  

 og sanitetsmester (VVS-installatør) eller som kloakmester, eller hvis  

 autorisation er bortfaldet, tilbagekaldt eller frakendt, jf. §§ 11-13,  

 må ikke betegne sig som gas-, vand- og sanitetsmester,  

 VVS-installatør eller kloakmester, eller på anden måde  

 foretage noget, der er egnet til at vække forestilling om, at en  

 sådan autorisation haves.
 Stk. 2. En virksomhed, der ikke er godkendt som kompetent  

 virksomhed på gasområdet, eller hvis godkendelse er bortfaldet,  

 tilbagekaldt eller frakendt, jf. §§ 11-13, må ikke foretage noget, der  

 er egnet til at vække forestilling om, at en sådan godkendelse  

 haves.
Kapitel 5 Bestemmelser for gasinstallationer  

 (Gasreglementet) § 15. By- og boligministeren fastsætter bestemmelser for  

 gasinstallationer (Gasreglementet) samt for gasproduktionsanlæg,  

 distributionsledninger og øvrige gasforsyningssystemer, medmindre  

 gassikkerheden ved disse anlæg er omfattet af særlige  

 bestemmelser, udstedt i medfør af lov om arbejdsmiljø m.v.  

 Herunder kan der fastsættes krav til gasmateriel, der indgår i  

 gasinstallationer og anlæg.
 Stk. 2. I Gasreglementet kan der fastsættes:
 1)	Bestemmelser om konstruktion, funktion, overensstemmelsesvurdering,  

 mærkning, salg og markedsføring af gasmateriel.
 2)	Bestemmelser om udførelse, afprøvning, og kontrol af  

 og service på gasinstallationer, herunder det anvendte gasmateriel.
 3)	Bestemmelser om benyttelse og vedligeholdelse af gasinstallationer,  

 herunder det anvendte gasmateriel.
 4)	Bestemmelser om pligt for bygherrer, leverandører og  

 installatører til at give gasleverandørerne oplysninger om  

 konkrete installationer og installationsarbejder.
 5)	Bestemmelser om tilladelse til at udføre særlige  

 arbejder på gasinstallationer og gasmateriel på grundlag af en  

 særlig uddannelsesmæssig kompetence, herunder bestemmelser om,  

 hvorledes sådanne tilladelser kan frakendes.
 6)	Bestemmelser om bygherrers, leverandørers og  

 installatørers egenkontrol af udførte installationer samt  

 leveret gasmateriel.
 7)	Bestemmelser om godkendelse af og tilsyn med gasleverandører  

 og disses sikkerhedsarbejde, herunder tilsyn med de gasinstallationer,  

 hvortil levering sker, samt bestemmelser om tilbagekaldelse af  

 godkendelse.
 8)	Overgangsbestemmelser med hensyn til eksisterende gasinstallationer,  

 herunder gasmateriel, der ikke er i overensstemmelse med reglementets  

 bestemmelser.
 9)	Bestemmelser med henblik på at opfylde Danmarks forpligtelser  

 i henhold til EU-retten vedrørende krav til  

 gasinstallationer.
 Stk. 3. Danmarks Gasmateriel Prøvning kan ved  

 særlige forhold dispensere fra bestemmelser udstedt i medfør af  

 stk. 1, (Gasreglementet), herunder stille særlige krav ud over,  

 hvad der er bestemt i Gasreglementet.
Kapitel 6 Kontrol og tilsyn med gasinstallationer § 16. Danmarks Gasmateriel Prøvning varetager kontrol  

 og tilsyn med gasinstallationer og gasmateriel for at overvåge den  

 sikkerhedstekniske tilstand ved installationerne.
§ 17. Danmarks Gasmateriel Prøvning kan 1)	give påbud til en ejer eller bruger af en gasinstallation om  

 at få foretaget eftersyn og kan give påbud om at få  

 foretaget ændring af en gasinstallation, herunder gasmateriel, inden  

 for en angivet tidsfrist, såfremt der foreligger en  

 sikkerhedsmæssig risiko ved benyttelse af installationen, 2)	give påbud til en ejer eller bruger af en gasinstallation om  

 udbedring af sikkerhedsmæssige fejl og mangler ved installationen inden  

 for en angivet tidsfrist, og 3)	nedlægge forbud imod brugen af en gasinstallation eller af  

 gasmateriel, der ikke opfylder Gasreglementets bestemmelser, eller som  

 karakteriseres som sikkerhedsmæssigt uforsvarlig.
Danmarks Gasmateriel  

 Prøvning kan i den forbindelse lade gasforsyningen til den  

 pågældende installation afbryde eller give påbud til  

 vedkommende gasleverandør om at foretage afbrydelse, såfremt  

 Danmarks Gasmateriel Prøvning finder det nødvendigt for at  

 sikre overholdelse af forbuddet.
§ 18. Danmarks Gasmateriel Prøvning kan 1)	nedlægge forbud imod salg, udlevering, installation og brug af  

 gasmateriel, der ikke opfylder Gasreglementets bestemmelser, eller hvis  

 anvendelse indebærer en sikkerhedsmæssig risiko, 2)	pålægge fabrikanter og forhandlere af gasmateriel,  

 omfattet af forbud efter nr. 1, at tilbagekalde sådant materiel  

 eller foretage ændringer i gasmateriellet, og 3)	afkræve fabrikanter, importører og forhandlere af  

 gasmateriel de oplysninger, der er nødvendige for at konstatere, om  

 gasmateriellet generelt må karakteriseres som farligt, og om  

 tidspunktet for salg eller udlevering.
 § 19. Ejere og brugere af gasinstallationer, fabrikanter og  

 forhandlere samt installatører skal efter anmodning meddele alle  

 oplysninger, som er nødvendige for udførelse af de  

 tilsynsopgaver, der er omfattet af loven.
 Stk. 2. Danmarks Gasmateriel Prøvning kan bemyndige et  

 kontrolorgan, til mod forevisning af behørig legitimation og uden  

 retskendelse, til enhver tid at have adgang til alle gasinstallationer samt  

 alle lokaliteter, hvor der forhandles, oplagres eller benyttes  

 gasinstallationer og gasmateriel.
 Stk. 3. Forhandlere og importører af gasmateriel skal  

 efter anmodning stille gasmateriel til rådighed for Danmarks  

 Gasmateriel Prøvnings sikkerhedsmæssige undersøgelser  

 efter konkret anmodning.
Kapitel 7 Lovens administration og finansiering § 20. By- og boligministeren kan bemyndige Danmarks  

 Gasmateriel Prøvning til at udøve de beføjelser, der i  

 denne lov er tillagt ministeren.
 Stk. 2. Danmarks Gasmateriel Prøvning kan  

 bemyndige andre offentlige myndigheder og private virksomheder til at  

 udøve de beføjelser, der er nævnt i § 9, stk. 1 og 2, og  

 § 19, stk. 2.
 § 21. Der nedsættes et rådgivende gasudvalg til at  

 rådgive by- og boligministeren ved udarbejdelse af bestemmelser i  

 medfør af § 15 (Gasreglementet) samt øvrige  

 sikkerhedsmæssige foranstaltninger for gasinstallationer og  

 gasmateriel.
Stk. 2. Medlemmer af Det Rådgivende Gasudvalg udpeges af  

 by- og boligministeren efter indstilling fra interesseorganisationer,  

 øvrige myndigheder samt bruger- og forbrugerorganisationer.
By- og  

 boligministeren fastsætter udvalgets forretningsorden og udpeger en  

 formand for udvalget.
 § 22. Til at kontrollere kvaliteten af de i § 7,  

 nævnte godkendte prøver nedsætter Danmarks Gasmateriel  

 Prøvning et eller flere udvalg med repræsentanter for de faglige  

 interesseorganisationer, uddannelsesinstitutioner m.v.
 Stk. 2. Danmarks Gasmateriel Prøvning fastsætter  

 bestemmelser for udvalgenes arbejde.
 § 23. Gasleverandørerne skal i forbindelse med  

 anmeldelse af nye gasinstallationer og tilsyn med  eksisterende  

 gasinstallationer føre tilsyn med, hvorvidt arbejdet er udført  

 af autoriserede eller godkendte kompetente virksomheder, samt hvorvidt  

 arbejdets kvalitet og installationernes tilstand er tilfredsstillende, og  

 arbejdet er udført i overensstemmelse med Gasreglementet, jf. §  

 15.
 Stk. 2. En kommunalbestyrelse skal i forbindelse med  

 behandling af byggesager i henhold til byggelovgivningen påse, at  

 arbejder med vand- og afløbsinstallationer, der anmeldes, er  

 udført af autoriserede eller godkendte kompetente virksomheder.
 Stk. 3. Hvis en gasleverandør, en kommunalbestyrelse  

 eller en forsyningsvirksomhed konstaterer, at reglerne i denne lov eller i  

 forskrifter udstedt i medfør af denne lov er overtrådt, eller at  

 en virksomhed har gjort sig skyldig i øvrige forhold, som vil kunne  

 medføre frakendelse af autorisation eller godkendelse efter § 12,  

 skal forholdene indrapporteres til Danmarks Gasmateriel Prøvning.
 § 24. By- og boligministeren fastsætter  

 størrelsen af de beløb, der af gasleverandørerne skal  

 betales til dækning af udgifter ved Det Rådgivende Gasudvalgs  

 virksomhed samt omkostninger ved Danmarks Gasmateriel Prøvnings  

 administration af loven på gasområdet.
 Stk. 2. Gasleverandørernes omkostninger ved  

 udførelse af det sikkerhedstekniske arbejde, der er pålagt i  

 medfør af bestemmelser fastsat i medfør af § 15  

 (Gasreglementet), samt omkostninger, jf. stk. 1, skal refunderes af det  

 selskab, der har indgået kommerciel gasleveranceaftale med  

 forbrugeren.
 Stk. 3. By- og boligministeren fastsætter gebyrer for  

 deltagelse i de i § 7 omhandlede kompetencegivende prøver.  

 Gebyrernes størrelse fastsættes således, at Danmarks  

 Gasmateriel Prøvnings omkostninger ved administration af de  

 kompetencegivende prøver dækkes ind.
 Stk. 4. By- og boligministeren kan fastsætte regler om  

 betaling af omkostninger forbundet med Danmarks Gasmateriel Prøvnings  

 tilsyn og kontrol efter §§ 16-19.
Kapitel 8 Straffebestemmelser § 25. Med bøde straffes den, der 1)	uden at være berettiget dertil udfører arbejde, som  

 kræver autorisation eller godkendelse som kompetent virksomhed, jf. §§  

 4-5, 2)	lader sådant arbejde udføre af en virksomhed eller  

 personer, der ikke efter denne lov er berettiget dertil, eller 3)	overtræder § 14 og § 19, eller nægter at  

 efterkomme påbud eller forbud i medfør af § 17 og § 18, nr.  

 1 og 2, eller undlader at give oplysninger efter § 18, nr. 3.
 Stk. 2. I forskrifter, der fastsættes i medfør af  

 denne lov, kan der fastsættes straf af bøde for  

 overtrædelse af bestemmelserne i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 4. Når der er fastsat strafansvar, jf. stk. 2, for  

 overtrædelse af bestemmelser fastsat i medfør af § 15,  

 (Gasreglementet), er forældelsesfristen 10 år.
Kapitel 9 Overgangs- og ikrafttrædelsesbestemmelser § 26. Loven træder i kraft den 1. januar 2001. Samtidig  

 ophæves lov nr. 250 af 8. juni 1978 om gasinstallationer og  

 installationer i forbindelse med vand- og afløbsledninger med senere  

 ændringer.
 Stk. 2. §§ 15-19, §§ 20-22 og § 24 træder dog  

 i kraft den 1. april 2000.
 Stk. 3. Bestemmelser, udstedt i medfør af lov nr. 250  

 af 8. juni 1978 om gasinstallationer og installationer i forbindelse med  

 vand- og afløbsledninger med senere ændringer, har virkning,  

 indtil de afløses af bestemmelser udstedt i medfør af denne  

 lov.
 § 27. Virksomheder, der har opnået autorisation efter  

 bestemmelserne i lov nr. 250 af 8. juni 1978 om gasinstallationer og  

 installationer i forbindelse med vand- og afløbsledninger med senere  

 ændringer, skal inden den 1. januar 2003 opfylde  

 autorisationsvilkårene i § 7, stk. 1, nr. 3.
 Stk. 2. Virksomheder, der har opnået gas-, vand- og  

 sanitetsmesterautorisation efter bestemmelserne i lov nr. 250 af 8. juni 1978  

 om gasinstallationer og installationer i forbindelse med vand- og  

 afløbsledninger med senere ændringer, og som indgiver  

 ansøgning om fremover at indskrænke virksomheden til et  

 begrænset område i medfør af bestemmelserne i § 7,  

 stk. 3, kan fortsat benytte benævnelserne gas-, vand- og  

 sanitetsmester og VVS-installatør.
 Stk. 3. Virksomheder med ansatte med personlig autorisation  

 til at udføre F-gasinstallationer (flaskegas) i campingvogne i  

 medfør af bekendtgørelse nr. 427 af 12. oktober 1979, eller  

 virksomheder med ansatte med personlig autorisation til at indregulere  

 større gasfyrede anlæg i overensstemmelse med  

 bekendtgørelse nr. 94 af 13. marts 1985 skal inden den 1. januar 2003  

 opfylde vilkårene for godkendelse som kompetent virksomhed i § 7,  

 stk. 3.
 Stk. 4. Autorisation udstedt efter den før 1. juli 1962  

 gældende lovgivning eller efter overgangsbestemmelser fastsat i henhold  

 til lov nr. 132 af 13. april 1962 vedbliver at have gyldighed med de  

 begrænsninger, der er fastsat i de enkelte autorisationer.
 § 28. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Baggrund for lovforslaget Baggrunden for lovforslaget, der erstatter lov nr. 250 af  

 8. juni 1978 om gasinstallationer og installationer i forbindelse med vand-  

 og afløbsledninger, er dels behovet for en gennemgribende revurdering,  

 modernisering og regelforenkling og dels nødvendige ændringer  

 som følge af vedtagne og kommende EU-regler i relation til det indre  

 marked.
 Behovet for generel modernisering og revurdering af den  

 gældende lov skyldes dels, at der siden vedtagelsen af den  

 gældende lov i 1978 er sket en ændring af en række af de  

 forudsætninger, der blev lagt til grund for loven, og dels, at der  

 særligt på gassikkerhedsområdet må sikres mulighed  

 for at lægge mere vægt på en række forhold som  

 uddannelse og kompetence i virksomhederne, dokumentation for kvaliteten i  

 arbejdet samt mulighed for indgreb på markedet.
Det eksisterende system Den gældende lov fastsætter krav om  

 autorisation som VVS-installatør eller kloakmester for at  

 udføre arbejder ved henholdsvis gas-, vand- og sanitetsinstallationer  

 og afløbsinstallationer, herunder kloakledninger.
Endvidere giver den  

 gældende lov hjemmel til at fastsætte tekniske forskrifter for  

 gasinstallationer (Gasreglementet) med det formål at sikre og  

 opretholde et acceptabelt sikkerhedsniveau for gasinstallationer.
Lovforslagets indhold Lovforslaget indeholder ændringer på  

 følgende områder:
 1)	Formål.
 2)	Anvendelsesområde vedrørende gassikkerhed.
 3)	Virksomhedsregulering.
 4)	Reguleringsformen for udførende virksomheder, herunder  

 enhedsautorisation og kvalitetsstyring.
 5)	Gassikkerhedsområdet.
 6)	Gasselskabers, kommuners og forsyningsvirksomheders deltagelse ved  

 lovens administration.
 7)	Administration.
Ad 1) Formål Det foreslås at indføre en  

 formålsbestemmelse for at fastlægge rammerne for  

 administrationen, herunder at fremme foranstaltninger til anvendelse af  

 energi- og ressourcebesparende udstyr samt foranstaltninger som led i den  

 overordnede miljø- og sundhedsindsats.
Ad 2) Anvendelsesområde vedrørende gassikkerhed Lovforslaget bygger på den forudsætning, at  

 kun gasrisici ved gasinstallationer og gasmateriel er omfattet.
Ved gasrisici  

 forstås risici for forgiftninger, brande eller eksplosioner i  

 forbindelse med udførelse og anvendelse af gasinstallationer og  

 gasforbrugende udstyr.
Anvendelsesområdet omfatter fortsat stikledninger og  

 installationer, inkl. gasforbrugende udstyr og deres ventilations- og  

 aftrækssystemer for alle typer og størrelser af  

 gasinstallationer, der anvendes til fritidsbrug, husholdning, erhverv,  

 kraftvarmeanlæg, industri m.m.
Ved gasinstallationer forstås  

 installationer og gasmateriel, der anvender bygas, naturgas, flaskegas samt  

 lignende brændbare gasser, såsom biogas og skraldgas, der kunne  

 tænkes anvendt bredt til forskellige formål.
Endvidere udvides anvendelsesområdet til tillige at  

 omfatte gasproduktionsanlæg og gasdistributionssystemer i det omfang,  

 gasrisikoen ikke er omfattet af regler og tilsyn fra Arbejdstilsynet i  

 medfør af forskrifter udstedt i medfør af lov om  

 arbejdsmiljø m.v.
Baggrunden herfor er, at sådanne bygas-,  

 naturgas/luft-, flaskegas- og biogasanlæg ikke er reguleret, for  

 så vidt angår den gastekniske risiko.
Udvidelsen tager  

 således sigte på, at Danmarks Gasmateriel Prøvning kan  

 stille sikkerhedskrav til sådanne anlæg, hvorimod det ikke er  

 hensigten at udvide kravene om anvendelse af autoriserede eller godkendte  

 kompetente virksomheder til også at omfatte arbejde på disse  

 anlæg.
 Løbende samarbejde mellem Danmarks Gasmateriel  

 Prøvning og Arbejdstilsynet har hidtil og vil fremover sikre, at der  

 anvendes samme sikkerhedskrav af hensyn til gasrisikoen på teknisk  

 sammenlignelige områder.
Ad 3) Virksomhedsregulering Lovforslaget indebærer som hidtil krav om regulering  

 af de virksomheder, der udfører gas-, vand- og  

 afløbsinstallationer.
På gasområdet udgør krav til  

 virksomheder, der udfører installationsarbejde og service på  

 gasinstallationer et vigtigt element i sikkerhedsgrundlaget.
Det  

 udførte installationsarbejde har stor betydning for installationens  

 samlede kvalitet og sikkerhed.
Tegn på svigt i kvaliteten i de senere  

 år har medført, at der er stillet nye supplerende krav til  

 installatørers servicearbejde i form af krav om anvendelse af simple  

 kvalitetsstyringsrutiner i virksomhederne.
 Behovet for regulering på vand- og  

 afløbsområdet er mindre tydelig end på gasområdet,  

 da der ikke er risiko for pludseligt indtrufne ulykker med medfølgende  

 direkte fare for personers liv, men derimod risiko for forureningsskader og  

 vandspild m.v.
 En fortsat regulering på vand- og  

 afløbsområdet foreslås derfor udformet på en  

 måde, der bedre tilgodeser forbruger- og samfundshensyn, og der  

 foreslås en lempelse i reguleringen, således at forbrugerne selv  

 får mulighed for at udføre simple installationsarbejder, hvor  

 udskiftning og tilslutning af godkendte brugsgenstande og armaturer i en  

 lovlig installation ikke vil være forbundet med nogen større  

 risiko, hverken sundheds- eller miljømæssigt.
 Lovforslaget åbner derfor mulighed for, at  

 forbrugerne fremover selv kan udskifte vandhaner og håndvaske samt  

 tilslutte vand og afløb til sædvanlige  

 husholdningsapparater.
Der vil dog ikke kunne drives erhvervsmæssig  

 virksomhed på disse områder.
Disse arbejder kan derfor kun  

 udføres af forbrugerne selv eller for andre som vennetjenester o.l.  

 Det er i den forbindelse fortsat den enkelte forbruger, der er ansvarlig for  

 egne installationer.
 For så vidt angår muligheden for kommuner og  

 forsyningsvirksomheder, hvor disse er ejere af hovedledninger, til uden  

 autorisation at udføre installations- og servicearbejde, fastholdes  

 dette omfang på samme niveau, men bliver præciseret ved en  

 oplistning i en bekendtgørelse af hvilke konkrete arbejdsopgaver, der  

 kan udføres uden autorisation.
Kommuner og forsyningsselskaber vil fortsat kun kunne  

 udføre autorisationskrævende arbejder, hvor kommuner og  

 forsyningsvirksomheder sædvanligvis har en særlig interesse af  

 hensyn til forsyningen, eksempelvis udskiftning af vandmålere samt i  

 helt enkeltstående tilfælde i forbindelse med  

 lovliggørelse af en konkret installation, hvor der er problemer med at  

 få den udførende virksomhed til at færdiggøre  

 arbejdet.
Sidstnævnte arbejder kan udføres af hensyn til  

 forbrugerne, men må ikke have karakter af arbejder, der kan sidestilles  

 med erhvervsmæssig gas-, vand- og sanitetsmestervirksomhed og  

 kloakmestervirksomhed.
 For så vidt angår den overordnede sundheds- og  

 miljøindsats, hvor blandt andet Miljøstyrelsen løbende  

 udgiver forskrifter og vejledninger, er det nødvendigt, at de  

 udførende virksomheder har en fornøden faglig kompetence til at  

 kunne anvende disse tekniske dokumenter i det praktiske arbejde.
Ad 4) Reguleringsformen for udførende virksomheder Den eksisterende lov forudsætter en  

 enhedsautorisation på gas-, vand- og sanitetsområdet, idet der  

 dog har været mulighed for at dispensere og stille alternative krav i  

 form af specielle personlige autorisationsordninger, fortrinsvis til  

 udførelse af særlige arbejder ved gastekniske  

 installationsformer såsom flaskegasinstallationer i campingvogne og  

 indregulering og service af større gasfyrede anlæg.
 Endvidere bygger den gældende lov på, at krav  

 om faglig kompetence er relateret til mesteren, og at der kun i  

 begrænset omfang stilles særlige uddannelseskrav til  

 medarbejdere.
 Denne reguleringsform har vist sig dels at være  

 utidssvarende set i relation til samfundets udvikling og markedets udvikling  

 i øvrigt på gasområdet, og dels at være  

 utilstrækkelig til at sikre den forventede kvalitet i arbejdet.
 Lovforslaget indeholder derfor forslag til en moderniseret  

 regulering i form af:
a a Enhedsautorisation Det foreslås at fastholde kravet om  

 enhedsautorisation ved udførelse af gas-, vand- og  

 sanitetsarbejder.
Ud over den hidtidige ordning med autorisation som  

 VVS-installatør eller kloakmester, hvor virksomhederne har krav  

 på autorisation, såfremt de opfylder  

 autorisationsvilkårene, åbner lovforslaget herudover mulighed for  

 administrativt at godkende fagligt kompetente virksomheder på  

 gasområdet, der kun ønsker at arbejde på et  

 begrænset felt.
Denne mulighed foreslås anvendt over for  

 virksomheder, der udelukkende arbejder på særlige gastekniske  

 installationer, der kræver speciel gasteknisk ekspertise for disse  

 anlægstyper samt virksomheder, der udelukkende ønsker at arbejde  

 på begrænsede fagområder, og hvor der er en særlig  

 argumentation og begrundelse herfor.
Vilkårene for autoriserede og  

 godkendte kompetente virksomheder vil være ens, bortset fra  

 fleksibiliteten med hensyn til muligheden for at anerkende en alternativ  

 uddannelse for virksomhedens teknisk ansvarlige for fagområdet og evt.  

 vedkommendes medarbejdere.
Denne nye, mere fleksible ordning vil sikre, at  

 virksomheder, der kan dokumentere deres faglige kompetence på en del af  

 det hidtidige enhedsautorisationsområde, ikke nægtes at  

 udøve denne virksomhed.
Derudover indeholder forslaget en  

 begrænset adgang til at meddele autorisation, i form af dispensation,  

 til virksomheder, der alene ønsker at udføre vand- og  

 sanitetsarbejder.
Kvalitetsstyring Til sikring af kvaliteten og sikkerheden i arbejdet,  

 indeholder lovforslaget krav om egenkontrol i form af anvendelse af simple  

 kvalitetsstyringssystemer.
Virksomhederne skal således opbygge et  

 simpelt kvalitetsstyringssystem i virksomheden, opnå godkendelse af  

 dette og med regelmæssige intervaller få efterprøvet, om  

 systemet bliver efterlevet i praksis.
Erfaringerne inden for gasbranchen,  

 hvor både fabrikanter og gasleverandører er omfattet af lignende  

 krav, viser, at sådanne simple kvalitetsstyringssystemer kan udarbejdes  

 og anvendes for forholdsvis enkle midler, og disse er derfor både  

 administrativt og økonomisk overkommelig for selv små  

 virksomheder.
Samtidig viser erfaringen, at den ønskede effekt kan  

 opnås, og at øget anvendelse af kvalitetsstyring i  

 virksomhederne generelt vil indebære en reduktion af fejl og mangler og  

 dermed også på sigt bidrage til at give virksomhederne en  

 økonomisk gevinst.
Ordningen vil løbende blive evalueret med henblik  

 på en vurdering af, om reguleringen af virksomhedsudøvelsen  

 på gas-, vand- og sanitetsarbejder skal ske på anden måde,  

 f.eks. i form af personcertificering eller virksomhedscertificering.
Det vil  

 endvidere i forbindelse med evalueringen blive vurderet, hvorvidt hensigten  

 med lovforslaget og virkningerne af den foreslåede ordning fortsat er  

 hensigtsmæssig.
Der vil på baggrund af evalueringen blive  

 udarbejdet en redegørelse, der efter høring af øvrige  

 myndigheder og organisationer, vil blive afleveret til Folketingets  

  Boligudvalg, når loven har virket i 3 år.
Ad 5) Gassikkerhedsområdet Den gældende lov består på  

 gassikkerhedsområdet alene i en hjemmel til at udfærdige tekniske  

 forskrifter for gasinstallationer og gasmateriel som ramme for lovens  

 administration.
Siden lovens vedtagelse har det været nødvendigt  

 nærmere at definere lovens sikkerhedsgrundlag for gasinstallationer i  

 form af såvel egentlige forskrifter som mere operationelle forhold i  

 form af sikkerhedsovervågning for idriftværende installationer  

 samt muligheder for hurtig indgriben og foranstaltninger, såfremt  

 sikkerhedskritiske forhold er konstateret.
I lovforslaget er der derfor sket en præcisering af  

 hjemlen til at udforme særlige bestemmelser i Gasreglementet.
Endvidere  

 foreslås indført et nyt særskilt kapitel om kontrol og  

 tilsyn med gasinstallationer.
Det foreslås, at der fortsat vil være hjemmel  

 til, at Danmarks Gasmateriel Prøvning eller den af Danmarks  

 Gasmateriel Prøvning bemyndigede uden retskendelse skal have adgang  

 til alle gasinstallationer i private boliger, når der er  

 sikkerhedsmæssige problemer.
Denne mulighed er vigtig at bevare af  

 hensyn til dels at kunne gribe hurtigt ind i tilfælde af umiddelbar  

 risiko for gasulykker og dels at kunne afdække eventuelle  

 sikkerhedsmæssige problemer.
Muligheden i sidstnævnte  

 tilfælde vil dog blive begrænset mest muligt og vil kun blive  

 anvendt, såfremt der er begrundet mistanke om et  

 sikkerhedsmæssigt problem, der kunne indebære risiko for  

 personer.
Ad 6) Gasselskabers, kommuners og forsyningsvirksomheders deltagelse  

 ved lovens administration På baggrund af den nugældende lov og  

 Gasreglementets bestemmelser har gasleverandørerne pligt til at  

 deltage i det sikkerhedstekniske arbejde og i øvrigt til at betale for  

 Danmarks Gasmateriel Prøvnings myndighedsudøvelse på  

 gasområdet.
 Således administrerer gasleverandørerne i dag  

 en stor del af Gasreglementets bestemmelser over for de enkelte  

 forbrugere.
I forbindelse med liberalisering af det indre marked for  

 naturgas i EU vil der ske ændringer i naturgasselskabernes organisation  

 og arbejdsopgaver.
Således vil der i forbindelse med Miljø- og  

 Energiministeriets implementering af direktivet om fælles regler for  

 det indre marked for naturgas ske en ændring af begrebet  

 gasleverandør, sådan at begrebet fremover anvendes i to  

 betydninger: Enten alene i egenskab af ledningsejer, der distribuerer gas,  

 forbrugeren har købt hos et andet selskab eller som gasselskab, der  

 distribuerer gas - ligeledes i egne ledninger - solgt af dem selv til  

 forbrugerne.
 Da den særlige danske model for sikkerhedsarbejdet  

 på gasområdet, hvor gasselskaberne aktivt deltager i  

 administrationen af Gasreglementets bestemmelser, har vist sig  

 hensigtsmæssig og effektiv og til fordel for alle parter,  

 foreslås denne model bevaret.
 Lovforslaget præciserer dog, at det er det selskab,  

 der ejer eller vedligeholder ledningsnettet og forsyningssystemet til  

 forbrugernes installationer, der pålægges pligten til at deltage  

 i sikkerhedsarbejdet.
I den gældende lov er der fastsat pligt for kommuner  

 til i forbindelse med byggesagsbehandling at påse, at  

 autorisationskrævende arbejde udføres af autoriserede  

 virksomheder.
Endvidere er der pligt for kommuner og forsyningsvirksomheder  

 til at indberette konstaterede overtrædelser af loven til Danmarks  

 Gasmateriel Prøvning.
 Lovforslaget indeholder fortsat disse pligter for at  

 bidrage til sikring imod, at ikke-autoriserede virksomheder udfører  

 autorisationskrævende arbejder.
Ad 7) Administration Lovforslaget er i lighed med den gældende lov i vidt  

 omfang udformet som en rammelov, der indeholder grundlaget og rammerne for  

 udstedelse af tekniske regler og bekendtgørelser.
Rammelovgivning har  

 på dette område vist sig mest hensigtsmæssigt, da der  

 løbende må foretages ændringer i de sikkerhedstekniske  

 bestemmelser for gasinstallationer, og der samtidig er et behov for at  

 ændre kravene til virksomhederne i takt med udviklingen.
Høring Lovforslaget har været sendt til høring hos  

 følgende ministerier, styrelser og organisationer:
 Arbejdsministeriet, Arbejdstilsynet,  

 Arbejdsmarkedsstyrelsen, Miljø- og Energiministeriet, Energistyrelsen,  

 Miljøstyrelsen, Erhvervsministeriet, Erhvervsfremmestyrelsen,  

 Søfartsstyrelsen, Forbrugerstyrelsen, Undervisningsministeriet,  

 Direktoratet for Erhvervsuddannelser, Finansministeriet, Statsministeriet,  

 Justitsministeriet, Færdselsstyrelsen, Sundhedsstyrelsen,  

 Beredsskabsstyrelsen, Amtsrådsforeningen, Kommunernes Landsforening,  

 Københavns Kommune, Frederiksberg Kommune,  

 Håndværksrådet, Dansk Industri, LO, Dansk VVS, Dansk  

 Smedemesterforening, Danske Entreprenører, Camping Branchen, Blik  

 & Rørarbejderforbundet, Dansk Metalforbund, Byggeriets  

 Arbejdsgivere, Foreningen af autoriserede kloakmestre i Danmark,  

 Landsforeningen Danske Maskinstationer, De Grønne  

 Kloakentreprenører, Entreprenørbranchens Fællesudvalg,  

 Forbrugerrådet, Forsikring & Pension, DONG A/S, Hovedstadens  

 Naturgasselskab, Naturgas Midt-Nord, Naturgas Sjælland, Naturgas FYN,  

 DONG Naturgas A/S, Københavns Belysningsvæsen, Oliebranchens  

 Fællesrepræsentation, Dansk Gas Brancheforening,  

 VVS-fabrikanterne, Danske Vandværkers Forening, Danmarks Private  

 Vandværker, Teknologisk Institut, Dansk Gasteknisk Center, Dansk  

 Bygningsinspektørforening og Kommunalteknisk Chefforening.
Økonomiske og administrative konsekvenser Lovforslaget vil for staten have økonomiske og  

 administrative konsekvenser i år 2000 og 2001 i forbindelse med  

 opbygning af et administrationssystem til godkendelse af virksomheders  

 kvalitetsstyringssystemer samt øvrige kontrolfunktioner.
Merudgifter  

 til primært et øget lønforbrug vil andrage 0,3 mill. kr.  

 i hvert af de to finansår.
For kommunerne vurderes de nye supplerende reguleringer af  

 de autoriserede og godkendte kompetente virksomheder væsentligt at  

 reducere behovet for efterfølgende kommunal kontrol af kvaliteten af  

 de udførte arbejder.
Den administrative besparelse, der følger  

 heraf, vurderes at være af mindst samme størrelsesorden som den  

 statslige merudgift.
 De kommunaløkonomiske konsekvenser skal forhandles  

 med de kommunale parter.
Erhvervsmæssige konsekvenser Lovforslaget vil have økonomiske og administrative  

 konsekvenser for de autoriserede og godkendte kompetente virksomheder.
Lovforslaget skønnes at omfatte ca. 3.000  

 VVS-installatører, ca. 200 godkendte kompetente virksomheder og ca.  

 3.000 kloakmestre.
I en periode vil forslaget indebære udgifter til  

 opbygning og godkendelse af simple kvalitetsstyringssystemer samt en mindre  

 løbende udgift til at vedligeholde disse systemer.
Desuden må  

 der forventes ændringer i virksomhedernes interne forretningsgange samt  

 en lille stigning i registreringen af det udførte arbejde.
For de  

 virksomheder, der ikke indfører kvalitetsstyringssystemer, må  

 der påregnes øgede udgifter i forbindelse med ekstern  

 stikprøvekontrol af de udførte arbejder.
 Lovforslagets erhvervsmæssige konsekvenser er blevet  

 vurderet af et fokuspanel bestående af 42 af de omfattede virksomheder.  

 Virksomhederne har besvaret spørgsmål om lovforslagets betydning  

 for deres administrative arbejdsbyrde. 83% af virksomhederne i fokuspanelet  

 forventer, at lovforslaget vil medføre administrative  

 éngangsbyrder, gennemsnitligt ca. 21 timer, og 51% forventer behov for  

 ekstern bistand på éngangsbasis, gennemsnitligt ca. 7 timer.  

 Arbejdet er begrundet i opbygning af simple kvalitetsstyringssystemer samt  

 ændringer i virksomhedernes interne forretningsgange.
Der knytter sig en betydelig usikkerhed til vurderingen af  

 de reelle meromkostninger som følge af lovforslaget.
Dels er mere  

 detaljerede krav til kvalitetsstyringssystemet endnu ikke udarbejdet, og dels  

 er der store forskelle i de kvalitetstyringssystemer, som virksomhederne i  

 dag anvender.
Erfaringsmæssigt kan omkostningerne for  

 virksomhederne til den første godkendelse af kvalitetsstyringssystemet  

 estimeres til 10.000-15.000 kr.
Virksomhedernes direkte udgifter til  

 kvalitetsstyringssystemer estimeres desuden til 3.000-5.000 kr. pr. år  

 for løbende overvågning eller ca. 10.000 kr. pr. inspektion ved  

 kontrol af kvaliteten af det udførte arbejde, såfremt  

 virksomhederne vælger denne model på vand- og  

 afløbsområdet.
I fokuspanelets undersøgelse forventede 83% af  

 virksomhederne løbende administrative byrder som følge af  

 lovforslaget på gennemsnitlig ca. 85 timer årligt.
Disse byrder  

 er begrundet i en lille stigning i registreringen af det udførte  

 arbejde samt krav stillet som følge af kvalitetsstyring.
Der må  

 forventes at være forskel på, hvor meget store og små  

 virksomheder belastes af lovforslaget.
Miljømæssige konsekvenser Lovforslaget skønnes at have en positiv effekt for  

 miljøet i kraft af større kvalitetskrav til de autoriserede og  

 godkendte kompetente virksomheder, der udfører og vedligeholder
gas-, vand- og afløbsinstallationer.
Riskoen for uheld på  

 gasområdet formindskes, og på vand- og afløbsområdet  

 forbedres sikringen imod forurening og vandspild.
 Endvidere åbner lovforslaget op for, at der kan  

 stilles miljøkrav til alle former for gasanvendelse i takt med behovet  

 som led i den overordnede samfundsindsats.
Forholdet til EU-retten Efter lovforslagets § 15 bibeholdes den i den  

 gældende lov eksisterende hjemmel til at fastsætte bestemmelser  

 med henblik på at opfylde Danmarks forpligtelser i henhold til  

 EU-retten vedrørende krav til gasinstallationer.
De gældende  

 fællesskabsregler er fastsat i Rådets direktiv 90/396/EØF  

 af 29. juni 1990 om tilnærmelse af medlemsstaternes lovgivning om  

 gasapparater (gasapparatdirektivet) (EF-Tidende 1990, nr.
L 196, side 15),  

 som ændret ved Rådets direktiv 93/68/EØF af 22. juli 1993  

 om ændring af blandt andet direktiv 90/396/EØF  

 (CE-mærkningsdirektivet) (EF-Tidende 1993, nr.
L 220, side 1).
Lovforslagets § 7 indeholder endvidere en hjemmel til  

 ministeren til at fastsætte bestemmelser om fravigelser af  

 uddannelseskravet, jf. lovforslagets § 7, stk. 1, nr. 1, og kravet om fast  

 forretningssted her i landet, jf. § 7, stk. 1, nr. 2, når det er  

 nødvendigt med henblik på at opfylde Danmarks forpligtelser i  

 henhold til EU-retten.
For så vidt angår fravigelse af  

 uddannelseskravet tænkes især på Europa-Parlamentets og  

 Rådets direktiv 99/42/EF af 7. juni 1999 om indførelse af en  

 ordning for anerkendelse af eksamensbeviser for de former for  

 erhvervsvirksomhed, der er omfattet af direktiverne om liberalisering og om  

 overgangsforanstaltninger og til supplering af den generelle ordning for  

 anerkendelse af eksamensbeviser (direktiv om gensidig anerkendelse af  

 eksamensbeviser) (EF-Tidende, 1999, nr.
L 201, side 77). Direktivet skal  

 være implementeret i dansk ret inden den 31. juli 2001.
Endelig indeholder lovforslaget, som konsekvens af  

 vedtagelsen af Europa-Parlamentets og Rådets direktiv 98/30/EF af 22.  

 juni 1998 om fælles regler for det indre marked for naturgas  

 (EF-Tidende 1998, nr.
L 204, side 1), bestemmelser om definition af  

 gasleverandører.
Direktivet indeholder ikke en forpligtelse for  

 medlemsstaterne til at gennemføre de i nærværende  

 lovforslag foreslåede regler.
Om begrundelsen for reglerne henvises til  

 de almindelige bemærkninger.
 De forpligtelser, som efter forslaget pålægges  

 gasleverandørerne, vil blive medtaget som »Offentlige tjenester« i  

 forbindelse med Miljø- og Energiministeriets implementering af  

 direktivet (direktiv 98/30/EF af 22. juni 1998).
Samlet vurdering af  

 konsekvenser Positive konsekvenser, mindre udgifter Negative konsekvenser, merudgifter Økonomiske konsekvenser for stat, kommuner og  

 amtskommuner Kommunerne opnår en administrativ besparelse, der  

 vurderes af mindst samme størrelsesorden som den statslige  

 merudgift.
 Staten vil få en merudgift på 0,3 mill. kr.  

 både i år 2000 og 2001.
Administrative konsekvenser for stat, kommuner og  

 amtskommuner Et reduceret behov for efterfølgende kommunal kontrol  

 af kvaliteten af de udførte arbejder.
 I en overgangsperiode i år 2000 og 2001 forøges  

 administrationen for staten.
Økonomiske konsekvenser for erhvervslivet Når kvalitetsstyringssystemerne er fuldt implementeret,  

 forventes en højere kvalitet og sikkerhed i de udførte  

 arbejder.
Mulighed for at blive godkendt til udførelse af  

 begrænsede opgaver.
 Autoriserede og godkendte kompetente virksomheder vil  

 få forøgede udgifter til ekstern godkendelse og  

 overvågning af kvalitetsstyringssystemer.
Administrative konsekvenser for erhvervslivet Nej.
 Forøget arbejde med at opbygge  

 kvalitetsstyringssystemer og lidt forøgede krav til løbende  

 registrering af udført arbejde.
Miljømæssige konsekvenser Mindsket risiko for uheld på gasområdet og  

 på vand- og afløbsområdet bedre sikring mod forurening og  

 vandspild.
 Nej.
Administrative konsekvenser for borgerne Lempelser i form af mulighed for selv at udføre simple  

 arbejder på vand- og afløbsledninger.
 Nej.
Forholdet til EU-retten Lovforslaget sikrer den nødvendige hjemmel til at  

 implementere relevante EU-regler med relation til sikkerheden ved  

 gasinstallationer og gasmateriel samt den nødvendige hjemmel til at  

 implementere EU-regler om gensidig anerkendelse af uddannelser.
Endvidere  

 tages højde for konsekvenserne i forbindelse med den kommende  

 implementering af direktivet om det indre marked for naturgas.
Bemærkninger til lovforslagets  

 enkelte bestemmelser Til kapitel 1 Kapitlet omfatter formål og anvendelsesområde  

 for lovforslaget, hvor der som noget nyt foreslås indført en  

 formålsparagraf for at fastlægge rammerne for lovens  

 administration.
Som noget nyt foreslås, at produktionsanlæg,  

 distributionsledninger og øvrige anlæg til forsyning af gas  

 omfattes af anvendelsesområdet.
Til § 1 Det foreslåede formål i nr. 1 vedrører  

 gassikkerhedshensyn, der som hidtil påtænkes udøvet ved  

 forebyggende foranstaltninger i forbindelse med Gasreglementet, jf.  

 lovforslagets § 15 samt ved afhjælpningsforanstaltninger, såfremt  

 den løbende overvågning og kontrol nødvendiggør  

 indgreb ved gasinstallationer og gasmateriel af sikkerhedsmæssige  

 årsager jf. forslagets §§ 16-19.
 Formålet angivet i nr. 2 påtænkes  

 opfyldt ved hjælp af de krav, der stilles til virksomheder som  

 betingelse for at udøve virksomhed som autoriseret gas-, vand- og  

 sanitetsmester (VVS-installatør), som godkendt kompetent virksomhed  

 inden for et begrænset felt eller som autoriseret kloakmester, jf.  

 lovforslagets §§ 4-5.
For gasinstallationer og gasmateriel indeholder  

 lovforslaget hjemmel i §§ 15-19 til regulering på alle de  

 områder, det skønnes nødvendigt, for at sikre den  

 ønskede sikkerhedsmæssige kvalitet, blandt andet tekniske  

 bestemmelser for gasinstallationer og gasmateriel.
For vand- og  

 afløbsinstallationer regulerer forslaget som hidtil kun kravene til  

 virksomheder, jf. §§ 4 og 5, mens øvrige tekniske regler for vand- og  

 afløbsinstallationer m.v. er fastsat i henhold til anden  

 lovgivning.
 Formålene angivet i nr. 1 og nr. 2 har dannet  

 grundlag for administrationen af den nugældende lov.
 Som noget nyt foreslås formål nr. 3 indsat i  

 lovforslaget for fremover at give mulighed for at implementere krav til  

 gasinstallationer og gasmateriel som led i foranstaltninger i den overordnede  

 miljø- og sundhedsindsats.
Her tænkes på nye energi- eller  

 miljøkrav til gasforbrugende udstyr som led i foranstaltninger for  

 energibesparelse eller reduktion af miljøpåvirkninger samt  

 foranstaltninger for at forbedre indeklimaet eller nærmiljøet  

 omkring bygninger.
Disse krav vil blive fastsat med hjemmel i lovforslagets §  

 15.
Til § 2 Stk. 1 regulerer hvilke installationer og  

 anlæg, der er omfattet af loven.
Bestemmelserne er en  

 videreførelse af gældende bestemmelser om, at installationer for  

 henholdsvis gas, vand og afløb regnes fra stikledningens anboring  

 på hovedledning og omfatter hele den efterfølgende installation.  

 For gasinstallationers vedkommende omfattes tillige de gasforbrugende  

 apparaters ventilations- og aftrækssystemer.
Produktionsanlæg og  

 hoved- eller distributionsledning for vand og afløb er som hidtil  

 undtaget.
Som noget nyt foreslås i nr. 2, at produktionsanlæg og  

 distributionsledninger og øvrige forsyningssystemer for gas er  

 omfattet i de tilfælde, hvor gassikkerheden ved disse anlæg ikke  

 er omfattet af arbejdsmiljøloven m.v., jf. lovbekendtgørelse  

 nr. 497 af 29. juni 1998 §§ 40, 41 og 46. Her tænkes på  

 produktionsanlæg for bygas og biogas, dele af  

 flaskegasforsyningssystemer samt tilhørende distributionsledninger,  

 der i dag ikke er reguleret ved særlige bestemmelser for  

 gassikkerheden.
Som en præcisering foreslås tillige i stk. 1,  

 nr. 1, at der ved gasinstallationer forstås installationer og  

 gasmateriel, der anvender bygas, naturgas, flaskegas samt lignende  

 brændbare gasser, såsom biogas, skraldgas og øvrige  

 brændbare gaskvaliteter, der kunne tænkes anvendt bredt til  

 forskellige formål.
Denne præcisering er indsat for dels at sikre  

 fuld overensstemmelse med definitionen på gas i gasapparatdirektivet og  

 dels at tage højde for den fremtidige mulighed for at anvende brint  

 eller tilsvarende særlige gaskvaliteter.
 Mens anlæg for flaskegas (butan og propan) er  

 omfattet af bestemmelserne, vil f.eks. anlæg med acetylen til  

 svejseprocesser fortsat være omfattet af bestemmelser udstedt i  

 medfør af arbejdsmiljøloven.
Bestemmelsen i stk. 1, nr. 1 er en videreførelse af  

 gældende bestemmelser og omfatter alle former for gasanvendelse og er  

 ikke begrænset til installationer og gasudstyr, der forbrænder  

 gassen.
Her tænkes eksempelvis på anvendelse af gas som  

 kølemiddel i køleskabe og dybfrysere.
Bestemmelsen i stk. 1, nr. 3 om vandinstallationer er en  

 videreførelse af gældende bestemmelse, idet der undtages  

 installationer, der forsynes fra anlæg for den enkelte private  

 forbruger.
Undtagelsen gælder således vandinstallationer i  

 ejendomme, især på landet, der alene benyttes som bolig for  

 ejeren og dennes husstand, og som udelukkende forsynes med vand fra en  

 på vedkommende ejendom til dennes eget brug indrettet  

 pumpeanlæg.
Derimod vil installationer, som ejeren i  

 erhvervsmæssigt øjemed lader benytte af andre end sin egen  

 husstand, være omfattet af bestemmelsen, uanset om installationen kun  

 betjener vedkommende enkelte ejendom.
Som eksempler kan nævnes  

 installationer på fabrikker, i hotel- og pensionatsvirksomheder, i  

 skoler eller på sygehuse.
Ved de i stk. 1, nr. 4 nævnte  

 afløbsinstallationer  - ud over afløbsinstallationer i  

 bygninger (sanitetsinstallationer) - forstås  

 ledninger og anlæg i jord, herunder også mindre anlæg til  

 rensning af spildevand samt drænledninger i forbindelse med bygninger.  

 Da autorisationskravet i § 5 vedrører alle  

 afløbsinstallationer omfattet af bestemmelsen udfra hensynet til  

 risikoen for forurening af grundvandet, foreslås det i nr. 4, at  

 præcisere, at nedsivningsanlæg og samletanke er omfattet af  

 bestemmelsen.
Som andre mindre anlæg til rensning af spildevand  

 før udledning til jorden eller recipient, der omfattes af bestemmelsen  

 og autorisationskravene, kan nævnes biologiske sandfilteranlæg og  

 rodzoneanlæg.
Der er desuden flere typer afløbsinstallationer,  

 som er omfattet af autorisationskravet, selvom disse ikke efter almindelig  

 opfattelse betragtes som afløbsinstallationer.
Alle  

 afløbsanlæg på landbrugsejendomme, herunder lukkede  

 afløbssystemer (ajle- og gylleanlæg) er således omfattet  

 af autorisationskravet, for så vidt de kan karakteriseres som egentlige  

 afløbsanlæg, ligesom dræninstallationer i forbindelse med  

 bygninger er omfattet.
Stk. 2 og stk. 3 definerer som noget nyt  

 begrebet gasleverandør og gasmateriel.
Der foreslås indsat en  

 definition på gasleverandør som den virksomhed, der ejer eller  

 vedligeholder gasforsyningssystemet, og som distribuerer gas til  

 installationer.
Denne definition er indført som konsekvens af det  

 vedtagne direktiv om det indre marked for naturgas, og tager i øvrigt  

 højde for, at leverandører, der distribuerer gas i flasker, er  

 omfattet.
Til § 3 Bestemmelserne angiver undtagelser fra loven for  

 specifikke anvendelser af gas-, vand- og afløbsinstallationer om bord  

 på skibe og gasinstallationer til fremdrift og opvarmning af  

 køretøjer.
 Bestemmelsen er en videreførelse af gældende  

 bestemmelser om, at alle tekniske installationer om bord på skibe,  

 herunder lystfartøjer er reguleret af lov om sikkerhed til  

 søs.
For gasinstallationer i køretøjer inklusive  

 autocampere, lastvogne, busser og lignende foreslås i lovforslaget, at  

 anvendelsesområdet begrænses til sædvanlige installationer  

 til kogebrug, køleskabe og lignende samt opvarmningsanlæg i  

 campingvogne.
Desuden foreslås det, at opvarmningsanlæg i  

 køretøjer (bortset fra campingvogne) undtages, idet disse  

 anlæg primært er beregnet til drift under kørsel, hvilket  

 er reguleret af særlige bestemmelser i EU-retten, der er implementeret  

 i færdselsloven.
Til kapitel 2 Kapitlet omfatter bestemmelser om virksomhedsområdet  

 for autoriserede og godkendte kompetente virksomheder, der er en  

 videreførelse af de gældende bestemmelser for, hvilke arbejder,  

 der er omfattet af virksomhedsregulering.
Endvidere indeholder kapitlet bestemmelse om undtagelser  

 fra kravene rettet imod forsyningsvirksomheder og forbrugere.
For så  

 vidt angår forbrugerne, foreslås det at udvide disses muligheder  

 for at udføre simple vand- og sanitetsarbejder.
Til § 4 Bestemmelsen åbner for at udover autoriserede  

 VVS-installatører kan godkendte kompetente virksomheder udføre  

 installationer og/eller servicearbejder på gasinstallationer, jf. § 2,  

 stk. 1, og § 7.
Den gældende lovs bestemmelse om sammenhæng  

 mellem autorisationskravet for VVS-installatører og lovens  

 anvendelsesområde for gas-, vand- og afløbsinstallationer  

 foreslås ophævet for gasinstallationer, men videreført for  

 vandinstallationer samt afløbsinstallationer over  

 terrænhøjde og i bygninger.
Således foreslås kravet  

 til anvendelse af autoriserede virksomheder som hidtil ikke at gælde  

 arbejder på produktionsanlæg, distributionsanlæg eller  

 andre anlæg til forsyning med gas, jf. forslagets § 2, stk. 2, ligesom  

 det heller ikke foreslås at stille krav om anvendelse af godkendte  

 kompetente virksomheder.
Bestemmelserne om autoriserede virksomheder er såvel  

 i den gældende lov som i forslaget uafhængigt af, om der er tale  

 om arbejder på privat grund eller offentligt areal og uafhængigt  

 af, om der er tale om privat virksomhed eller en forsyningsvirksomhed.  

 Bestemmelserne foreslås som hidtil at gælde for arbejder ved  

 såvel anboring, stikledninger, jordledninger som den øvrige del  

 af ledningsnettet på privat grund.
Som noget nyt foreslås  

 bestemmelserne udvidet med, at for særlige typer af gasinstallationer  

 kan udførelse og servicering foretages af kompetente virksomheder.
Til § 5 Den gældende lovs § 2 om sammenhængen mellem  

 autorisationskravet for kloakmestre og lovens anvendelsesområde for  

 afløbsinstallationer i jord foreslås videreført.
 Bestemmelsen om arbejder omfattet af autorisationskravet  

 som kloakmestre er foreslået præciseret, jf. lovforslagets § 2  

 med en angivelse af, hvilke arbejder, der kræver autorisation.  

 Grænsefladen mellem autorisationsområdet for gas-, vand- og  

 sanitetsmestre (VVS-installatører) og kloakmestre foreslås  

 endvidere præciseret i bestemmelsen ved en beskrivelse af  

 arbejdsområderne svarende til den hidtidige praksis.
 Bestemmelsen om autorisation foreslås endvidere som  

 hidtil at gælde for såvel arbejder på privat grund som i  

 gadeareal og for private virksomheder og forsyningsvirksomheder på  

 tilsvarende måde som anført under § 4.
Til § 6 Med nr. 1 og 2 videreføres den hidtidige adgang i  

 den gældende lov for gas- og vandforsyningsvirksomheder samt  

 kloakvæsner til uden autorisation at lade eget personale, dvs.  

 personale, der er ansat og lønnet af forsyningsvirksomheden eller  

 kloakvæsnet, udføre visse arbejder ved de installationer, der er  

 tilsluttet deres hovedledninger.
Denne bestemmelse har i stort omfang givet  

 anledning til fortolkningstvivl, hvorfor det i nr. 1 og 2 foreslås, at  

 der gives hjemmel til, at det ved en bekendtgørelse  

 tydeliggøres, hvilke autorisationskrævende arbejder, gas- og  

 vandforsyningsvirksomheder og kloakvæsener kan udføre uden at  

 være indehaver af autorisation.
Bestemmelsen vil blive fastsat udfra  

 den gældende praksis, der omfatter arbejder ved ledninger i  

 gadearealer, eksempelvis etablering af stikledninger, som kan føres  

 ind på privat grund, hvor der etableres en stophane, udskiftning af  

 gas- og vandmålere og arbejder ved husinstallationer i ganske  

 ekstraordinære og enkeltstående situationer, som for eksempel i  

 tilfælde, hvor ejeren har vægret sig imod at bringe  

 installationer i forskriftsmæssig stand.
Som hidtil vil der ikke for  

 forsyningsvirksomhederne være adgang til at drive sædvanlig gas-,  

 vand- og sanitetsmestervirksomhed, henholdsvis kloakmestervirksomhed, hvilket  

 blandt andet vil betyde, at en kommunal vandforsyning ikke uden autorisation  

 kan udføre autorisationskrævende arbejder på kommunens  

 egne ejendomme.
Den gældende lovs mulighed for at undtage  

 særlige arbejder fra autorisationskravet, er videreført i  

 stk. 1, nr. 3 med præcisering af, at undtagelsen er betinget af,  

 at arbejdet ikke kan medføre sundheds- eller miljømæssige  

 risici.
Hjemlen er i dag benyttet til at undtage udskiftning af  

 vandhanepakninger i installationer, hvor der findes en afspærringshane  

 i boligenheden, og udførelse af nedsivningsanlæg med  

 tilhørende ledninger til bortledning af regnvand fra tag (faskiner)  

 på beboelsesbygninger med tilknyttede udhuse, carporte og garager og  

 på landbrugsejendommes driftsbygninger.
Som følge af udviklingen på området,  

 herunder produktudviklingen af komponenter, foreslås bemyndigelsen  

 benyttet til at fastsætte bestemmelser om, at omfanget af undtagelser  

 på vand- og afløbsområdet udvides således, at  

 forbrugerne selv skal kunne foretage udskiftning af taparmaturer (vandhaner,  

 blandingsbatterier) håndvaske og køkkenvaske med synlige  

 afløbsledninger og hvidevarer som f.eks. vaske- og opvaskemaskiner,  

 hvor der i øvrigt ikke ændres på vand- og  

 afløbsinstallationerne.
For at udelukke tvivlsspørgsmål  

 er det påkrævet, at de installationsarbejder, som forbrugerne  

 selv må udføre, bliver defineret og beskrevet meget konkret og  

 detaljeret i en bekendtgørelse for at sikre, at sådanne  

 arbejders udførelse ikke kan give anledning til skader, vandspild m.v.  

 Mulighederne for forbrugerne til selv at udføre simple  

 installationsarbejder begrænses således til udskiftning og  

 tilslutning af godkendte komponenter i en eksisterende lovlig installation.  

 Der vil dog ikke kunne drives erhvervsmæssig virksomhed på de  

 berørte områder.
Disse arbejder kan derfor kun udføres af  

 forbrugerne selv eller for andre som vennetjenester o.l.
Det er i den  

 forbindelse fortsat den enkelte forbruger, der er ansvarlig for egne  

 installationer.
Til kapitel 3 Kapitlet omfatter vilkårene for at udstede  

 autorisation og godkendelse som kompetent virksomhed samt bestemmelser om  

 afslag.
Bestemmelserne foreslår som noget nyt krav om anvendelse af  

 kvalitetsstyring eller tilslutning til en særlig tilsynsordning som  

 vilkår for såvel autoriserede som godkendte kompetente  

 virksomheder.
Bestemmelserne foreslår endvidere inden for et  

 begrænset arbejdsfelt mulighed for at opnå godkendelse som  

 kompetent virksomhed på gasområdet.
Til § 7 Det foreslås at fastholde det gældende  

 enhedsautorisationsbegreb.
Dette betyder, at der gives en autorisation, der  

 dækker gas-, vand- og sanitetsområderne, og giver adgang til at  

 udføre arbejder indenfor de i § 2, stk. 1, nr. 1-3 beskrevne  

 områder.
 På kloakområdet omfatter autorisationen det i  

 § 2, stk. 1, nr. 4, beskrevne arbejdsområde.
Det foreslås at præcisere bestemmelsen ved at  

 anvende betegnelsen »virksomheden«, hvor den gældende lov anvender  

 »ansøgeren«, og i andre sammenhænge »mesteren«.
Da  

 autorisationen er en virksomhedsautorisation, dvs. udstedes til virksomheden  

 på vilkår af, at der til denne er knyttet en person, der opfylder  

 de særlige uddannelseskrav, findes denne betegnelse klarere,  

 særligt i forbindelse med ansvarsplaceringen.
 Uddannelseskravet i stk. 1, nr. 1, er som i den  

 gældende lov et krav om bestået, godkendt prøve.
 Kravet om ledelsesbeføjelser findes i dag i § 18,  

 stk. 2 og § 19, stk. 1, i bekendtgørelse nr. 156 af 10. april 1979 om  

 autorisationer for gas-, vand- og sanitetsmestre og kloakmestre, som  

 vedrører autorisation til virksomheder, der drives i selskabsform.  

 Disse foreslås indført i § 7, da de autoriserede virksomheder  

 som udgangspunkt i dag drives i selskabsform.
De konkrete krav til ledelsesbeføjelser  

 består i dag, for så vidt angår interessentskaber,  

 kommanditselskaber og lignende i et krav om, at virksomhedens autoriserede  

 mester skal være økonomisk ansvarlig deltager i selskabet og  

 have prokura, eller, hvis den pågældende ikke er personligt  

 ansvarlig deltager i selskabet, skal være ansat som funktionær  

 med dispositionsret i selskabets installationsvirksomhed.
For så vidt  

 angår aktieselskaber, anpartsselskaber, andelsselskaber og lignende,  

 skal den autoriserede enten være selskabets ansvarlige direktør,  

 forretningsfører eller lignende, eller en funktionær som ovenfor  

 beskrevet.
Tilsvarende krav foreslås stillet overfor virksomhedens  

 teknisk ansvarlige person.
Dog kan der, hvor den teknisk ansvarlige ikke er  

 firmaindehaveren eller et selskabs direktør, for så vidt  

 angår kloakmestervirksomhed anerkendes ansættelse på  

 funktionærlignende vilkår, idet en stor del af  

 kloakmestervirksomhederne har hovedarbejdsområde uden for det  

 autorisationskrævende område ved eksempelvis murer-,  

 entreprenør-, eller anlægsarbejde.
 Yderligere forudsættes, at den teknisk ansvarlige  

 person, uanset om det er firmaindehaveren, direktøren eller en ansat,  

 tager aktivt del i virksomhedens udførelse af  

 autorisationskrævende arbejder.
 Kravene om, at den teknisk ansvarlige ikke må  

 være umyndig eller under værge- eller samværgemål er  

 en videreførelse af den gældende lovs bestemmelser.
 Kravene i stk. 1, nr. 2, om at virksomheden skal have  

 et fast forretningssted her i landet, er en videreførelse af den  

 gældende lovs bestemmelser.
Kravet i stk. 1, nr. 3 om anvendelse af et  

 kvalitetsstyringssystem eller tilslutning til tilsynsordning er nyt.
Der  

 henvises til bemærkningerne til § 9.
Det er hensigten, at kravet om kvalitetsstyringssystem  

 skal gælde virksomheder, der udfører gasinstallationer, mens  

 virksomhederne på vand- og afløbsområdet kan vælge,  

 om de vil indføre kvalitetsstyring eller tilslutte sig en  

 tilsynsordning.
Således vil f.eks. en autoriseret gas-, vand- og  

 sanitetsvirksomhed, der udfører såvel gas- som vand- og  

 sanitetsinstallationer, kunne vælge at indføre et  

 kvalitetsstyringssystem, der alene vedrører gasinstallationsarbejdet,  

 mens der for den øvrige del af virksomhedens  

 autorisationskrævende virksomhed kan ske tilslutning til en  

 særlig tilsynsordning.
Bestemmelsen i stk. 1, nr. 4, svarer til den  

 gældende lov og indebærer, at der skal stilles sikkerhed.
Der  

 henvises til bemærkningerne til § 10.
 Bestemmelsen i stk. 1, nr. 5 om, at virksomheden ikke  

 må være under konkurs, er en videreførelse af  

 gældende lovs § 4, stk. 1, nr. 4.
 I stk. 2 stilles der krav om, at ansøgeren skal  

 give oplysning om gæld til det offentlig m.v.
Begrundelsen herfor er bestemmelsen i § 8, stk. 1, nr. 3,  

 hvorefter autorisation eller godkendelse som kompetent virksomhed kan  

 nægtes, såfremt ansøgeren har en forfalden gæld til  

 det offentlige på eller over 50.000 kr.
Til konstatering af, hvorvidt  

 dette er tilfældet, er det nødvendigt at indhente  

 ansøgerens erklæring herom.
Dette er hidtil sket administrativt,  

 men foreslås indført i § 7. Da formålet med bestemmelsen  

 er at nedbringe og imødegå, at der opstår personlige  

 restancer, er det fundet nødvendigt i lovforslaget at præcisere  

 dette ved en ændring af »ansøgeren« til »virksomheden samt den  

 teknisk ansvarlige«.
Det er således dels virksomhedens og dels den  

 teknisk ansvarliges personlige, forfaldne gæld til det offentlige, der  

 ønskes oplyst.
Den gæld, der ønskes oplyst, skal  

 vedrøre erhvervsvirksomhed i henhold til en tidligere autorisation  

 indenfor det konkrete erhverv.
Det bemærkes i øvrigt, at  

 gæld, hvorom der er indgået en afdragsaftale, som overholdes,  

 ikke i denne relation betragtes som forfalden.
Stk. 2, 2. pkt. er en videreførelse af  

 gældende lov, hvorefter ansøgeren skal afgive en skriftlig  

 erklæring om, hvorvidt han inden for de sidste 3 år er straffet  

 for overtrædelse af reglerne i denne lov eller lov om visse forhold  

 vedrørende gas-, vand- og afløbsinstallationer og dertil  

 hørende kloakledninger eller bestemmelser udfærdiget i henhold  

 til disse love.
Som noget nyt foreslås personkredsen præciseret  

 til virksomhedens ejer eller administrerende direktør samt den teknisk  

 ansvarlige.
Endvidere foreslås bestemmelsen udvidet til tillige at  

 vedrøre godkendelse som kompetent virksomhed.
Kravet om de  

 pågældende oplysninger er væsentligt, idet der kan  

 være tale om en sikkerhedsrisiko, når der foreligger tidligere  

 overtrædelse af loven.
Danmarks Gasmateriel Prøvning foretager  

 på grundlag af oplysningerne en vurdering af, om  

 autorisationsudstedelse eller godkendelse som kompetent virksomhed bør  

 nægtes i medfør af § 8, stk. 1, nr. 1. Der henvises til  

 bemærkningerne til denne.
Stk. 3 åbner mulighed for en godkendelse som  

 kompetent virksomhed for virksomheder, der kun ønsker at arbejde  

 indenfor en begrænset del af gasområdet.
Herved får visse  

 virksomheder mulighed for, inden for nøje afgrænsede  

 arbejdsområder, at udøve et erhverv, der kan sidestilles med  

 autoriserede virksomheders, men hvor arbejdsopgaverne enten kræver  

 særlig ekspertise, er sammenknyttet med et specifikt produktkendskab  

 eller er udtryk for en hensigtsmæssig nichevirksomhed begrundet i  

 markedets behov.
Her tænkes blandt andet på virksomheder, der  

 alene udfører indregulering og service på gasdrevne  

 motoranlæg eller andre særlige apparatkategorier, der fordrer  

 specifikt produktkendskab, og hvor markedets krav er identificeret og  

 afgrænset, samt virksomheder, der udfører og fører tilsyn  

 med flaskegasinstallationer i campingvogne eller forestår indregulering  

 og service af større gasfyrede brænderanlæg.
Det primære vilkår for godkendte kompetente  

 virksomheder er kravet om dokumentation af den faglige kompetence.
Dog vil  

 der i visse tilfælde kunne stilles krav om en særlig kompetence,  

 som vil kunne dokumenteres enten ved at have bestået en særlig  

 godkendt prøve for netop den type virksomhed, eller ved  

 fremlæggelse af tilstrækkelig dokumentation for, at virksomhedens  

 teknisk ansvarlige og evt. dennes medarbejdere på anden vis har  

 erhvervet den fornødne kompetence for, at virksomheden kan  

 karakteriseres som kompetent inden for de specificerede  

 arbejdsområder.
 Afgørelse om virksomhedens godkendelse som  

 kompetent virksomhed træffes af Danmarks Gasmateriel Prøvning  

 på baggrund af en individuel vurdering af ovennævnte forhold,  

 herunder sandsynligheden for, at virksomheden kan udøve sit erhverv  

 inden for den specificerede begrænsning.
 Stk. 4 giver Danmarks Gasmateriel Prøvning  

 mulighed for at dispensere fra betingelserne i stk. 1, 2 og 3.  

 Dispensationsadgangen svarer til den gældende dispensationsadgang, der  

 hidtil har været anvendt til 1-årige dispensationer fra  

 prøvekravene til personer, der ikke har bestået i gasfagene,  

 samt i enkelte, særlige tilfælde, eksempelvis overfor mindre  

 virksomheder i ø-samfund.
Som noget nyt foreslås en præcisering af  

 muligheden for som dispensation at meddele autorisation til virksomheder, der  

 alene ønsker autorisation til vand- og sanitetsarbejder, f.eks. mindre  

 virksomheder, der ikke ønsker at arbejde med gasinstallationer,  

 således at disse virksomheder alene opnår en vand- og  

 sanitetsmesterautorisation, og derfor alene skal opfylde de  

 kvalitetsstyrings/kontrolordningskrav, der stilles til udførelsen af  

 disse typer arbejder.
Det vil som udgangspunkt være en  

 forudsætning for en dispensation, at ansøgeren har samme faglige  

 niveau og uddannelse som de autoriserede gas-, vand- og sanitetsmestre.  

 Dispensationsadgangen vil tillige kunne finde anvendelse på udenlandske  

 ansøgere.
Endvidere påtænkes dispensationsadgangen  

 anvendt i de tilfælde, hvor en virksomheds indehaver, der tillige er  

 virksomhedens tekniske ansvarlige person, afgår ved døden, eller  

 på anden måde bliver ude af stand til at varetage de funktioner,  

 der er forudsat bestridt af den pågældende.
I disse  

 tilfælde er der i den gældende lov en adgang til, at  

 virksomheden, efter indstilling fra vedkommende kommunalbestyrelse, kan  

 videreføres i indtil 2 år under tilsyn og ansvar af en anden  

 autoriseret mester.
Det foreslås, at en sådan  

 videreførelse skal kunne ske ved udstedelse af en dispensation under  

 samme forudsætninger som i dag, dog  uden indstilling fra en  

 kommunalbestyrelse.
Stk. 5 og 6 er en videreførelse af den  

 gældende lovs bestemmelser, for så vidt angår forholdet til  

 EU-retten.
Som anført under bemærkningerne til Forholdet til  

 EU-retten, hjemler forslaget adgang til administrativt at implementere  

 EU-regler vedrørende anvendelse af  eksamensbeviser, herunder  

 Rådets Direktiv 99/42/EF af 7. juni 1999 om indførelse af en  

 ordning for anerkendelse af eksamensbeviser m.v.
Principperne i dette direktiv bygger på, at  

 medlemslandene er forpligtet til at vurdere, om udenlandske ansøgeres  

 dokumentation for faglig viden svarer til de nationale krav.
Er der forskel i  

 disse krav for en virksomhed med en udenlandsk teknisk ansvarlig, kan  

 medlemsstaterne kræve, at vedkommende dokumenterer sine kvalifikationer  

 ved en særskilt prøve, der kan afvige fra den godkendte  

 prøve jf. stk. 1, nr. 1.
 Behandlingen af ansøgninger fra udenlandske borgere  

 skal således foregå ved en konkret vurdering, hvorfor det ikke er  

 muligt at præcisere indholdet af stk. 5 og 6 yderligere.
 Det skal bemærkes, at alle virksomheder, såvel  

 danske som udenlandske, skal opfylde vilkårene i stk. 1, nr.1 -  

 bortset fra kravet om bestået prøve - samt stk. 1, nr. 3-5  

 og stk. 2.
I stk. 7 foreslås, at by- og boligministeren  

 får adgang til at fastsætte bestemmelser om proceduren for  

 ansøgninger om autorisation og godkendelse som kompetent virksomhed,  

 herunder en præcisering af de begrænsede områder, hvor der  

 kan søges godkendelse som kompetent virksomhed, jf.  

 bemærkningerne til stk. 3. Endvidere foreslås adgang til at  

 fastsætte de nødvendige proceduremæssige forskrifter for  

 de autoriserede og godkendte kompetente virksomheders forpligtelser i  

 relation til myndigheder og forsyningsvirksomheder.
Herudover  

 fastsættes nærmere bestemmelser om udstedelse af dispensationer i  

 medfør af stk. 4, herunder i relation til muligheden for at  

 fravige kravet om enhedsautorisation.
Til § 8 I bestemmelsen foreslås en række  

 omstændigheder, hvorunder autorisationsudstedelse kan nægtes.  

 Dette er en videreførelse af de nugældende bestemmelser, der  

 medfører, at autorisationsansøgeren ikke   som det ellers er  

 tilfældet, når betingelserne i § 7, stk. 1 og 2 er opfyldt   har  

 et retskrav på autorisation, når de pågældende  

 omstændigheder foreligger.
Bestemmelsen foreslås tillige at  

 vedrøre ansøgning om godkendelse som kompetent virksomhed,  

 således at det fremgår, at ansøgning herom tillige kan  

 nægtes under de anførte omstændigheder.
Stk. 1, nr. 1, 2 og 3 er en videreførelse af § 5,  

 stk. 1, nr. 1-3 i den gældende lov.
Dog foreslås en sproglig  

 præcisering i nr. 2 af den omfattede personkreds.
Bestemmelsen i stk. 1, nr. 1 er væsentlig, idet der  

 kan være tale om en sikkerhedsrisiko, når der foreligger  

 tidligere overtrædelse af loven, hvilket i § 7, stk. 2, foreslås  

 at skulle oplyses i forbindelse med ansøgning.
Hensigten med forslaget  

 i stk. 1, nr. 1, er, at Danmarks Gasmateriel Prøvning foretager en  

 vurdering af den/de tidligere overtrædelsers alvor, og på  

 baggrund heraf vurderer, om der kan udstedes autorisation eller godkendelse  

 som kompetent virksomhed.
 Det foreslås, at bestemmelsen i stk. 1, nr. 1, ikke  

 finder anvendelse på bagatelovertrædelser.
Stk. 1, nr. 4 svarer til den gældende lov.  

 Anvendelsesområdet for bestemmelsen er for eksempel den situation, hvor  

 den teknisk ansvarlige i en virksomhed, der ansøger om autorisation,  

 tidligere har været ansat i en virksomhed, der har fået frakendt  

 en autorisation eller en godkendelse som kompetent virksomhed.
Såfremt  

 det fremgår af kendelsen, at det er den teknisk ansvarlige, der har  

 været ansvarlig for de forhold, der har ført til frakendelsen,  

 vil en nægtelse af udstedelse af autorisation kunne begrundes hermed.  

 Ligeledes vil bestemmelsen kunne finde anvendelse på en virksomhed med  

 samme personkreds som en tidligere, nu ophørt virksomhed, der har  

 fået frakendt autorisationen.
Endvidere vil bestemmelsen kunne finde  

 anvendelse i tilfælde af, at den ansøgende virksomhed eller  

 virksomhedens teknisk ansvarlige har fået frakendt en autorisation  

 indenfor et lignende område, f.eks. som elinstallatør.
Det er  

 som hidtil ved anvendelsen af nr. 4 forudsat, at der kun tages hensyn til  

 forhold, der set i relation til forholdets karakter ligger indenfor en vis  

 rimelig tid.
 Det foreslås præciseret i stk. 2, at  

 spørgsmålet, hvorvidt det udviste forhold er til hinder for  

 opnåelse af autorisation eller godkendelse som kompetent virksomhed,  

 skal indbringes for domstolene, hvis det begæres enten af den, der har  

 fået afslag på autorisation eller godkendelse, eller af Danmarks  

 Gasmateriel Prøvning.
Stk. 3 er en videreførelse af den  

 gældende lov og indebærer, at afslag på ansøgning om  

 autorisation begrundet i virksomhedens eller den teknisk ansvarliges  

 forfaldne gæld til det offentlige på 50.000 kr. og derover, kan  

 indbringes for by- og boligministeren.
Bestemmelsen foreslås tillige at  

 finde anvendelse på ansøgning om godkendelse som kompetent  

 virksomhed.
 Stk. 4 er en videreførelse af den  

 gældende lov § 5, stk. 2, og indebærer, at afslag begrundet med  

 de i stk. 1, nr. 4 nævnte forhold, hvor en faglig vurdering vil  

 kunne spille ind, kan forlanges forelagt for det i § 13 omhandlede  

 nævn.
I stk. 5 foreslås tillige, at afslag på  

 ansøgning om godkendelse som kompetent virksomhed kan forlanges  

 prøvet af det i § 13 omhandlede nævn.
Dette vedrører  

 ethvert afslag på ansøgning om godkendelse som kompetent  

 virksomhed, bortset fra afslag begrundet i virksomhedens eller den teknisk  

 ansvarliges forfaldne gæld til det offentlige på 50.000 kr. eller  

 derover, som i medfør af stk. 3 kan indbringes for by- og  

 boligministeren.
Bestemmelsen er begrundet i retssikkerhedsmæssige  

 årsager under hensyn til, at afgørelse om godkendelse som  

 kompetent virksomhed beror på en administrativ vurdering, jf.  

 forslagets § 7, stk. 3.
Til § 9 Som noget nyt foreslås i stk. 1 og 2 indført  

 krav om anvendelse af simple kvalitetsstyringssystemer for autoriserede og  

 godkendte kompetente virksomheder ved arbejde på gasinstallationer.  

 Bestemmelserne foreslås indført for at hæve kvaliteten af  

 arbejdet, jf. de almindelige bemærkninger under pkt. 4. Ved arbejde  

 på vand- og afløbsledninger kan virksomhederne vælge enten  

 at anvende et kvalitetsstyringssystem eller tilslutte sig en særlig  

 tilsynsordning.
Således introduceres en systemkontrolordning  

 på basis af kvalitetsstyringssystemerne.
Den alternative model for  

 vand- og afløbsarbejder indebærer derimod en  

 stikprøvekontrol af selve kvaliteten af det udførte arbejde og  

 er således en traditionel tilsyns- og kontrolordning.
Kvalitetsstyringssystemet og dets efterprøvning  

 samt den særlige tilsynsordning skal godkendes af Danmarks Gasmateriel  

 Prøvning eller en af Danmarks Gasmateriel Prøvning godkendt  

 kontrolinstans, der udfører sit arbejde efter givne retningslinier  

 fastsat af by- og boligministeren.
Disse kontrolorganer kan være  

 certificeringsorganer for kvalitetsstyringssystemer, særlige af  

 branchen etablerede organer, gasleverandører eller andre  

 specialvirksomheder.
Fælles for disse vil være krav om  

 udpræget kendskab til branchen og fornøden teknisk ekspertise  

 på området.
I stk. 3 er indsat en bemyndigelse for by- og  

 boligministeren til at fastsætte bestemmelser om  

 kvalitetsstyringssystemets omfang, godkendelse og efterprøvning samt  

 omfang og procedure for den alternative særlige tilsynsordning.
Kravene  

 til kvalitetsstyringssystemet vil blive fastsat ud fra retningslinier om  

 simple kvalitetsstyringssystemer, hvor hovedvægten er lagt på  

 sikring af kvalitet i det udførte arbejde, og vil således ikke  

 omfatte alle systemkrav til kvalitetsstyringssystemer, således som  

 krævet for kvalitetsstyringssystemer efter de internationale og  

 europæiske standarder på området.
Således vil de  

 simple kvalitetsstyringssystemer kunne opbygges af simple dokumenter.  

 Ét, der beskriver virksomheden, dens organisation, krav til  

 medarbejderuddannelse samt den teknisk ansvarlige persons beføjelser.  

 Ét, der angiver procedurer for kvalitetsstyring af arbejdet, rettet  

 imod den teknisk ansvarlige, og endelig specifikke instrukser for arbejdets  

 udførelse, rettet imod virksomhedens medarbejdere med reference til de  

 gældende tekniske myndighedsbestemmelser.
 I forbindelse med bestemmelsernes gradvise  

 indførelse, jf. forslagets § 27, stk. 1, vil der blive iværksat  

 en række informationstiltag over for de berørte virksomheder om  

 de simple kvalitetsstyringssystemer.
 Omfanget af den særlige tilsynsordning vil basere  

 sig på stikprøvevis kontrol, hvis omfang vil blive fastsat  

 på basis af statistiske beregninger.
 Kravene til overvågning af virksomhedernes arbejde  

 ved enten efterprøvning af kvalitetsstyringssystemer (systemkontrol)  

 eller ved gennemførelse af stikprøvekontroller af udført  

 arbejde (tilsyn) påtænkes fastsat med intervaller, der ikke  

 overstiger 2 år.
Til § 10 I følge den gældende lov skal sikkerheden  

 tjene til dækning af udgifter, der påføres vedkommende  

 gasleverandør, vandværk eller kloakanlæg som følge  

 af mangelfuldt udførte installationer, herunder udgifter til at bringe  

 installationer i forskriftsmæssig stand, således at de kan tages  

 i anvendelse af forbrugeren, samt udgifter, som andre har ved at blive  

 pålagt at bringe installationen i en sådan stand.
 Bestemmelsen om, at sikkerheden tillige kan anvendes til  

 at dække udgifter, som andre har ved at blive pålagt at bringe  

 installationen i forskriftsmæssig stand, er ikke medtaget i  

 lovforslaget.
Dette skyldes, at bestemmelsen har givet anledning til  

 uensartet administration, idet den gældende bestemmelse  

 forudsætter, at en kommune har konstateret, at installationen er  

 fejlbehæftet, og på grundlag heraf har givet den autoriserede  

 pålæg om at udbedre og herefter, i tilfælde hvor dette  

 pålæg ikke er efterkommet, har givet pålæg til  

 husejeren.
Dette princip bygger på den forudsætning, at stort set  

 alt bliver synet.
I dag er der flere kommuner m.v., der som udgangspunkt ikke  

 foretager syn overhovedet, hvorved bestemmelsen i disse områder i  

 praksis ikke kan finde anvendelse.
 Med den foreslåede bestemmelse er det alene  

 forsyningsvirksomheden eller den ansvarlige for kloakanlægget, der kan  

 få dækket udgifter af sikkerhedsstillelsen.
Der har ikke tidligere været fastsat bestemmelser om  

 forældelse af virksomhedens ansvar overfor kommunen og/eller  

 forsyningsvirksomheden for udførte autorisationskrævende  

 arbejder.
Det har givet anledning til tvivl, hvorvidt der må antages at  

 være tale om en økonomisk forpligtelse, og dermed om, hvorvidt  

 de almindelige forældelsesregler finder anvendelse.
I forslaget er der  

 derfor foreslået en forældelsesfrist på 10 år i  

 relation til mulighederne for at anvende sikkerhedsstillelsen til udbedring  

 af konstaterede fejl ved arbejder, den pågældende virksomhed er  

 ansvarlig for.
Forældelsen er fastsat til 10 år, idet det  

 må antages, at fejl typisk vil blive konstateret indenfor dette  

 tidsrum, hvorimod en kortere frist ofte vil kunne afskære et ellers  

 berettiget krav mod sikkerhedsstillelsen, navnlig indenfor de områder,  

 hvor der anvendes skjulte rør.
 Forældelsesfristen løber fra det tidspunkt,  

 hvor arbejdet må betragtes som afsluttet fra virksomhedens side, dvs.  

 det tidspunkt, hvor virksomheden endeligt har forladt arbejdet.
Forældelsen vedrører kun  

 sikkerhedsstillelsens anvendelse.
Virksomhedens ansvar i medfør af  

 lovforslaget overfor myndighederne for foretagne arbejder forældes  

 derimod som udgangspunkt ikke, men sanktionsmuligheden i tilfælde af en  

 virksomheds nægtelse af at udbedre en konstateret fejl, der er over 10  

 år gammel, vil således fremover være begrænset til  

 autorisationsfrakendelse eller frakendelse af godkendelsen som kompetent  

 virksomhed.
 Trækket på sikkerhedsstillelsen skal fortsat  

 ske ved Danmarks Gasmateriel Prøvnings foranstaltning, og det  

 forudsættes, at udbetaling skal ske umiddelbart på kommunens  

 forlangende, uden at Danmarks Gasmateriel Prøvning foretager nogen  

 vurdering af kravet.
I stk. 3 foreslås det at udfærdige  

 nærmere bestemmelser om trækkets gennemførelse og  

 sikkerhedens størrelse m.v., herunder blandt andet om virksomhedens  

 adgang til at begrænse sit tab ved forudgående opfordring til at  

 udbedre, inden der trækkes på sikkerhedsstillelsen, samt om  

 fremgangsmåden ved anmeldelse af krav mod sikkerhedsstillelsen og  

 Danmarks Gasmateriel Prøvnings forpligtelse til at foranstalte  

 udbetaling, når betingelserne herfor er opfyldt.
Sikkerheden er p.t.  

 kr. 30.000, og det forventes, at denne størrelse bibeholdes indtil  

 videre for de autoriserede virksomheders vedkommende.
Det må dog  

 påregnes, at en regulering af sikkerhedens størrelse kan komme  

 på tale, såfremt udviklingen i udgifterne ved  

 lovliggørelse af fejlbehæftede installationer  

 nødvendiggør dette.
For de godkendte kompetente virksomheder  

 kan forventes en graduering, afhængig af, hvad kompetencen  

 vedrører.
Til kapitel 4 Kapitlet omfatter bestemmelser om bortfald,  

 tilbagekaldelse og frakendelse af autorisation og godkendelse.
Bestemmelserne  

 er en videreførsel af gældende bestemmelser, idet disse  

 foreslås også at omfatte de godkendte kompetente  

 virksomheder.
Til § 11 Stk. 1 er en videreførelse af gældende lovs  

 bestemmelser om, i hvilke tilfælde en autorisation bortfalder med  

 tilføjelse om, at dette også gælder for godkendelse som  

 kompetent virksomhed.
Det foreslås endvidere, at det anføres, at  

 autorisation og godkendelse som kompetent virksomhed bortfalder, hvis  

 virksomheden træder i likvidation, idet den gældende lovs  

 bestemmelser om bortfald fandt analog anvendelse i denne situation.
Ifølge den gældende lov kan Danmarks  

 Gasmateriel Prøvning efter indstilling fra vedkommende  

 kommunalbestyrelse tillade videreførelse i indtil 2 år af en  

 virksomhed, hvor indehaveren af autorisationen er afgået ved  

 døden eller i øvrigt bliver ude af stand til at varetage de  

 funktioner, der ved autorisationens udfærdigelse er forudsat bestridt  

 af den pågældende.
Tilladelsen forudsætter, at  

 virksomhedens arbejde udføres under tilsyn og ansvar af en anden  

 autoriseret mester.
Situationen synes ikke at være hyppigt  

 forekommende, og i en konkret situation, hvor der synes at være  

 omstændigheder, der begrunder, at virksomheden skal kunne  

 videreføres i det tilfælde, hvor en teknisk ansvarlig person  

 afgår ved døden, forekommer det mere hensigtsmæssigt at  

 tillade dette ved anvendelse af dispensationsadgangen i forslagets § 7,  

 stk. 4, men i øvrigt i overensstemmelse med hidtidig praksis.
Stk. 2 foreslår at videreføre den  

 gældende lovs bestemmelse om tilbagekaldelse af autorisation på  

 grund af forfalden gæld til det offentlige på 100.000 kr. eller  

 derover, dog foreslås kompetencen til tilbagekaldelse tillagt Danmarks  

 Gasmateriel Prøvning, hvor den gældende lov fastsætter en  

 bemyndigelsesadgang for by- og boligministeren.
Kompetencen til  

 tilbagekaldelse foreslås tillige at vedrøre godkendelse som  

 kompetent virksomhed.
Det er endvidere foreslået at ændre  

 bestemmelsen om tilbagekaldelse på tid fra 1 til 5 år eller  

 indtil videre til en adgang til at tilbagekalde autorisationen eller  

 godkendelsen.
Herved må virksomheden igennem en ny  

 ansøgningsprocedure for påny at opnå autorisation eller  

 godkendelse som kompetent virksomhed, og motiveres derved, hvor  

 tilbagekaldelsen er sket som følge af forfalden gæld til det  

 offentlige, til at gøre en indsats til nedbringelse af gælden,  

 f.eks. indgå en afdragsordning med den lokale skattemyndighed.  

 Endvidere foreslås en videreførelse af gældende lov,  

 hvorefter en afgørelse om tilbagekaldelse på grund af forfalden  

 gæld til det offentlige i den angivne størrelsesorden kan  

 forlanges indbragt for domstolene.
Herudover foreslås det, at  

 autorisationen eller godkendelsen kan tilbagekaldes, hvor  

 sikkerhedsstillelsen er anvendt efter § 10, og ikke er retableret efter  

 påkrav.
I administrationen i medfør af den gældende lov er  

 autorisationen hidtil betragtet som bortfaldet uden særskilt  

 tilbagekaldelse, når sikkerhedsstillelsen ikke blev retableret, da  

 sikkerhedsstillelsen er et vilkår for autorisationens  

 oppebærelse.
I praksis har Danmarks Gasmateriel Prøvning  

 imidlertid altid fremsat krav om sikkerhedens retablering, hvorfor det  

 foreslåede alene indebærer en præcisering.
I stk. 3 foreslås en videreførelse af den  

 gældende bestemmelse, hvorefter anmodning om sagsanlæg  

 vedrørende en tilbagekaldelse af autorisation på grund af  

 forfalden gæld til det offentlige ikke har opsættende virkning,  

 men hvor retten ved kendelse kan bestemme, at den pågældende  

 virksomhed eller den teknisk ansvarlige under sagens behandling skal have  

 adgang til at udøve virksomhed.
Bestemmelsen foreslås tillige at  

 finde anvendelse på godkendte kompetente virksomheder.
Til § 12 Bestemmelsen er en videreførelse af det  

 gældende princip, hvorefter en autorisation eller en godkendelse som  

 kompetent virksomhed kan frakendes af et særligt nævn, jf. §  

 13.
 Det er fundet hensigtsmæssigt at bevare  

 nævnsinstitutionen, da nævnet vil kunne sikre en upartisk  

 afgørelse samt sikring af faglig ekspertise, som Danmarks Gasmateriel  

 Prøvning på vand- og afløbsområdet ikke er i  

 besiddelse af.
Udover de i den gældende lov nævnte  

 situationer, foreslås indført adgang til at rejse en  

 autorisationsfrakendelsessag eller en sag vedrørende frakendelse af en  

 godkendelse som kompetent virksomhed, såfremt den løbende  

 efterprøvning af kvalitetssikringssystemet eller den  

 stikprøvevise kontrol viser grove mangler i såvel egenkontrollen  

 som i de udførte arbejder.
Der sigtes her alene på mangler i den  

 del af kvalitetssikringssystemet, der vedrører virksomhedens  

 teknisk/faglige virksomhed, og kun på autorisationskrævende  

 arbejder og den del af kvalitetssikringssystemet, der omhandler dette.  

 Således vil en autorisation ikke kunne frakendes f.eks. på  

 baggrund af, at en virksomhed ikke betaler sine kreditorer, og heller ikke  

 fordi virksomheden udfører f.eks. et solvarmeanlæg, der er groft  

 fejlbehæftet.
Til § 13 Kravene til nævnets sammensætning  

 foreslås samnensat afhængig af, om det er en sag  

 vedrørende gasinstallationer eller vedrørende vand og sanitet.  

 Såfremt der er tale om alle tre typer arbejde, må det vurderes ud  

 fra sagens karakter, om sammensætningen skal være som  

 vedrørende gas- eller vand- og sanitetsarbejder.
Kravet om, at  

 formanden skal være dommer, svarer til den gældende lov.
I kloaksager vil nævnssammensætningen  

 være den samme som efter nugældende lov, dog stilles der ikke  

 længere krav om, at kommunerepræsentanterne skal være  

 ingeniører.
Tilsvarende gælder også repræsentationen  

 i vand- og sanitetssager.
I stk. 7 og 8, foreslås videreført  

 bestemmelserne i den gældende lovs § 10, der omhandler domstolskontrol  

 med frakendelser af autorisationer.
Bestemmelsen foreslås udvidet til  

 tillige at omfatte domstolskontrol med frakendelser af godkendelse som  

 kompetent virksomhed.
Til § 14 Stk. 1 svarer til den gældende lov, hvorefter  

 en autorisation eller en godkendelse som kompetent virksomhed kan frakendes  

 af et særligt nævn, jf. § 13. Det er således forbudt for  

 ikke-autoriserede at betegne sig som »gas- og vandmester« eller  

 »kloakmester«.
Ligeledes vil anvendelse af et navn, hvori dele af betegnelsen  

 indgår, kunne medføre en overtrædelse af bestemmelsen,  

 ligesom annoncering i fagbøger under spalter vedrørende den  

 autoriserede virksomhed vil kunne det.
 Forbuddet retter sig også mod de godkendte  

 kompetente virksomheder.
Stk. 2 forbyder andre end de godkendte kompetente  

 virksomheder at foretage noget, der er egnet til at vække forestilling  

 om, at de har en sådan godkendelse.
Forbuddet er en konsekvens af  

 indførelsen af det nye begreb godkendt kompetent virksomhed.
Til kapitel 5 Kapitlet omfatter bestemmelser for hvilke krav, der i  

 Gasreglementet kan fastsættes for gasinstallationer, og foreslås  

 udvidet til at omhandle tekniske anlæg omfattet af det reviderede  

 anvendelsesområde.
Hjemlen til at udstede bestemmelser i Gasreglementet  

 er omskrevet og foreslås udvidet til også at omfatte  

 enkeltpersoner med uddannelsesmæssig kompetence samt  

 gasleverandører.
Til § 15 Bestemmelsen, der giver by- og boligministerens hjemmel  

 til at fastsætte bestemmelser for gasinstallationer, er overvejende en  

 videreførelse af hjemlen i gældende lov.
 Som nævnt i de almindelige bemærkningers pkt.  

 2 er der sket en præcisering af gyldighedsområdet for  

 gasproduktionsanlæg, gasdistributionssystemer samt øvrige  

 gasforsyningssystemer, der kan omfattes af bestemmelserne i Gasreglementet.  

 Der henvises til bemærkningerne til § 2.
 I stk. 2, nr. 4, er det præciseret, at der i  

 Gasreglementet kan stilles krav til bygherrer, leverandører og  

 installatører om oplysninger om konkrete installationer og  

 installationsarbejder af hensyn til afdækning af  

 sikkerhedsmæssige problemer.
Stk. 2, nr. 5, giver hjemmel til at fastsætte  

 krav om særlig uddannelsesmæssig kompetence for enkeltpersoner,  

 såvel medarbejdere hos installatørvirksomheder som  

 driftspersonale, som forudsætning for at opnå tilladelse til  

 kunne udføre disse særlige arbejder.
Dette afspejler  

 primært den gældende praksis, og er således alene udtryk  

 for en præcisering.
Dog foreslås der som noget nyt  

 tilføjet en hjemmel til at frakende givne tilladelser.
Dette skyldes  

 konstaterede problemer på markedet, hvor eksempelvis montører  

 hos de autoriserede VVS-installatører, der efter en bestået  

 prøve har fået kompetence til at udføre indregulering og  

 service af gasfyrede varmeanlæg, har overtrådt bestemmelserne i  

 Gasreglementet og har gjort sig skyldig i gentagne grove  

 sikkerhedsmæssige fejl.
I disse situationer har det med det  

 gældende regelsæt kun været muligt at sanktionere over for  

 virksomheden, men ikke den ansvarlige medarbejder.
Det er derfor  

 nødvendigt med en mulighed for sanktioner over for den enkelte person  

 i form af frakendelse af tilladelsen til at udføre de  

 pågældende arbejder.
Muligheden for frakendelse skal  

 primært tjene som præventiv foranstaltning, idet sådanne  

 sanktioner kun tænkes anvendt i helt ekstraordinære  

 tilfælde.
Stk. 2, nr. 7, giver hjemmel til godkendelse og  

 overvågning af gasleverandører og disses sikkerhedsarbejde,  

 hvilket er en videreførelse af den gældende lovs § 17 og  

 forskrifter udstedt i medfør af denne.
For at sikre en ensartet og  

 effektiv administration er det nødvendigt for Danmarks Gasmateriel  

 Prøvning at kontrollere den løbende administration af  

 Gasreglementets bestemmelser hos de enkelte gasleverandører.
Hjemlen giver også mulighed for tilbagekaldelse af  

 givne godkendelser.
Her tænkes eksempelvis på den situation, at  

 en gasleverandør groft tilsidesætter sine forpligtelser til  

 administration af Gasreglementet.
I stk. 3 er indsat en bemyndigelse for Danmarks  

 Gasmateriel Prøvning til at kunne fravige eller skærpe  

 bestemmelserne i Gasreglementet ved særlige forhold begrundet i hensyn  

 til særlige typer af installationer eller individuelle installationer,  

 hvor den generelle sikkerhed kan opnås efter andre tekniske  

 bestemmelser end anført i Gasreglementet.
Her tænkes bl.a.  

 på særlige installationer i industri og erhverv, der er  

 gasteknisk opbygget efter andre principper end forudsat i reglementet, samt  

 på individuelle tilfælde, hvor det vil være forbundet med  

 urimeligt høje omkostninger at følge Gasreglementets  

 detaljerede bestemmelser, og hvor det ønskede sikkerhedsniveau kan  

 opnås på anden måde, eksempelvis ved skærpede krav  

 til anvendelse af supplerende sikkerhedskomponenter.
Bemyndigelsen er en  

 videreførelse af gældende praksis.
Til kapitel 6 Kapitlet omfatter forslag om kontrol og tilsyn med  

 gasinstallationer ved angivelse af bestemmelser, der giver Danmarks  

 Gasmateriel Prøvning hjemmel til at iværksætte  

 foranstaltninger for gasmateriel eller gasinstallationer for at mindske  

 risikoen for gasulykker.
Bestemmelserne følger den hidtidige  

 administrationspraksis.
Til § 16 Bestemmelserne anfører, at Danmarks Gasmateriel  

 Prøvning varetager kontrol og tilsyn med gasinstallationer og  

 gasmateriel, hvilket blot er en tydeliggørelse af den gældende  

 lovs forudsætning og praksis, hvor Danmarks Gasmateriel Prøvning  

 varetager sikkerhedsovervågningen af alle gasinstallationer i  

 samarbejde med gasleverandørerne.
Denne sikkerhedsovervågning indebærer  

 opsamling af data og systematisk evaluering af gasulykker,  

 sikkerhedsmæssigt farlige hændelser samt konstaterede produkt- og  

 installationsfejl.
De foretagne løbende sikkerhedsmæssige  

 evalueringer udgør grundlaget for fastsættelse af  

 nødvendige sikkerhedsmæssige tiltag på markedet.
Til § 17 Bestemmelsen giver Danmarks Gasmateriel Prøvning  

 hjemmel til at iværksætte foranstaltninger overfor forbrugernes  

 gasinstallationer, såfremt der er konstateret sikkerhedsmæssige  

 fejl ved selve installationen eller ved det anvendte gasmateriel, herunder de  

 gasforbrugende apparater inklusive deres ventilations- og  

 aftrækssystemer.
 Bestemmelsen er en videreførelse af tilsvarende  

 bestemmelser i Gasreglementet, udstedt i medfør af den gældende  

 lov, som Danmarks Gasmateriel Prøvning har anvendt i de sidste 5  

 år, for så hurtigt og effektivt som muligt at forhindre ulykker  

 med gasmateriel eller gasinstallationer, hvis der er en dokumenteret  

 sikkerhedsrisiko.
Til § 18 Bestemmelsen giver Danmarks Gasmateriel Prøvning  

 hjemmel til at gribe ind på markedet for gasmateriel, såfremt der  

 er konstateret sikkerhedsmæssige problemer i forbindelse med det  

 markedsførte gasmateriel, herunder gasforbrugende apparater inklusive  

 deres ventilations- og aftrækssystemer.
 Bestemmelsen er en videreførelse af tilsvarende  

 bestemmelser i Gasreglementet, udstedt i medfør af den gældende  

 lov, for at forhindre, at gasmateriel, der er behæftet med en  

 sikkerhedsmæssig risiko bliver installeret og taget i brug.
Til § 19 Bestemmelserne i stk. 1, som er foreslået som  

 noget nyt, er udformet for at sikre tilgængeligheden af alle relevante  

 oplysninger i forbindelse med kontrol og tilsyn samt iværksætte  

 foranstaltninger som led i sikkerhedsovervågningen.
 I stk. 2 er der som i den gældende lovs § 17  

 fortsat fastsat hjemmel for Danmarks Gasmateriel Prøvning eller den af  

 Danmarks Gasmateriel Prøvning hertil bemyndigede til uden retskendelse  

 at få adgang til alle gasinstallationer samt alle øvrige  

 lokaliteter, hvor der forhandles, oplagres eller benyttes gasinstallationer  

 og gasmateriel.
Som det fremgår af de almindelige bemærkninger  

 under pkt. 5, omfatter hjemlen fortsat også mulighed for adgang til  

 gasinstallationer i private boliger.
Denne mulighed er vigtig at bevare af  

 hensyn til dels at kunne gribe hurtigt ind i tilfælde af umiddelbar  

 risiko for gasulykker og dels at kunne afdække eventuelle  

 sikkerhedsmæssige problemer.
Muligheden i sidstnævnte  

 tilfælde vil dog blive begrænset mest muligt, og vil kun blive  

 anvendt, såfremt der er begrundet mistanke om et  

 sikkerhedsmæssigt problem, der kunne indebære risiko for  

 personer.
Bestemmelsen vil således alene kunne anvendes med henblik  

 på afværgelse af fare m.v. og kan i overensstemmelse med  

 almindelige principper ikke anvendes med henblik på efterforskning af  

 strafbart forhold.
 I stk. 3 er der indsat en bestemmelse om, at  

 forhandlere og importører skal stille gasmateriel til rådighed  

 for Danmarks Gasmateriel Prøvning, hvilket svarer til de  

 gældende bestemmelser herom.
 Af hensyn til Danmarks Gasmateriel Prøvnings  

 forpligtelse til at udføre markedskontrol af CE-godkendte produkter,  

 jf. gasapparatdirektivet, vil der i de kommende år ske en stigning i  

 aktiviteterne, hvorfor bestemmelserne foreslås fastsat direkte i  

 loven.
Til kapitel 7 Kapitlet omfatter bestemmelser om lovens administration og  

 finansiering.
Som noget nyt foreslås, at by- og boligministeren kan  

 bemyndige Danmarks Gasmateriel Prøvning til at udøve de  

 beføjelser, der i lovforslaget er tillagt ministeren.
Endvidere  

 foreslås, at gasleverandørers, kommuners og  

 forsyningsvirksomheders pligt til at deltage i administrationen  

 fastholdes.
Til § 20 Danmarks Gasmateriel Prøvning er en  

 statsvirksomhed, der hører under by- og boligministerens  

 ansvarsområde, og som sidestilles med en sædvanlig styrelse, der  

 er undergivet sædvanlig instruks fra ministeren.
Danmarks Gasmateriel  

 Prøvning er autorisationsudstedende myndighed samt  

 gassikkerhedsmæssig tilsynsmyndighed.
Bemyndigelsesadgangen i  

 bestemmelsen påtænkes benyttet til at bemyndige Danmarks  

 Gasmateriel Prøvning til at udstede bestemmelser i medfør af §  

 6, stk. 1 (undtagelser fra autorisationskravet), § 7, stk. 7  

 (fremgangsmåden ved ansøgning om autorisation m.v.), § 9, stk. 3  

 (kvalitetsstyrinssystemer), § 10, stk. 3 (sikkerhedsstillelse) og § 13, stk.  

 9 (nævnet om frakendelse). Disse beføjelser svarer til hvad der  

 i dag er uddelegeret til Danmarks Gasmateriel Prøvning.
Det  

 foreslåede indebærer således ingen ændring af den  

 gældende praksis.
I stk. 2 er som noget nyt indsat en bestemmelse for  

 Danmarks Gasmateriel Prøvning til at bemyndige offentlige myndigheder  

 og private virksomheder til på vegne af Danmarks Gasmateriel  

 Prøvning at godkende, efterprøve kvalitetsstyringssystemer og  

 gennemføre stikprøvekontroller.
Denne bestemmelse er  

 nødvendig for at kunne administrere de foreslåede nye  

 bestemmelser om kvalitetsstyringssystem og særlige tilsynsordninger,  

 jf. § 9. Desuden indebærer bestemmelsen, at Danmarks Gasmateriel  

 Prøvning får mulighed for at bemyndige offentlige myndigheder og  

 private virksomheder til, som kontrolorgan at få adgang til  

 gasinstallationer og alle lokaliteter, hvor der forhandles, oplagres eller  

 benyttes gasinstallationer og gasmateriel.
Til § 21 I lovforslaget forudsættes en videreførelse  

 af et rådgivende gasudvalg til at rådgive by- og boligministeren  

 ved udarbejdelse af bestemmelser i Gasreglementet samt øvrige  

 sikkerhedsmæssige foranstaltninger for gasinstallationer og  

 gasmateriel.
De tilsvarende bestemmelser findes i dag i den gældende  

 lovs § 16.
 Udvalgets arbejdsområde foreslås udvidet til  

 foruden at behandle regeludkast tillige at behandle emner relateret til de  

 generelle sikkerhedsforhold for gasinstallationer, som f.eks. evaluering af  

 gennemførte sikkerhedsundersøgelser.
Til § 22 Bestemmelsen erstatter den gældende lovs bestemmelse  

 om nedsættelse af ministerudpegede eksamenskommissioner til at  

 kontrollere kvaliteten af de kompetencegivende prøver i § 7, stk.  

 1, nr. 1.
 Det foreslås som noget nyt, at de hidtidige  

 eksamenskommissioner for gas-, vand- og sanitetsmesterprøven og  

 kloakmesterprøven nedlægges og erstattes af særlige udvalg  

 i Danmarks Gasmateriel Prøvnings regi.
Der planlægges nedsat tre udvalg.
Et  

 autorisations-/godkendelses- og uddannelsesudvalg på gasområdet  

 samt to autorisations-/godkendelsesudvalg på henholdsvis vand- og  

 afløbsområdet og kloakområdet.
Det er forudsat, at disse  

 udvalg fremover vil varetage aktiviteter i et meget bredere spektrum end blot  

 de kompetencegivende prøver i samarbejde med branchens interessenter,  

 uddannelsesansvarlige og de berørte uddannelsessteder.
 Herved vil det kunne sikres, at Danmarks Gasmateriel  

 Prøvning udøver en kvalitetsovervågning af såvel  

 uddannelser som kompetencegivende prøver på gasområdet med  

 henblik på iværksættelse af ændringer og  

 ajourføringer under hensyntagen til gassikkerheden.
 På vand- og afløbsområdet vil de  

 nedsatte udvalg - ud over at overvåge og for kloakmesterområdet  

 tillige varetage de kompetencegivende prøver - søge at  

 tilrettelægge deres arbejde under hensyntagen til  

 uddannelsesadministrationen i andet regi.
 Mulighederne for at uddelegere selve afholdelsen af de  

 kompetencegivende prøver til andre ministerier eller brancheudvalg for  

 at forenkle Danmarks Gasmateriel Prøvnings administration vil blive  

 løbende vurderet.
Til § 23 Bestemmelserne er en videreførelse fra den  

 nugældende lov og på gasområdet fra de gældende  

 bestemmelser i Gasreglementet om gasleverandørers  

 tilsynsforpligtelser.
Som anført i de almindelige bemærkninger  

 under pkt. 6 er der behov for en præcisering i selve loven af  

 gasleverandørernes forpligtelser til at føre tilsyn og deltage  

 i overvågningen af sikkerheden ved gasinstallationer og gasmateriel.  

 Stk. 2 og 3 svarer til den gældende lovs § 8, stk. 1 og  

 2, med tilføjelse af godkendte kompetente virksomheder og en  

 tilføjelse af gasleverandør som konsekvens af den nye  

 definition heraf, jf. forslagets § 2, stk. 2.
 Det bemærkes, at bestemmelsen i stk. 2 er  

 uændret i forhold til den gældende lov og giver  

 kommunalbestyrelserne en pligt til at påse, at virksomhederne er  

 autoriserede/godkendte kompetente i forbindelse med den egentlige  

 byggesagsbehandling, det vil sige ved byggearbejder, hvortil der skal  

 søges byggetilladelse eller ved byggearbejder, der kan udføres  

 efter anmeldelse til kommunalbestyrelsen.
Til § 24 Bestemmelserne om finansiering af Danmarks Gasmateriel  

 Prøvnings omkostninger i den gældende lov er i forslaget blevet  

 ajourført, således at formuleringen svarer til det på  

 finansloven anførte.
Af finansloven fremgår således, at  

 Danmarks Gasmateriel Prøvnings omkostninger ved administration af  

 autorisationsordninger m.v. dækkes ind gennem statstilskud over  

 Erhvervsministeriets pulje til lettelse af administrative byrder.
Hvorimod  

 udgifterne til Det Rådgivende Gasudvalgs virksomhed samt Danmarks  

 Gasmateriel Prøvnings administration af loven dækkes af  

 beløb opkrævet hos gasleverandørerne.
Disse har mulighed  

 for at få dækket beløbene i forbindelse med  

 fastsættelsen af den pris, kunderne skal betale for gas.
Dette svarer  

 til den gældende lov.
I stk. 2 er indsat en hjemmel til, at  

 gasleverandørens omkostninger ved udførelse af det  

 sikkerhedstekniske arbejde på en konkret installation skal refunderes  

 af det selskab, der har indgået kommerciel gasleverandøraftale  

 med forbrugeren.
Dette er en konsekvens af det vedtagne direktiv for det  

 indre marked for naturgas, som omtalt i de almindelige bemærkninger,  

 pkt. 6 og tager højde for at sikre lige konkurrencevilkår for  

 gasleverandørerne, uanset hvilket selskab der har indgået  

 kommerciel gasleveringsaftale med forbrugeren.
 Stk. 3 om finansiering af Danmarks Gasmateriel  

 Prøvnings omkostninger ved administration af de kompetencegivende  

 eksamener er uforandret fra den gældende lov, mens stk. 4 er en ny  

 hjemmel for by- og boligministeren til at fastsætte regler om betaling  

 af omkostninger forbundet med Danmarks Gasmateriel Prøvnings tilsyn  

 efter §§ 16-19.
Denne hjemmel er indsat specielt af hensyn til Danmarks  

 Gasmateriel Prøvnings markedskontrolordning af gasmateriel, idet det  

 påtænkes at udarbejde særskilte bestemmelser herom, hvor  

 fabrikanter, importører og forhandlere, i tilfælde af at  

 materialet ikke er lovligt eller forbundet med sikkerhedsmæssig risiko,  

 skal betale Danmarks Gasmateriel Prøvnings omkostninger i forbindelse  

 med den pågældende kontrol.
En sådan ordning eksisterer i  

 dag i stærkstrømsloven for elektrisk materiel.
Til kapitel 8 Kapitlet omhandler straffebestemmelser, der er en  

 videreførelse af den gældende lovs bestemmelser.
Til § 25 Bestemmelsen er en videreførelse af den  

 gældende lovs § 19, som fastlægger hvilke forhold, der kan  

 medføre bødestraf.
Bestemmelsen indebærer, at det er  

 bødestrafbehæftet uberettiget at udføre  

 autorisationskrævende arbejder, at lade sådant arbejde  

 udføre af en virksomhed eller personer, der ikke efter denne lov er  

 berettiget dertil, og uberettiget at benævne sig som gas-, vand- og  

 sanitetsmester, VVS-installatør, kloakmester, eller på anden  

 måde foretage noget, der er egnet til at vække forestilling om,  

 at sådan autorisation haves.
Disse bestemmelser foreslås tillige  

 at omfatte udførelse af arbejder, der kræver godkendelse som  

 kompetent virksomhed, og uberettiget benævnelse som godkendt kompetent  

 virksomhed.
Endvidere foreslås der en videreførelse af  

 gældende lovs § 19, hvorefter der er bødestraf for undladelse af  

 på Danmarks Gasmateriel Prøvnings anmodning, at meddele alle  

 oplysninger, der er nødvendige for udførelse af de  

 tilsynsopgaver, der er omfattet af loven, samt, for forhandlere og  

 importører af gasmateriel, at undlade på Danmarks Gasmateriel  

 Prøvnings anmodning at stille gasmateriel til rådighed for  

 Danmarks Gasmateriel Prøvnings sikkerhedsmæssige  

 undersøgelser.
Herudover er der, stadig i videreførelse af den  

 gældende lovs straffebestemmelse, hjemmel til bødestraf for  

 undladelse af at efterkomme Danmarks Gasmateriel Prøvnings påbud  

 som gives i sikkerhedsmæssig øjemed, jf. bemærkningerne  

 til §§ 17-18, samt for at undlade at give oplysninger efter § 18, nr. 3, som  

 er nødvendig for at konstatere, om der foreligger en  

 sikkerhedsmæssig risiko ved gasmateriellet og om tidspunktet for salg  

 eller udlevering.
I stk. 2 foreslås der hjemmel til at fastsætte  

 bødestraf i forskrifter, der fastsættes i medfør af  

 loven.
Dette er tillige en videreførelse af den gældende  

 lov.
I stk. 3 foreslås en ændring af formuleringen.  

 Baggrunden for denne ændring er, at der ved lov nr. 474 af 12. juni  

 1996 om ændring af straffeloven er gennemført generelle  

 bestemmelser om strafansvar for juridiske personer (kollektivt ansvar). Ved  

 vedtagelsen af den omtalte lov var det forudsat, at der så vidt muligt  

 bliver gennemført ensartede regler på dette område i  

 særlovgivningen.
Den ændrede formulering er en konsekvens af de  

 nævnte ændringer i straffeloven.
 I stk. 4 er bestemmelsen om 10 års  

 forældelsesfrist for strafansvaret i forbindelse med  

 overtrædelser af Gasreglementet bibeholdt fra den gældende lovs  

 § 19, stk. 4.
 Begrundelsen herfor er, at overtrædelse af  

 installationsforskrifter typisk vil optræde som skjulte fejl, og  

 først vil kunne konstateres længe efter arbejdets  

 udførelse.
Til kapitel 9 Kapitlet omfatter overgangs- og  

 ikrafttrædelsesbestemmelser.
Forslaget giver virksomheder, der har  

 opnået autorisation efter gældende bestemmelser en rimelig  

 overgangsperiode til at leve op til lovforslagets nye bestemmelser om  

 kvalitetsstyring.
Til § 26 Lovens ikrafttræden er fastsat til den 1. januar  

 2001 af hensyn til at give den fornødne tid til forberedelsen af de  

 nye krav, i forvaltningen såvel som i virksomhederne.
 Bestemmelserne om Gasreglementets bestemmelser, kontrol og  

 tilsyn med gasinstallationer, Det Rådgivende Gasudvalg og udvalgene til  

 overvågning af prøvernes afholdelse, samt bestemmelserne om  

 finansiering og bemyndigelsen for ministeren til at uddelegere  

 beføjelser til Danmarks Gasmateriel Prøvning foreslås dog  

 at træde i kraft tidligere, den 1. april 2000. Dette skyldes dels  

 hensynet til Danmarks Gasmateriel Prøvnings løbende  

 administration, og dels hensynet til, at direktivet for det indre marked for  

 naturgas skal være implementeret i medlemslandene senest den 10. august  

 2000.
 Bestemmelsen i stk. 3 om fortsat gyldighed for  

 forskrifter, udfærdiget i henhold til den gældende lov, sigter  

 primært på Gasreglementet, for hvilket vedtagelsen af den nye lov  

 ikke vil medføre det store behov for ændringer.
 De øvrige bekendtgørelser udstedt i  

 medfør af loven er gældende, til disse afløses af  

 nye.
Til § 27 Bestemmelsen i stk. 1 fastsætter en rimelig  

 overgangsperiode for de virksomheder, der er autoriserede i dag, til at  

 bringe deres administration i overensstemmelse med kravene i henhold til  

 lovforslaget.
Bestemmelsen i stk. 2 fastsætter en  

 overgangsordning for de virksomheder, der i dag oppebærer en gas-,  

 vand- og sanitetsmesterautorisation, men som fremover ønsker at  

 begrænse deres virksomhed til et område.
Som eksempel kan  

 nævnes, at det vurderes, at der i dag findes en del virksomheder, der  

 har gas-, vand- og sanitetsmesterautorisation, men som reelt ikke  

 udfører gasinstallationer.
Det vil være hensigtsmæssigt  

 for disse at begrænse deres virksomhed til vand- og  

 afløbsområdet i medfør af de nye bestemmelser.
Herved vil  

 de kunne undgå at skulle indføre et egentligt  

 kvalitetsstyringssystem.
Disse virksomheder må imidlertid anses for at  

 have en berettiget forventning om at have ret til at kunne benævne sig  

 som autoriseret, da vilkårene var således på tidspunktet,  

 hvor mesteren tog sin uddannelse og fik autorisation.
 På denne baggrund er det fundet  

 hensigtsmæssigt som en overgangsordning at tillade disse virksomheder  

 fortsat at anvende autorisationsbegrebet i deres benævnelse.
 Bestemmelsen i stk. 3 fastsætter en rimelig  

 overgangsperiode for de virksomheder, der i dag udfører og  

 kontrollerer flaskegasinstallationer i campingvogne eller varetager  

 indregulering af større gasfyrede anlæg på basis af  

 ansatte med personlige autorisationer, til at opnå godkendelse som  

 kompetent virksomhed i henhold til lovforslaget.
 Disse virksomheder skal således for at leve op til  

 lovforslaget som noget nyt udarbejde og få godkendt et simpelt  

 kvalitetsstyringssystem, jf. § 9.
 Endvidere skal virksomheder, der varetager indregulering  

 og service af større gasfyrede anlæg stille en sikkerhed for den  

 forsvarlige udførelse af arbejdet, jf. § 10, såfremt arbejdets  

 karakter indebærer risiko for, at gasleverandøren kan  

 pålægges udgifter som følge af mangelfuldt udført  

 arbejde, herunder udgifter til at bringe installationen i  

 forskriftsmæssig stand.
Bestemmelsen i stk. 4 vedrører de  

 såkaldte overgangsmestre, for hvem der ved vedtagelsen af den  

 gældende lov blev udfærdiget særlige bestemmelser om  

 videreførelse af en i medfør af den tidligere lovgivning  

 opnået autorisation uden krav om opfyldelse af lovens  

 autorisationsvilkår.
Disse autorisationer er geografisk  

 begrænsede, ofte til en enkelt kommune.
Da et antal af disse  

 overgangsmestre fortsat driver virksomhed, har de særlige bestemmelser  

 for dem fortsat gyldighed.
