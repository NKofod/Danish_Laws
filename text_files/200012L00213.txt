Fremsat den 29. marts 2001 af  

 arbejdsministeren (Ove Hygum) Forslag til Lov om arbejdsmiljøcertifikat til  

 virksomheder og om  

 statstilskud til virksomheder med certifikat Kapitel 1 Formål § 1. Loven har til formål at skabe grundlag for, at  

 virksomheder med ansatte, der er omfattet af lov om arbejdsmiljø, kan  

 få udstedt et arbejdsmiljøcertifikat og i forlængelse  

 heraf få tilskud til afholdelse af udgiften til  

 arbejdsmiljøafgift, som er fastsat i lov om en generel  

 arbejdsmiljøafgift.
Definitioner § 2. Ved en virksomhed forstås i denne lov en juridisk  

 enhed i form af:
 1)	En fysisk person i dennes egenskab af arbejdsgiver.
 2)	En juridisk person eller en filial af en udenlandsk juridisk  

 person.
 3)	En statslig administrativ enhed.
 4)	En amtskommune.
 5)	En kommune.
 6)	Et kommunalt fællesskab.
 § 3. Ved en produktionsenhed forstås i denne  

 lov:
 1)	Den hovedaktivitet, som udøves af en juridisk enhed, der kun  

 har én hovedaktivitet, og hvor al aktivitet udøves på  

 eller fra samme geografiske adresse som den juridiske enheds adresse.
 2)	Den enkelte hovedaktivitet, hvis en juridisk enhed har flere  

 hovedaktiviteter, der udøves på eller fra én geografisk  

 adresse.
 3)	Den enkelte aktivitet, hvis en juridisk enhed har aktiviteter, der  

 udøves på eller fra flere geografiske adresser.
 Stk. 2. Efter denne lov anses byggepladser ikke som  

 produktionsenheder.
Kapitel 2 Arbejdsmiljøcertifikat til virksomheder § 4. Virksomheder med ansatte, der er omfattet af lov om  

 arbejdsmiljø, kan få udstedt et arbejdsmiljøcertifikat,  

 der vedrører enten den juridiske enhed med alle tilhørende  

 produktionsenheder eller en eller flere produktionsenheder.
 § 5. For at en virksomhed kan få udstedt et  

 arbejdsmiljøcertifikat, herunder for en tilhørende  

 produktionsenhed, skal følgende krav være opfyldt:
 1)	Virksomhedens eller produktionsenhedens materielle  

 arbejdsmiljø skal være i overensstemmelse med  

 arbejdsmiljølovgivningens krav for så vidt angår  

 væsentlige arbejdsmiljøproblemer inden for de områder, der  

 er angivet i bilag 1. Ved væsentlige arbejdsmiljøproblemer  

 forstås problemer, der vil kunne medføre et påbud i  

 henhold til lov om arbejdsmiljø.
 2)	Virksomheden eller produktionsenheden skal have opfyldt kravene til  

 dens egen indsats i forbindelse med arbejdsmiljøet, jf. bilag 2.
3)	Virksomheden eller produktionsenheden skal under medvirken af  

 medarbejderne eller deres repræsentanter have besluttet, hvordan den  

 konkret vil arbejde for en rummelig arbejdsplads og et rummeligt  

 arbejdsmarked.
For virksomheder eller produktionsenheder med  

 sikkerhedsudvalg, jf. arbejdsmiljølovens § 7, skal beslutningen  

 indeholde mål, en handlingsplan og retningslinier for opfølgning  

 på handlingsplanen.
4)	Virksomheden eller produktionsenheden skal under medvirken af  

 medarbejderne eller deres repræsentanter have besluttet, hvordan den  

 konkret vil arbejde for sundhedsfremme på arbejdspladsen.
For  

 virksomheder eller produktionsenheder med sikkerhedsudvalg, jf.  

 arbejdsmiljølovens § 7, skal beslutningen indeholde mål, en  

 handlingsplan og retningslinier for opfølgning på  

 handlingsplanen.
5)	Der skal foreligge dokumentation for dels virksomhedens eller  

 produktionsenhedens indsats for at opfylde kravene i nr. 1-4, dels  

 resultaterne af denne indsats.
Det skal i den forbindelse dokumenteres, at  

 medarbejderne eller deres repræsentanter har været inddraget i  

 arbejdet med at opfylde kravene i stk. 1, nr. 1-4. Dokumentationen skal  

 være offentligt tilgængelig i samlet form.
 Stk. 2. Arbejdsministeren fastsætter nærmere  

 regler om kravene i stk. 1. Arbejdsministeren fastsætter endvidere  

 nærmere regler om kravene til dokumentationen for, at kravene i  

 stk. 1 kan anses for at være opfyldt, herunder hvordan  

 virksomheder og produktionsenheder med og uden sikkerhedsudvalg, jf.  

 arbejdsmiljølovens § 7, kan dokumentere, at de opfylder kravene i  

 stk. 1.
 § 6. Et arbejdsmiljøcertifikat, der indeholder en  

 bekræftelse på, at virksomheden eller produktionsenheden opfylder  

 alle kravene i § 5, kan opnås enten gennem en akkrediteret  

 inspektion eller en akkrediteret certificering, jf. § 7.
 Stk. 2. Virksomheder kan selv vælge, om de vil  

 søge om at få et arbejdsmiljøcertifikat gennem en  

 akkrediteret inspektion eller en akkrediteret certificering.
 Stk. 3. Et arbejdsmiljøcertifikat skal fornys hvert  

 tredje år.
§ 7. Akkrediteret inspektion foretages af et inspektionsorgan,  

 mens akkrediteret certificering foretages af et certificeringsorgan.
De  

 pågældende organer skal være akkrediteret hertil af DANAK  

 eller et tilsvarende anerkendt akkrediteringsorgan.
 Stk. 2. Inspektions- og certificeringsorganer betaler for at  

 blive akkrediteret efter regler fastsat af akkrediteringsorganet.
 Stk. 3. Virksomhederne betaler for inspektion og  

 certificering, herunder udstedelse af certifikat.
 § 8. Arbejdsministeren kan efter forhandling med  

 erhvervsministeren fastsætte nærmere regler om inspektion og  

 certificering og om udstedelse af et arbejdsmiljøcertifikat.
Kapitel 3 Tilskud til virksomheder med et  

 arbejdsmiljøcertifikat § 9. Virksomheder, der har fået udstedt et  

 arbejdsmiljøcertifikat, jf. kapitel 2, kan få statstilskud til  

 virksomhedens udgifter til arbejdsmiljøafgift, jf. lov om en generel  

 arbejdsmiljøafgift.
Stk. 2. Tilskud ydes for det kalenderår, hvor  

 certifikatet er udstedt, samt for de efterfølgende to  

 kalenderår.
Tilskudsperioden regnes fra starten af det  

 kalenderår, hvor certifikatet er udstedt.
 Stk. 3. Tilskuddet for den virksomhed eller produktionsenhed,  

 som certifikatet omfatter, opgøres for det enkelte kalenderår  

 svarende til den del af nedenstående beløb, som vedrører  

 den pågældende virksomhed eller produktionsenhed.
 1)	Den afgift, som virksomheden i det pågældende  

 kalenderår har betalt til Arbejdsmarkedets Tillægspension i  

 medfør af § 2 i lov om en generel arbejdsmiljøafgift.
 2)	Den del af arbejdsskadeforsikringspræmien, som virksomheden  

 for det kalenderår, der ligger to år forud for det  

 pågældende kalenderår, har betalt til det  

 forsikringsselskab, hvor virksomheden har tegnet en arbejdsskadeforsikring,  

 og som kan henføres til den a conto afgift, som forsikringsselskabet  

 har betalt til staten i medfør af § 5 i lov om en generel  

 arbejdsmiljøafgift.
 3)	Den del af det bidrag, som virksomheden for det kalenderår,  

 der ligger to år forud for det pågældende kalenderår,  

 har betalt til Arbejdsmarkedets Erhvervssygdomssikring, og som kan  

 henføres til den a conto afgift, som Arbejdsmarkedets  

 Erhvervssygdomssikring har betalt til staten i medført af § 5 i  

 lov om en generel arbejdsmiljøafgift.
 Stk. 4. For kommuner, amtskommuner og andre virksomheder, der  

 ikke har tegnet arbejdsskadeforsikring (selvforsikrede), beregnes tilskud  

 vedrørende den virksomhed eller produktionsenhed, som certifikatet  

 omfatter, svarende til de beløb, der følger af stk. 3, nr.  

 1 og 3, samt den a conto afgift, som de pågældende har betalt til  

 staten efter § 5, stk. 1, nr. 1, i lov om en generel  

 arbejdsmiljøafgift for det pågældende kalenderår, og  

 som vedrører den pågældende virksomhed eller  

 produktionsenhed.
 Stk. 5. Tilskud for virksomheder og produktionsenheder, for  

 hvilke der ikke kan fastsættes et tilskud efter stk. 3,  

 fastsættes på grundlag af de faktiske afholdte udgifter som  

 følge af lov om en generel arbejdsmiljøafgift.
 Stk. 6. Tilskuddet opgøres og udbetales én gang  

 årligt.
 § 10. Virksomheder, der har fået udstedt et  

 arbejdsmiljøcertifikat efter regler fastsat i denne lov eller i  

 medfør af denne lov, kan få statstilskud til virksomhedens  

 udgifter til inspektion eller certificering.
 Stk. 2. Tilskuddet udgør 4.500 kr. pr. virksomhed og  

 udbetales sammen med tilskuddet til arbejdsmiljøafgiften efter  

 § 9 i det år, hvor certifikatet udstedes.
 Stk. 3. Arbejdsministeren kan efter forhandling med  

 finansministeren forhøje tilskuddet pr. virksomhed efter  

 stk. 2.
 § 11. Ansøgning om tilskud efter § 9 og  

 § 10 skal sendes til Arbejdstilsynet og være vedlagt kopi af det  

 udstedte certifikat samt oplysning om, hos hvilket forsikringsselskab  

 virksomheden har tegnet arbejdsskadeforsikring og nummeret på  

 policen.
 Stk. 2. Til brug for Arbejdstilsynets opgørelse af  

 tilskuddet efter § 9 skal Arbejdsmarkedets Tillægspension,  

 forsikringsselskaber, der tegner arbejdsskadeforsikring, og Arbejdsmarkedets  

 Erhvervssygdomssikring i det enkelte kalenderår oplyse Arbejdstilsynet  

 om, hvilke beløb, jf. § 9, stk. 3, de enkelte virksomheder  

 har indbetalt som følge af lov om en generel  

 arbejdsmiljøafgift.
 Stk. 3. Til brug for Arbejdstilsynets beregning af tilskuddet  

 skal virksomheden i nødvendigt omfang oplyse Arbejdstilsynet om  

 virksomhedens samlede indbetalte ATP-bidrag til Arbejdsmarkedets  

 Tillægspension for det foregående kalenderår, herunder  

 hvilken del af de samlede indbetalte ATP-bidrag, der vedrører de dele  

 af virksomheden, som certifikat er udstedt for, jf. § 4. Virksomheden  

 skal samtidig oplyse, hvordan ATP-bidragene fordeler sig på de tre  

 bidragssatser i § 4 a og § 15 i lov om Arbejdsmarkedets  

 Tillægspension.
Stk. 4. Tilskud efter § 9, stk. 5, baseres på  

 oplysninger fra den enkelte virksomhed.
Forsikringsselskaberne og  

 Arbejdsmarkedets Erhvervssygdomssikring skal oplyse virksomhederne om, hvor  

 stor en del af henholdsvis arbejdsskadeforsikringspræmierne og  

 bidragene til Arbejdsmarkedets Erhvervssygdomssikring, der kan  

 henføres til den a conto afgift, som forsikringsselskaberne og  

 Arbejdsmarkedets Erhvervssygdomssikring har betalt til staten i medfør  

 af § 5 i lov om en generel arbejdsmiljøafgift.
 Stk. 5. På grundlag af virksomhedens ansøgning og  

 oplysningerne efter stk. 1-4 giver Arbejdstilsynet virksomheden tilsagn  

 om tilskud samt udbetaler tilskud for det kalenderår, hvor certifikatet  

 er udstedt.
 Stk. 6. Udbetaling af tilskud for de to efterfølgende  

 kalenderår sker på grundlag af fornyet ansøgning om  

 tilskud efter § 9 samt oplysninger efter stk. 1-4 vedrørende  

 de pågældende kalenderår.
 § 12. Hvis Arbejdstilsynet har afgivet påbud efter  

 arbejdsmiljølovgivningens regler inden for de væsentlige  

 problemområder efter § 5, stk. 1, nr. 1, jf. bilag 1, til en  

 virksomhed eller produktionsenhed, for hvilken der er udstedt et  

 arbejdsmiljøcertifikat og ansøgt om tilskud, udskydes tilsagn  

 om og udbetaling af tilskud efter §§ 9 og 10, jf. § 11, stk. 5  

 og 6, indtil virksomheden har dokumenteret, at påbudet er  

 efterkommet.
 Stk. 2. Er der indgivet rettidig klage over påbudet, jf.  

 stk. 1, til Arbejdsmiljøklagenævnet efter  

 arbejdsmiljølovgivningens regler, jf. lov om arbejdsmiljø  

 § 81, udskydes tilsagn om og udbetaling af tilskud indtil  

 Arbejdsmiljøklagenævnets afgørelse foreligger, og et  

 eventuelt påbud er efterkommet.
 Stk. 3. Tilskud efter § 9 ydes først med virkning  

 fra det tidspunkt, hvor påbudet er efterkommet.
§ 13. Tilsagn om og udbetaling af tilskud efter §§ 9 og  

 10, jf. § 11, stk. 5 og 6, udskydes endvidere, hvis der til en  

 virksomhed eller en produktionsenhed, for hvilken der er udstedt et  

 arbejdsmiljøcertifikat og ansøgt om tilskud, er 1)	udstedt et administrativt bødeforlæg af Arbejdstilsynet  

 for overtrædelse af arbejdsmiljølovgivningen inden for de  

 væsentlige problemområder efter § 5, stk. 1, nr. 1, jf.  

 bilag 1, eller 2)	indgivet politianmeldelse for overtrædelse af  

 arbejdsmiljølovgivningen inden for de væsentlige  

 problemområder efter § 5, stk. 1, nr. 1, jf. bilag  

 1.
Stk. 2. Tilsagn gives og tilskud udbetales, når  

 virksomheden har dokumenteret, 1)	at virksomheden har vedtaget en bøde, eller 2)	at der foreligger en retslig afgørelse, og 3)	at en eventuel straf er fuldbyrdet.
 Stk. 3. Tilskud efter § 9 ydes først med virkning  

 fra det tidspunkt, hvor virksomheden har dokumenteret, at en eventuel straf  

 er fuldbyrdet.
§ 14. Hvis Arbejdstilsynet afgiver et påbud efter  

 arbejdsmiljølovgivningens regler inden for de væsentlige  

 problemområder efter § 5, stk. 1, nr. 1, jf. bilag 1, til en  

 virksomhed eller produktionsenhed, for hvilken Arbejdstilsynet har givet  

 tilsagn om tilskud, bortfalder tilskud efter § 9 med virkning fra det  

 tidspunkt, hvor påbudet er afgivet, og indtil virksomheden har  

 dokumenteret, at påbudet er efterkommet.
En forholdsmæssig andel  

 af et allerede udbetalt tilskud skal i så fald tilbagebetales.
 Stk. 2. Hvis der er indgivet rettidig klage til  

 Arbejdsmiljøklagenævnet over et påbud afgivet af  

 Arbejdstilsynet efter arbejdsmiljølovgivningens regler, jf. lov om  

 arbejdsmiljø § 81, kan Arbejdstilsynet først træffe  

 afgørelse efter stk. 1 om bortfald af tilskud, når  

 Arbejdsmiljøklagenævnets afgørelse foreligger.
§ 15. Tilskud efter § 9 bortfalder, hvis der til en  

 virksomhed eller en produktionsenhed er 1)	udstedt et administrativt bødeforlæg af  

 Arbejdstilsynet, som er vedtaget af virksomheden for overtrædelse af  

 arbejdsmiljølovgivningen inden for de væsentlige  

 problemområder efter § 5, stk. 1, nr. 1, jf. bilag 1,  

 eller 2)	indgivet politianmeldelse, og virksomheden har vedtaget en  

 bøde, eller der foreligger en retslig afgørelse for  

 overtrædelse af arbejdsmiljølovgivningen inden for de  

 væsentlige problemområder efter § 5, stk. 1, nr. 1, jf.  

 bilag 1.
Stk. 2. Tilskud bortfalder med virkning fra det tidspunkt,  

 hvor det administrative bødeforlæg er udstedt, eller  

 politianmeldelse er indgivet.
Virksomheden skal tilbagebetale en  

 forholdsmæssig andel af et allerede udbetalt tilskud.
Stk. 3. Tilskud ydes på ny, når 1)	virksomheden har dokumenteret, at en straf er fuldbyrdet, og 2)	virksomheden gennem rapport fra et akkrediteret inspektions- eller  

 certificeringsorgan har dokumenteret, at betingelserne for at få et  

 arbejdsmiljøcertifikat er opfyldt.
§ 16. Hvis det akkrediterede certificeringsorgan konstaterer,  

 at betingelserne for et arbejdsmiljøcertifikat ikke længere er  

 opfyldt, skal virksomheden meddele det til Arbejdstilsynet.
I så fald  

 bortfalder tilskud efter § 9 med virkning fra det tidspunkt, hvor det  

 akkrediterede certificeringsorgan har konstateret, at betingelserne ikke  

 længere er opfyldt, og indtil virksomheden gennem rapport fra det  

 akkrediterede certificeringsorgan har dokumenteret, at betingelserne for at  

 få et arbejdsmiljøcertifikat på ny er opfyldt.  

 Virksomheden skal i givet fald tilbagebetale en forholdsmæssig andel af  

 et allerede udbetalt tilskud.
 § 17. Arbejdstilsynet kan træffe afgørelse om, at  

 tilsagn om tilskud efter §§ 9 og 10 bortfalder, og at allerede udbetalt  

 tilskud skal tilbagebetales, hvis virksomheden i forbindelse med  

 ansøgning om certifikat og tilskud har givet urigtige eller  

 vildledende oplysninger eller fortiet oplysninger af betydning for ydelse af  

 tilskud.
 Stk. 2. Er tilskud bortfaldet, jf. stk. 1, kan tilskud  

 først på ny gives fra starten af en ny treårig  

 tilskudsperiode på grundlag af et nyt certifikat, og tidligst fra  

 starten af et nyt kalenderår.
 § 18. Tilbagebetaling efter §§ 14-17 skal ske senest 14  

 dage efter påkrav.
 Stk. 2. Tilbagebetales det skyldige beløb ikke  

 rettidigt, skal der betales 1,5 pct. i månedlig rente for hver  

 påbegyndt måned fra forfaldsdagen.
 Stk. 3. Arbejdstilsynet har udpantningsret for beløb,  

 der skulle være betalt efter stk. 1 og 2.
 § 19. Virksomheder eller produktionsenheder, for hvilke der er  

 udstedt certifikat, og for hvilke der udbetales tilskud,  

 offentliggøres på Arbejdstilsynets hjemmeside.
§ 20. Arbejdsministeren fastsætter nærmere regler  

 om, hvordan tilskudsordningen og eventuel tilbagebetaling gennemføres,  

 herunder om ansøgning, form og frister, samt om  

 offentliggørelse af virksomheder og produktionsenheder med certifikat  

 og tilskud på Arbejdstilsynets hjemmeside.
Arbejdsministeren kan  

 endvidere fastsætte regler om, at virksomhedernes oplysninger efter  

 § 11, stk. 3 og 4, skal være forsynet med en  

 revisorerklæring.
 Stk. 2. Arbejdsministeren kan bestemme, at Arbejdstilsynets  

 opgaver vedrørende tilskuds-administrationen efter dette kapitel helt  

 eller delvist kan varetages af andre, herunder af private.
Kapitel 4 Fritagelse for gebyrbelagt tilsyn § 21. En virksomhed eller produktionsenhed, der er omfattet af  

 reglerne om gebyrbelagt tilsyn inden for arbejdsmiljømæssigt  

 særligt belastede brancher, jf. arbejdsmiljølovens § 74,  

 stk. 4-6, fritages for det gebyrbelagte tilsyn, hvis den har fået  

 udstedt et arbejdsmiljøcertifikat efter kapitel 2 eller 5.
 Stk. 2. Fritagelsen for det gebyrbelagte tilsyn gælder  

 fra den dato, hvor virksomheden har fået udstedt et  

 arbejdsmiljøcertifikat, og indtil tilskudsperioden efter § 9,  

 stk. 2, ophører.
 § 22. Arbejdstilsynet kan dog, uanset et udstedt certifikat,  

 foretage et gebyrbelagt tilsyn på en virksomhed eller produktionsenhed  

 under de samme betingelser, som gælder for bortfald af tilskud efter  

 §§ 14 - 17.
Kapitel 5 Erhvervelse af et arbejdsmiljøcertifikat via  

 anerkendte standarder § 23. Virksomheder, der har opnået et akkrediteret  

 certifikat på baggrund af en anerkendt standard for certificering af  

 arbejdsmiljøledelse, omfattes af kapitel 3 og 4, såfremt  

 standarden indeholder krav, der sikrer opfyldelse af de krav, som er fastsat  

 i denne lov.
Kapitel 6 Klage § 24. Klage over afgørelser vedrørende ydelse  

 eller tilbagebetaling af tilskud efter kapitel 3, samt klage  

 vedrørende fritagelse af virksomheder eller produktionsenheder fra det  

 gebyrbelagte tilsyn efter kapitel 4, kan inden for en frist af 4 uger fra den  

 dag, hvor virksomheden har modtaget afgørelsen, indbringes for  

 Arbejdsmarkedets Ankenævn.
Stk. 2. Klagen sendes til Arbejdstilsynet.
Hvis  

 Arbejdstilsynet fastholder afgørelsen, videresendes klagen til  

 behandling i Arbejdsmarkedets Ankenævn, jf. § 25.
 Stk. 3. Arbejdsmarkedets Ankenævn kan se bort fra  

 overskridelse af klagefristen i stk. 1, når der er særlig  

 grund hertil.
 Stk. 4. Sagerne forberedes af Arbejdsmarkedets Ankenævns  

 sekretariat og behandles i øvrigt i overensstemmelse med de regler,  

 der er fastsat for ankenævnet, jf. § 100 i lov om  

 arbejdsløshedsforsikring m.v.
 Stk. 5. Ankenævnets afgørelser kan ikke  

 indbringes for anden administrativ myndighed.
 § 25. Ved behandling af sager efter § 24 har  

 Arbejdsmarkedets Ankenævn følgende sammensætning:
 1)	Ankenævnets formand, jf. § 100, stk. 1, nr. 1, i lov  

 om arbejdsløshedsforsikring m.v. eller dennes stedfortræder, jf.  

 § 100, stk. 6, i lov om arbejdsløshedsforsikring m.v.
 2)	1 medlem udpeget af Dansk Arbejdsgiverforening, jf. § 100,  

 stk. 2, nr. 2, i lov om arbejdsløshedsforsikring m.v.
 3)	1 medlem udpeget af Landsorganisationen i Danmark, jf. § 100,  

 stk. 2, nr. 3, i lov om arbejdsløshedsforsikring m.v.
 4)	1 medlem udpeget af arbejdsministeren efter forhandling med  

 justitsministeren, jf. § 100, stk. 2, nr. 4, i lov om  

 arbejdsløshedsforsikring m.v.
 5)	1 medlem udpeget af arbejdsministeren efter forhandling med  

 erhvervsministeren efter de samme regler, som gælder for udpegning af  

 det i nr. 4 nævnte medlem.
 Stk. 2. Et medlem udpeget efter stk. 1, kan ikke samtidig  

 være medlem af Arbejdsmiljøklagenævnet.
 Ikrafttræden m.v.
 § 26. Arbejdsministeren fastsætter tidspunktet for  

 lovens ikrafttræden.
 Stk. 2. Virksomheder, der får udstedt et certifikat  

 efter denne lov i 2002, kan, udover tilskud til arbejdsmiljøafgiften  

 for 2002 og de efterfølgende to kalenderår, jf. § 9,  

 få tilskud til arbejdsmiljøafgiften for 2001.
 Stk. 3. For 2001 fastsættes tilskuddet i medfør  

 af § 9, stk. 3, nr. 2, på grundlag af den del af  

 arbejdsskadeforsikringspræmien, som virksomheden for året ved  

 hovedforfald eller senere er opkrævet a conto af det  

 forsikringsselskab, hvor virksomheden har tegnet en arbejdsskadeforsikring,  

 og som kan henføres til den a conto afgift, som forsikringsselskabet  

 har betalt til staten i medfør af § 5 i lov om en generel  

 arbejdsmiljøafgift.
 Stk. 4. For 2002 fastsættes tilskuddet i medfør  

 af § 9, stk. 3, nr. 2, på grundlag af den del af  

 arbejdsskadeforsikringspræmien, som virksomheden for året er  

 opkrævet a conto af det forsikringsselskab, hvor virksomheden har  

 tegnet en arbejdsskadeforsikring, og som kan henføres til den a conto  

 afgift, som forsikringsselskabet har betalt til staten i medfør af  

 § 5 i lov om en generel arbejdsmiljøafgift.
 Stk. 5. For 2001 og 2002 fastsættes tilskuddet i  

 medfør af § 9, stk. 3, nr. 3, på grundlag af den del  

 af det bidrag, som virksomheden for året er opkrævet a conto af  

 Arbejdsmarkedets Erhvervssygdomssikring, og som kan henføres til den a  

 conto afgift, som Arbejdsmarkedets Erhvervssygdomssikring har betalt til  

 staten i medført af § 5 i lov om en generel  

 arbejdsmiljøafgift.
 § 27. Loven gælder ikke for Færøerne og  

 Grønland.
Bilag 1 Krav til virksomhedens (produktionsenhedens) materielle  

 arbejdsmiljø, jf. § 5, stk. 1, nr.1 Virksomhedens faktiske arbejdsmiljøforhold skal  

 være i overensstemmelse med arbejdsmiljølovgivningens krav for  

 så vidt angår væsentlige arbejdsmiljøproblemer inden  

 for følgende områder:
Støj Vibrationer Stråling Termiske belastninger Bevægeapparatbelastninger Psykosociale belastninger Kemiske og biologiske belastninger Indeklimabelastninger Ulykker Unges arbejde Bilag 2 Krav til virksomhedens (produktionsenhedens) egen indsats i  

 forbindelse med erhvervelse af et arbejdsmiljøcertifikat, jf.  

 § 5, stk. 1, nr. 2 I Akkrediteret inspektion For at erhverve et arbejdsmiljøcertifikat gennem en  

 akkrediteret inspektion skal følgende forhold vedrørende  

 virksomhedens egen indsats være iagttaget:
 (De krav, der gør sig gældende for virksomheden, gælder  

 tilsvarende for produktionsenheden).
1. Beskrivelse af virksomhedens arbejdsmiljøpolitik Virksomheden skal beskrive arbejdsmiljøarbejdet  

 på virksomheden.
Beskrivelsen skal som minimum indeholde en bredt  

 formuleret principerklæring fra ledelsen om vigtigheden af  

 arbejdsmiljøet og angive klare grundlæggende mål.
 Der skal være tilkendegivelser om  

 grundlæggende pligter og opgaver vedrørende  

 arbejdsmiljøindsatsen for den øverste ledelse, ledelsesstaben,  

 de ansatte og sikkerhedsorganisationen.
2. Arbejdspladsvurdering Der skal foreligge en skriftlig arbejdspladsvurdering i  

 overensstemmelse med arbejdsmiljølovgivningen.
 Ved prioriteringen af arbejdsmiljøindsatsen skal  

 virksomheden forholde sig til og (hvor det er relevant) inddrage  

 væsentlige arbejdsmiljøproblemer, jf. bilag 1.
3. Sikkerhedsarbejde I virksomheder, hvor der skal være en  

 sikkerhedsorganisation, skal denne være etableret i overensstemmelse  

 med arbejdsmiljølovgivningen.
Sikkerhedsorganisationen skal være  

 inddraget i alle relevante opgaver vedrørende  

 arbejdsmiljøforhold.
 Sikkerhedsorganisationens medlemmer skal have  

 gennemgået arbejdsmiljøuddannelsen i overensstemmelse med  

 arbejdsmiljølovgivningen eller være tilmeldt uddannelsen.
 Et medlem af virksomhedens øverste ledelse skal  

 være formand for det øverste udvalg i sikkerhedsorganisationen.  

 Ligeledes skal et medlem af den nærmeste øverste ledelse  

 være formand i relation til de respektive underudvalg i  

 sikkerhedsorganisationen.
 4. Andre lovpligtige uddannelser, oplæring m.v.
De ansatte skal have gennemgået andre lovpligtige  

 uddannelser i overensstemmelse med arbejdsmiljølovgivningen eller  

 være tilmeldt disse.
Nyansatte og ansatte, der overføres til  

 andre opgaver, skal have fået den fornødne oplæring og  

 instruktion i overensstemmelse med arbejdsmiljølovgivningen.
 5. Ulykkesundersøgelser- og forebyggelse m.v.
Anmeldepligtige arbejdsulykker skal være anmeldt og  

 undersøgt i overensstemmelse med arbejdsmiljølovgivningens  

 krav.
Tilløb til arbejdsulykker skal ligeledes undersøges.
 Der skal være fastlagt retningslinier for  

 undersøgelser af arbejdsulykker og tilløb til arbejdsulykker og  

 retningslinier for iværksættelse af forebyggende foranstaltninger  

 mod gentagelse af arbejdsulykker og tilløb til arbejdsulykker.
6. Brugsanvisninger Leverandørbrugsanvisninger og  

 arbejdspladsbrugsanvisninger vedrørende CE-mærkede maskiner,  

 stoffer og materialer skal være tilstede på virksomheden og  

 være tilgængelige i overensstemmelse med  

 arbejdsmiljølovgivningen.
7. Lovpligtige eftersyn De af virksomhedens tekniske hjælpemidler, der er  

 omfattet af et lovpligtigt eftersyn, skal have gennemgået dette  

 lovpligtige eftersyn i overensstemmelse med  

 arbejdsmiljølovgivningen.
8. Bedriftssundhedstjeneste (BST) Hvis virksomheden er BST-pligtig, skal  

 tiltrædelsesvedtægt med en bedriftssundhedstjeneste være  

 indgået.
Tillige skal der være retningslinier for virksomhedens  

 samarbejde med bedriftssundhedstjenesten i overensstemmelse med  

 arbejdsmiljølovgivningen.
9. Arbejdsmiljøgennemgange Virksomheden skal gennemføre interne  

 arbejdsmiljøgennemgange på virksomheden minimum to gange om  

 året.
På virksomheder, hvor der efter  

 arbejdsmiljølovgivningen skal være etableret en  

 sikkerhedsorganisation, skal denne deltage i gennemgangen.
10. Arbejdsmiljøinddragelse i forbindelse med  

 planlægning Virksomheden skal inddrage arbejdsmiljøforhold ved  

 indkøb, projektering eller ændring af arbejdsprocesser m.v. i  

 overensstemmelse med arbejdsmiljølovgivningen.
Vurdering og  

 inddragelse af arbejdsmiljøhensyn skal indgå så tidligt  

 som muligt.
11. Arbejdsmiljøkrav til fremmede virksomheder der  

 udfører arbejde på virksomhedens område Virksomheden skal, hvor det er relevant, udarbejde  

 retningslinier for information om arbejdsmiljøkrav over for fremmede  

 virksomheder, der arbejder inden for virksomhedens område.
II Akkrediteret certificering En virksomhed kan opnå akkrediteret certificering,  

 hvis den etablerer og vedligeholder et system til styring af  

 arbejdsmiljøet.
Systemet skal indeholde nedennævnte elementer og  

 udformes således, at det er tilpasset den enkelte virksomhed.
 (De krav, der gør sig gældende for virksomheden, gælder  

 tilsvarende for produktionsenheden).
1. Arbejdsmiljøkrav Systemet opbygges således, at det sikrer, at  

 arbejdsmiljøkravene til virksomheden, som er listet under pkt.
I,  

 opfyldes.
2. Arbejdsmiljøpolitik Ud over de krav, der følger af punkt I, nr. 1, skal  

 der i arbejdsmiljøpolitikken være udmøntet konkrete  

 delmål og aktiviteter, der skal gennemføres for at opfylde  

 målene.
Arbejdsmiljøpolitikken skal endvidere være  

 udmøntet i forbindelse med andre politikområder, fx  

 indkøbspolitik.
3. Kortlægning, mål og handleplaner Virksomheden skal gennemføre kortlægning af  

 virksomhedens arbejdsmiljø og virksomhedens  

 arbejdsmiljøproblemer.
På baggrund af kortlægningen skal  

 der udarbejdes en prioriteret handlingsplan til løsning af  

 virksomhedens arbejdsmiljøproblemer.
 Ved prioriteringen af arbejdsmiljøindsatsen skal  

 virksomheden forholde sig til og (hvor det er relevant) inddrage  

 væsentlige arbejdsmiljøproblemer, jf. bilag 1.
4. Organisation Virksomheden skal fastlægge opgaver, ansvar og  

 beføjelser i relation til virksomhedens arbejdsmiljøarbejde.  

 Dette omfatter bl.a. beskrivelsen af virksomhedens  

 sikkerhedsorganisation.
 Virksomheden skal udforme og vedligeholde  

 fremgangsmåder for at kommunikationen mellem de forskellige niveauer og  

 funktioner i virksomheden sikrer, at viden om arbejdsmiljøforhold  

 formidles til og behandles på relevante områder.
5. Uddannelse og træning Virksomheden skal udforme og vedligeholde procedurer, der  

 sikrer, at relevante behov for uddannelse og træning bliver  

 identificeret, og at medarbejderne opnår de tilhørende  

 sikkerheds- og sundhedsmæssige færdigheder, der er  

 hensigtsmæssige eller krævede for gennemførelsen af deres  

 arbejde.
6. Implementering og drift Virksomheden skal identificere de funktioner, hvor behovet  

 for planlægning og gennemførelse af aktiviteter har  

 væsentlig betydning for arbejdsmiljøet.
Hvor det er relevant for  

 sikring af arbejdsmiljøet, skal der udformes nedskrevne  

 fremgangsmåder.
7. Forebyggelse af ulykker Virksomheden skal udforme og vedligeholde procedurer for  

 at sikre, at potentielle risici bliver identificeret, og at der tages  

 passende forholdsregler med henblik på at forebygge og håndtere  

 eventuelle ulykker.
I det omfang det er relevant, skal der gennemføres  

 ulykkes- og risikoanalyser.
Resultatet af sådanne analyser skal  

 inddrages ved revisionen af handlingsplanen, jf. pkt. 3.
8. Lovbestemte krav og andre bestemmelser Virksomheden skal udforme og vedligeholde procedurer, der  

 sikrer, at eksisterende og nye krav i arbejdsmiljølovgivningen bliver  

 identificeret og efterlevet, og at arbejdet med opfyldelse af kravene bliver  

 integreret i arbejdsmiljøstyringssystemet.
9. Overvågning Virksomheden skal udforme og vedligeholde  

 fremgangsmåder, der sikrer, at relevante forhold i relation til  

 arbejdsmiljøet løbende bliver overvåget.
 Hvor det er relevant, skal der være  

 overvågnings- eller vedligeholdelsesplaner for at sikre, at  

 hjælpemidler, sikkerhedsudstyr, teknisk udstyr og anlæg bliver  

 vedligeholdt, og til enhver tid er funktionsdygtigt som foreskrevet.
 Overvågning omfatter også vedligeholdelse af  

 kortlægningen.
10. Afvigelser, korrigerende og forebyggende handlinger Virksomheden skal udforme og vedligeholde procedurer til  

 at håndtere afvigelser og gennemføre korrigerende og  

 forebyggende handlinger.
 Afvigelser er hændelser, der afviger fra de  

 fastlagte fremgangsmåder og planer i virksomhedens system til styring  

 af arbejdsmiljøet.
 Afvigelser omfatter bl.a. ulykker, hændelser som  

 kunne resultere i ulykker, og forhold som kunne medføre  

 arbejdsbetingede skader.
11. Intern audit Virksomheden skal udforme og vedligeholde procedurer for  

 periodevis udførelse af intern audit af virksomhedens system til  

 styring af arbejdsmiljøet for at a)	undersøge, hvorvidt systemet er udformet og fungerer  

 tilfredsstillende og b)	undersøge, om forpligtelser i arbejdsmiljøpolitikken  

 og handlingsplanen bliver opfyldt.
 Procedurer for intern audit skal sikre, at der sker en  

 effektiv opfølgning.
12. Evaluering På baggrund af resultaterne af intern audit,  

 opdatering af kortlægning, status på handlingsplanen og andre  

 informationer skal arbejdsmiljøstyringssystemet regelmæssigt  

 evalueres for at sikre, at det fortsat er egnet.
Evalueringen skal behandle  

 det eventuelle behov for ændringer i politik, mål og  

 handlingsplaner og andre dele af systemet.
13. Registrering/dokumentation Virksomheden skal, hvor det er relevant, udforme og  

 vedligeholde procedurer, der sikrer, at aktiviteterne i forbindelse med  

 virksomhedens arbejdsmiljøarbejde bliver dokumenteret.
Bemærkninger til lovforslaget Almindelige bemærkninger Forslaget er et led i udmøntning af aftale om  

 Finanslov for år 2001 mellem regeringen og Socialis-tisk Folkeparti  

 samt Enhedslisten om et forbedret arbejdsmiljø.
Forslaget indgår i en samlet incitamentspakke, som  

 ud over dette forslag består af dels et i december 2000 vedtaget  

 lovforslag om generel arbejdsmiljøafgift, jf. lov nr. 1247 af 20.  

 december 2000, dels forslag om et gebyrbelagt tilsyn med virksomheder i  

 arbejdmiljømæssigt særligt belastede brancher.  

 Sidstnævnte forslag indgår i et forslag om ændring af  

 arbejdsmiljøloven, som er fremsat den 22. februar 2001, jf.
L 172.
Forslaget skal medvirke til at forstærke indsatsen  

 for et bedre arbejdsmiljø på de enkelte virksomheder.
Efter  

 forslaget vil virksomheder, der skal betale en arbejdsmiljøafgift,  

 kunne få tilskud til betaling af afgiften, hvis virksomheden har  

 fået et arbejdsmiljøcertifikat efter dette forslag, fordi den  

 har dokumenteret et  

 særligt godt arbejdsmiljø. Endvidere vil virksomheder i de  

 arbejdsmiljømæssigt særligt belastede brancher, som  

 får et arbejdsmiljøcertifikat, blive fritaget for det  

 gebyrbelagte tilsyn.
1. Forslagets indhold 1.1 Arbejdsmiljøcertifikat og tilskud er en del af en samlet  

 incitamentspakke på arbejdsmiljøområdet Incitamentspakken skal ses på baggrund af, at  

 antallet af arbejdsskader stadig er relativt højt efter en række  

 års styrket indsats på området, jf. regeringens  

 handlingsprogram Rent Arbejdsmiljø År 2005 og arbejdsministerens  

 Handlingsplan for forbedring af Arbejdsmiljøet fra 1999.
En styrket arbejdsmiljøindsats på  

 virksomhedsniveau er forudsætningen for at nedbringe antallet af  

 arbejdsskader og nedslidningen på arbejdsmarkedet.
En styrket indsats  

 er især væsentlig af hensyn til den enkelte ansatte.
Men  

 også samfundet påføres hvert år store omkostninger  

 som følge af nedslidning og arbejdsskader.
Hertil kommer regeringens  

 målsætning om en fortsat vækst i arbejdsstyrken.
I en  

 situation, hvor tilgangen til arbejdsmarkedet bliver mindre, er en styrket  

 arbejdsmiljøindsats en af forudsætningerne for at nå denne  

 målsætning.
 Med den samlede incitamentspakke på  

 arbejdsmiljøområdet skabes der en bedre sammenhæng mellem  

 arbejdsmiljøbelastning og udgiftsbyrde, samtidig med at arbejdsgiverne  

 tilskyndes til selv at opprioritere arbejdsmiljøindsatsen.
Ud over den økonomiske tilskyndelse til at få  

 et arbejdsmiljøcertifikat og dermed tilskud, vurderes det også  

 at være et væsentligt incitament, at en virksomhed med  

 arbejdsmiljøcertifikatet kan fremstå som en virksomhed med et  

 særligt godt arbejdsmiljø med deraf følgende  

 profileringsmuligheder på afsætnings- og arbejdsmarkedet.
Det  

 må således forventes, at ordningen med et  

 arbejdsmiljøcertifikat vil få karakter af en  

 mærkningsordning.
 Mens arbejdsmiljøafgiften både omfatter  

 arbejdsgivere, der er omfattet af arbejdsmiljøloven, og arbejdsgivere,  

 der er omfattet af lovgivning om arbejdsmiljø på andre  

 ministerområder (søfartsområdet under Erhvervsministeriet,  

 luftfartsområdet under Trafikministeriet og offshore-området  

 under Miljø- og Energiministeriet), retter  

 arbejdsmiljøcertifikat og tilskudsordning efter dette lovforslag sig  

 alene mod arbejdsgivere, som er omfattet af arbejdsmiljøloven.
Baggrunden herfor er, at de krav, der fastsættes i  

 dette forslag, ikke umiddelbart vurderes at kunne anvendes i forhold til de  

 specielle arbejdsforhold, der gør sig gældende på de  

 nævnte øvrige områder.
Det forventes, at der på de  

 øvrige nævnte ministerområder vil blive indført  

 alternative incitamentsordninger for arbejdsgivere, der er omfattet af  

 lovgivning om arbejdsmiljø på disse ministerområder.
De tilskud, der gives til virksomheder med et  

 arbejdsmiljøcertifikat efter dette forslag, forudsættes  

 finansieret via afgiften.
Ud fra en foreløbig vurdering af, at ca. 20  

 pct. af det samlede antal beskæftigede er ansat på virksomheder,  

 der umiddelbart må forventes at søge at få et  

 arbejdsmiljøcertifikat og dermed tilskud, er der på finansloven  

 for 2001 afsat i alt 105 mio. kr., som dels består af 85 mio. kr.  

 vedrørende tilskud, der modsvarer den generelle afgift, dels af 20  

 mio. kr. vedrørende tilskud til hel eller delvis dækning af  

 virksomheders udgifter ved at få et arbejdsmiljøcertifikat.
 1.2 Arbejdsmiljøcertifikat og tilskudsordning m.v.
 Dette forslag består overordnet set af tre  

 elementer:
 1)	Udstedelse af et arbejdsmiljøcertifikat.
 2)	Tilsagn om og udbetaling af tilskud til virksomheder, der har  

 fået et certifikat.
 3)	Fritagelse fra det gebyrbelagte tilsyn af virksomheder med et  

 certifikat.
1.2.1 Krav til virksomheder (produktionsenheder) der ønsker et  

 arbejdsmiljøcertifikat I forslaget fastsættes de krav, der stilles til  

 virksomheder, der ønsker at få et arbejdsmiljøcertifikat,  

 som samtidig er grundlag for efterfølgende tilsagn om og udbetaling af  

 tilskud, der modsvarer afgiften.
De krav, der stilles til virksomheder for at  

 kunne få et arbejdsmiljøcertifikat, kan inddeles i  

 følgende fem punkter:
 1)	Krav til det materielle arbejdsmiljø.
 2)	Krav til virksomhedens egen indsats på  

 arbejdsmiljøområdet.
 3)	Krav til initiativer vedrørende det rummelige  

 arbejdsmarked.
 4)	Krav til initiativer vedrørende sundhedsfremme.
 5)	Krav om dokumentation af at kravene i 1-4 er opfyldt.
Ad 1) Virksomhedens arbejdsmiljø skal være i  

 orden.
Virksomheden skal dokumentere, at den overholder  

 arbejdsmiljølovens krav inden for de væsentlige  

 arbejdsmiljøproblemer på de områder, som er anført  

 i bilag 1.
 Formålet med at angive væsentlige  

 arbejdsmiljøproblemer inden for udvalgte områder er at give den  

 enkelte virksomhed et signal om, hvilke arbejdsmiljøproblemer der er  

 særligt alvorlige og derfor skal være løst for, at  

 virksomheden kan få et arbejdsmiljøcertifikat. Øvrige,  

 mindre væsentlige problemer kortlægges via den lovpligtige  

 arbejdspladsvurdering og vil således indgå i den prioriterede  

 handlingsplan for løsning af konstaterede problemer.
De udvalgte områder, som er anført i bilag 1,  

 er delvist sammenfaldende med de arbejdsmiljøproblemområder, der  

 er prioriteret i regeringens handlingsprogram Rent Arbejdsmiljø  

 År 2005 via de syv visioner.
Det drejer sig om følgende  

 områder:
 Dødsulykker som følge af  

 arbejdsmiljøforhold.
 Arbejdsbetinget udsættelse for kræftfremkaldende kemiske  

 stoffer og arbejdsbetingede hjerneskader på grund af udsættelse  

 for organiske opløsningsmidler eller tungmetaller.
 Skader som følge af tunge løft og arbejdsbetingede  

 lidelser som følge af ensidigt, gentaget arbejde.
 Høreskader som følge af støjende arbejde.
 Helbredsskader på grund af psykosociale risikofaktorer på  

 arbejdet.
 Sygdomme eller alvorlige gener på grund af dårligt  

 indeklima på arbejdspladsen.
 Skader blandt børn og unge.
Som det fremgår af handlingsprogrammet, betyder  

 prioriteringen af de syv visionsområder ikke, at alle andre  

 arbejdsmiljøproblemer nødvendigvis nedprioriteres, idet der er  

 virksomheder og brancher med væsentlige arbejdsmiljøproblemer,  

 der ikke knytter sig direkte til de syv visionsområder.
I denne  

 sammenhæng, hvor formålet er at liste de væsentlige  

 områder, som virksomheder, der vil erhverve sig et  

 arbejdsmiljøcertifikat, skal have løst, er det derfor  

 nødvendigt at medtage andre væsentlige problemområder end  

 de syv visionsområder.
Som eksempler herpå kan nævnes: Andre  

 alvorlige ulykker end dødsulykker, andre  

 bevægeapparatsbelastninger end tunge løft og ensidigt, gentaget  

 arbejde, vibrationer og termiske belastninger.
De udvalgte områder  

 fremgår af bilag 1.
Arbejdsministeren får bemyndigelse til at udstede  

 nærmere regler i form af bekendtgørelser, som skal danne  

 grundlag for de akkrediterede inspektions- og certificeringsorganers  

 udstedelse af arbejdsmiljøcertifikater.
Arbejdstilsynet vil endvidere  

 udarbejde vejledninger rettet mod virksomhederne, således at de selv  

 på forhånd kan vurdere deres muligheder for at opnå et  

 certifikat.
 I disse nærmere regler vil de væsentlige  

 arbejdsmiljøproblemer inden for de i bilag 1 udvalgte områder  

 blive uddybet bl.a. på baggrund af den foreliggende viden om  

 arbejdsmiljømæssige påvirkninger og helbredsforhold.
 Virksomheder, der ikke overholder arbejdsmiljøloven  

 for så vidt angår de væsentlige problemer inden for de i  

 bilag 1 angivne områder, kan ikke få et  

 arbejdsmiljøcertifikat.
Ad 2 ) For at kunne få et  

 arbejdsmiljøcertifikat stilles der krav om, at virksomhedens egen  

 indsats for at forebygge og forbedre arbejdsmiljøet ligger på et  

 højt niveau.
Baggrunden herfor er, at en egen indsats på  

 højt niveau sikrer, at der sker en løbende overvågning af  

 arbejdsmiljøet, hvor problemer konstateres, planer for løsning  

 findes og prioriteres.
Derved gives den største sikkerhed for  

 forebyggelse på et højt niveau, det vil sige forebyggelse  

 før skaden eller ulykken sker.
 Derudover skal virksomheder, som ønsker et  

 certifíkat, der hviler på en akkrediteret certificering, have  

 etableret et formelt ledelses-/styringssystem.
Ad 3) Virksomhederne skal under medvirken af medarbejderne  

 eller deres repræsentanter have besluttet, hvordan de konkret vil  

 arbejde for en rummelig arbejdsplads og et rummeligt arbejdsmarked.
Den  

 indsats, virksomhederne skal udfolde for at leve op til dette krav, vil  

 afhænge af, om virksomhederne skal have et sikkerhedsudvalg, jf.  

 § 7 i arbejdsmiljøloven.
For virksomheder med sikkerhedsudvalg  

 skal der opstilles mål, handlingsplaner og  

 opfølgningsprocedurer.
I virksomheder uden sikkerhedsudvalg kan man  

 nøjes med en forståelse mellem arbejdsgiveren og de ansatte om,  

 hvordan man vil håndtere disse problemstillinger.
Kravet skal ses som en opfølgning og  

 udmøntning af målsætningen om, at arbejdsmarkedet skal  

 gøres mere rummeligt for alle   og at virksomhederne skal påtage  

 sig et socialt ansvar.
Et af midlerne til at nå målet om et mere  

 rummeligt arbejdsmarked kan være at fokusere på  

 arbejdsmiljøet og tilrettelæggelsen af arbejdet i  

 virksomhederne, idet et dårligt arbejdsmiljø kan være en  

 medvirkende årsag til udstødning fra arbejdsmarkedet.
Modsat kan  

 forebyggelse på et højt niveau medvirke til at fastholde  

 personer på arbejdsmarkedet.
Ad 4) For at kunne få et  

 arbejdsmiljøcertifikat skal virksomhederne under medvirken af  

 medarbejderne eller deres repræsentanter have besluttet, hvordan de vil  

 arbejde for initiativer vedrørende sundhedsfremme på  

 arbejdspladsen.
Den indsats, virksomhederne skal udfolde for at leve op til  

 dette krav, vil afhænge af, om virksomhederne skal have et  

 sikkerhedsudvalg, jf. § 7 i arbejdsmiljøloven.
For virksomheder  

 med sikkerhedsudvalg skal der opstilles mål, handlingsplaner og  

 opfølgningsprocedurer.
I virksomheder uden sikkerhedsudvalg kan man  

 nøjes med en forståelse mellem arbejdsgiveren og de ansatte om,  

 hvordan man vil håndtere disse problemstillinger.
Kravet skal bl.a. ses som et ønske om at  

 gøre arbejdspladsen til forum for sundhedsfremme.
Arbejdspladsen kan  

 have stor indflydelse på medarbejdernes sundhedstilstand, idet  

 arbejdslivet kan øge ens personlige ressourcer og velbefindende  

 eller medføre forringet psykisk og fysisk funktionsevne på grund  

 af belastende arbejdsmiljø. Målet er en større  

 sammenkædning af arbejdsmiljø og sundhedsfremme.
Ved at  

 kombinere indsatsen for et bedre arbejdsmiljø med initiativer  

 målrettet en sundere livsstil kan virksomhederne være med til at  

 forbedre medarbejdernes sundheds- og helbredsforhold.
Ad 5) Det skal dokumenteres, dels at virksomheden  

 lever op til de krav, der fremgår af § 5, stk. 1, nr. 1-4,  

dels resultaterne af den indsats, som virksomheden har gjort for at  

 leve op til kravene.
Det kan fx belyses via oplysning om antallet af  

 arbejdsulykker i de senere år.
 Det skal i den forbindelse dokumenteres, at medarbejderne  

 eller deres repræsentanter har været inddraget i arbejdet med at  

 opfylde kravene i § 5, stk. 1, nr. 1-4.
Virksomhedens dokumentation skal være offentlig  

 tilgængelig.
Dokumentationen og kravet om »offentlighed« skal sikre, at  

 udenforstående kan få indblik i virksomhedens  

 arbejdsmiljø. Udenforstående kan fx være personer, der  

 ønsker at søge job i den pågældende virksomhed.  

 Dokumentationen skal endvidere give virksomheden grundlag for at profilere  

 sig selv og dermed opnå goodwill fra omgivelserne.
 Den offentlige tilgængelighed kan fx sikres ved, at  

 virksomhedens dokumentation gøres tilgængelig på  

 internettet.
1.2.1.1 System til udstedelse af arbejdsmiljøcertifikat  

 (akkreditering) En virksomhed kan få et  

 arbejdsmiljøcertifikat efter to modeller:
 1)	Akkrediteret inspektion, der kan vælges af virksomheder, der  

 ikke ønsker et formaliseret ledelsessystem.
 2)	Akkrediteret certificering, der vil kunne integreres i eksisterende  

 ledelsessystemer.
 Virksomheden bestemmer selv, hvilken model den vil  

 gå frem efter.
 Certifikat kan i begge tilfælde kun udstedes af  

 organer, der er akkrediteret hertil af DANAK eller tilsvarende anerkendte  

 akkrediteringsinstitutioner.
 Et akkrediteret inspektionssystem og et akkrediteret  

 certificeringssystem indebærer, at inspektionsorganer og  

 certificeringsorganer akkrediteres i overensstemmelse med gældende  

 internationale standarder om akkrediteret inspektion og systemcertificering,  

 samt bekendtgørelser og tekniske forskrifter udarbejdet af  

 Erhvervsfremme Styrelsen (DANAK) i medfør af lov om  

 erhvervsfremme.
Med hjemmel i lov om erhvervsfremme
fastlægger Erhvervsfremme Styrelsen (DANAK) - bl.a. på  

 baggrund af de nærmere krav i bekendtgørelser udstedt af  

 arbejdsministeren i medfør af § 5, stk. 2, i dette  

 lovforslag - hvilke personalemæssige faglige kompetencer de  

 inspektionsorganer og certificeringsorganer, der skal udstede  

 arbejdsmiljøcertifikater, skal råde over.
Der vil i den  

 forbindelse blive lagt vægt på, at inspektionsorganerne og  

 certificeringsorganerne kan dokumentere, at de råder over relevante  

 kvalifikationer inden for arbejdsmiljø og har et grundigt kendskab til  

 arbejdsmiljølovgivningen og Arbejdstilsynets vejledningsmateriale.  

 Endvidere vil der være krav til organernes uafhængighed i  

 relation til de virksomheder, der ønsker at anvende organerne, samt  

 til kvalitetssikring af organernes ydelser.
 DANAK vil efter akkreditering af inspektionsorganer og  

 certificeringsorganer årligt føre kontrol med, om disse organer  

 lever op til kravene.
Det må forventes, at der i fremtiden på  

 internationalt plan vil blive udviklet standarder for certificering af  

 arbejdsmiljøledelse.
Hvis arbejdsministeren finder, at de lever op til  

 kravene i dette lovforslag, vil certifikat udstedt på grundlag heraf  

 også kunne danne grundlag for tilskud og fritagelse for det  

 gebyrbelagte tilsyn.
1.2.1.2 Procedure for udstedelse af certifikat Når en virksomhed ønsker at få et  

 arbejdsmiljøcertifikat, ansøger den herom hos et akkrediteret  

 inspektionsorgan eller et akkrediteret certificeringsorgan.
Virksomheden kan  

 frit vælge mellem de akkrediterede inspektionsorganer eller  

 akkrediterede certificeringsorganer afhængig af, hvilken model  

 virksomheden ønsker at gå frem efter.
 Såfremt virksomheden har brug for rådgivning i  

 forberedelsen til at leve op til de krav, der stilles for at opnå et  

 arbejdsmiljøcertifikat, kan den benytte andre  

 arbejdsmiljørådgivere, fx BST.
 Arbejdsmiljøcertifikatet giver adgang til tilsagn  

 om tilskud for en treårig periode.
Ved den akkrediterede inspektionsmodel lægges  

 der vægt på inspektion af det materielle arbejdsmiljø og  

 kontrol af krav til virksomhedens egenindsats.
Inspektionsorganet  

 kontrollerer ikke, om der er en løbende fremdrift i virksomhedens  

 arbejdsmiljøarbejde, udover de krav der ligger i kravet om en  

 arbejdspladsvurdering, men derimod at arbejdsmiljølovgivningen og de  

 supplerende krav er opfyldt på tidspunktet for inspektionen.  

 Certifikatet skal fornys efter tre år.
Ved den akkrediterede certificering lægges  

 der vægt på kontrol af det ledelsessystem, som virksomheden har  

 etableret og kontrol af, at der hele tiden er en fremdrift i systemet,  

 således at arbejdsmiljøet løbende forbedres.
Kontrollen  

 af det materielle arbejdsmiljø er også her et vigtigt element i  

 den akkrediterede certificering.
Ved akkrediteret certificering udstedes et  

 arbejdsmiljøcertifikat for en treårig periode.
I perioden  

 gennemfører certificeringsorganet som minimum årlige audits  

 på virksomheden, hvor dele af arbejdsmiljøstyringssystemet  

 efterprøves for at vurdere, om virksomheden fortsat lever op til  

 kravene.
1.2.1.3 Ansøgningsprocedure Processen for at få et arbejdsmiljøcertifikat  

 er kort beskrevet følgende:
 En virksomhed, der ønsker at få et  

 certifikat, kan i første omgang, på grundlag af vejledninger fra  

 Arbejdstilsynet og branchearbejdsmiljørådene m.fl., selv  

 vurdere, om virksomheden lever op til kravene for at få et certifikat,  

 og om den derfor vil ansøge herom.
I bekræftende fald sender virksomheden en  

 ansøgning til et inspektions- eller certificeringsorgan, hvor den  

 oplyser, hvordan den lever op til kravene for et certifikat.
Der forventes  

 udarbejdet særlige ansøgningsformularer samt  

 vejledningsmateriale, der gør det let for en virksomhed at udarbejde  

 en ansøgning.
I den forbindelse vil det endvidere blive  

 præciseret, hvilken form for dokumentation der eventuelt skal  

 vedlægges ansøgningsformularen.
 Vurderer et inspektions- eller certificeringsorgan  

 på baggrund af den indsendte ansøgning, at en virksomhed lever  

 op til kravene for at få et certifikat, aflægges besøg  

 på virksomheden, hvor det kontrolleres, at de faktiske forhold på  

 virksomheden er i orden.
 Hvis inspektions- eller certificeringsorganet finder, at  

 virksomheden ikke opfylder betingelserne for at få et  

 certifikat, fx fordi der er væsentlige uløste  

 arbejdsmiljøproblemer, vil det af en rapport fremgå, hvilke  

 mangler der skal udbedres, før virksomheden kan få et  

 certifikat.
1.3 Tilskud til virksomheder med arbejdsmiljøcertifikat Virksomheder, der har fået et  

 arbejdsmiljøcertifikat, kan få et tilskud, der modsvarer  

 arbejdsmiljøafgiften efter lov om en generel  

 arbejdsmiljøafgift.
Den generelle arbejdsmiljøafgift består af en  

 beskæftigelsesbaseret afgift, jf. §§ 2-4 i lov om en generel  

 arbejdsmiljøafgift, og en erstatningsbaseret afgift, jf. §§ 5-8 i  

 samme lov.
Mens den beskæftigelsesbaserede afgift opkræves hos de  

 enkelte virksomheder, opkræves den erstatningsbaserede afgift bl.a. fra  

 forsikringsselskaberne og Arbejdsmarkedets Erhvervssygdomssikring.
Det er  

 forudsat, at Arbejdsmarkedets Erhvervssygdomssikring søger  

 dækning herfor via de bidrag, de opkræver fra virksomhederne, og  

 tilsvarende må det forventes, at forsikringsselskaberne vil søge  

 dækning for deres udgifter via de arbejdsskadeforsikringspræmier,  

 som de opkræver fra virksomhederne.
Det er forudsat, at det tilskud, som virksomhederne kan  

 få, skal svare til det beløb, som de har betalt som følge  

 af arbejdsmiljøafgiften.
Når en virksomhed har ansøgt  

 Arbejdstilsynet om tilskud, vil Arbejdstilsynet således på  

 grundlag af oplysninger fra Arbejdsmarkedets Tillægspension,  

 forsikringsselskaber og Arbejdsmarkedets Erhvervssygdomssikring  

 opgøre, hvor meget virksomheden skal have i tilskud.
Virksomhederne  

 må i visse tilfælde, navnlig når der er udstedt et  

 certifikat for en produktionsenhed, bistå med at afklare, hvor stor en  

 del af »afgiftsbeløbene«, der vedrører produktionsenheden.
Virksomheder, der ansøger om et  

 arbejdsmiljøcertifikat, skal betale de omkostninger, der er forbundet  

 med at få et certifikat.
Da udgifterne ved at få certifikatet kan  

 blive af en sådan størrelse, at det vil kunne afholde nogle  

 virksomheder fra at erhverve arbejdsmiljøcertifikatet, vil  

 virksomheder, der får et certifikat, kunne få et  

 éngangstilskud på 4.500 kroner for en treårig periode til  

 hel- eller delvis dækning af disse udgifter.
Begge former for tilskud udbetales af Arbejdstilsynet  

 efter ansøgning fra virksomhederne.
Et arbejdsmiljøcertifikat  

 giver mulighed for tilskud i en treårig periode.
Forinden udbetaling  

 vil Arbejdstilsynet altid kontrollere, om der inden for de væsentlige  

 områder, jf. 5, stk. 1, nr. 1, jf. bilag 1, er givet påbud  

 til virksomheden, eller om der er udstedt administrative bøder eller  

 indgivet politianmeldelse, som har resulteret i en straf, der ikke er  

 fuldbyrdet.
Såfremt der er forhold af den nævnte karakter, udskydes  

 tilsagn om og udbetaling af tilskud, indtil forholdene er bragt i orden, dvs.  

 at påbud er efterkommet, eller en straf er fuldbyrdet.
 Endvidere vil et allerede bevilget tilskud bortfalde, fx  

 hvis der gives påbud inden for de væsentlige problemområder  

 efter § 5, stk. 1, nr. 1, jf. bilag 1.
1.4 Fritagelse fra det gebyrbelagte tilsyn Arbejdsministeren har den 22. februar 2001 fremsat forslag  

 om, at alle virksomheder i arbejdsmiljømæssigt særligt  

 belastede brancher skal underkastes et gebyrbelagt tilsyn, jf.
L 172.
 Virksomheder, som hører hjemme i en af disse  

 arbejdsmiljømæssigt særligt belastede brancher, og som har  

 fået et arbejdsmiljøcertifikat, vil desuden blive fritaget for  

 det gebyrbelagte tilsyn, som virksomheder i disse brancher ellers vil  

 være omfattet af.
 Virksomheder i disse brancher har således et ekstra  

 incitament til at få et arbejdsmiljøcertifkat, idet de med et  

 certifikatet vil blive fritaget for det gebyrbelagte tilsyn.
 Arbejdstilsynet kan dog, uanset om der er udstedt et  

 certifikat, foretage et gebyrbelagt tilsyn under de samme betingelser, der  

 gælder for bortfald af tilskud.
1.5 Offentliggørelse af virksomheder der har opnået et  

 arbejdsmiljøcertifikat Virksomheder og produktionsenheder, for hvilke der er  

 udstedt et arbejdsmiljøcertifikat, og som modtager tilskud fra  

 Arbejdstilsynet, vil blive offentliggjort på Arbejdstilsynets  

 hjemmeside.
Herigennem kan offentligheden få kendskab til, præcis  

 hvilke virksomheder og produktionsenheder, der har fået et  

 arbejdsmiljøcertifikat.
2. Lovovervågning Lovforslaget er omfattet af lovovervågning.
Som led  

 i denne overvågning vil der blive foretaget en opgørelse af  

 antallet af virksomheder, der årligt søger og får  

 certifikat og tilskud, fordelt på forskellige intervaller af  

 virksomhedsstørrelser.
Oplysninger herom vil blive offentliggjort  

 hvert år.
Endvidere forventes certifikats- og tilskudsordningen  

 evalueret sammen med arbejdsmiljøafgiften inden udgangen af 2005.  

 Herefter vil arbejdsministeren afgive en redegørelse til Folketinget  

 herom.
3. Økonomiske og administrative konsekvenser for stat, kommuner  

 og amter De økonomiske og administrative konsekvenser for  

 staten (som arbejdsgiver), kommuner og amter forventes at være de samme  

 som for erhvervslivet.
Der henvises derfor til afsnit 4 nedenfor.
 Det er ikke muligt at opgøre de samlede  

 administrative og økonomiske omkostninger for staten (som  

 arbejdsgiver), kommuner og amter, idet disse afhænger af, dels  

 hvor mange virksomheder der ansøger om arbejdsmiljøcertifikat  

 og tilskud, dels kompleksiteten af de ansøgende virksomheders  

 arbejdsmiljø.
Lovforslaget har ikke kommunaløkonomiske  

 konsekvenser, da de kommunale og amtskommunale arbejdsgivere påvirkes  

 på samme måde som de private arbejdsgivere, og da der i  

 øvrigt er tale om en frivillig ordning.
Der foreligger dog ikke  

 en endelig afklaring af dette spørgsmål, inden lovforslagets  

 fremsættelse.
Staten vil ud over de i afsnit 4 nævnte omkostninger  

 have en udgift til udbetaling af tilskud, der forudsættes at  

 udgøre 105 mio. kr. årligt, jf. finansloven for 2001, samt  

 udgifter til administration af tilskudsordningen, der varetages af  

 Arbejdstilsynet.
De samlede omkostninger til denne administration er  

 vanskelige at opgøre, idet de bl.a. afhænger af antallet af  

 ansøgninger om tilskud.
Omkostningerne til administration  

 forudsættes finansieret inden for den på finansloven for 2001  

 afsatte samlede ramme på 15 mio. kr. til administration af såvel  

 arbejdsmiljøafgiften som tilskudsordningen.
4. Økonomiske og administrative konsekvenser for  

 erhvervslivet Den økonomiske og administrative belastning for  

 virksomhederne gælder alene de virksomheder, som vælger at  

 ansøge om et arbejdsmiljøcertifikat og om de tilskud,  

 certifikatet giver grundlag for.
4.1 De administrative konsekvenser Den administrative belastning for erhvervslivet er knyttet  

 til virksomhedernes egen indsats for arbejdsmiljøet (udover de krav  

 der følger af gældende lovgivning), til opfyldelsen af de krav,  

 der ligger ud over arbejdsmiljøloven (navnlig dokumentationskravet),  

 og til virksomhedernes ansøgning om arbejdsmiljøcertifikat og  

 tilskud.
 Både i relation til ansøgning om certifikat  

 og tilskud forventes udviklet ansøgningsformularer samt vejledninger  

 for at lette virksomhedernes arbejde med at søge.
Betingelserne for at få certifikat og tilskud er i  

 vidt omfang baseret på overholdelsen af den gældende  

 arbejdsmiljølovgivning.
Belastningen afhænger i øvrigt  

 af, hvilken af de to modeller virksomheden vælger.
 Den administrative belastning ved en akkrediteret  

 inspektion er navnlig knyttet til dels ansøgning om  

 arbejdsmiljøcertifikat og tilskud, dels dokumentation af virksomhedens  

 indsats.
Ved akkrediteret certificering vil den  

 administrative belastning ud over ovennævnte bestå i de  

 administrative procedurer, der er forbundet med opbygningen af et formelt  

 ledelsessystem.
For virksomheder, der ikke har erfaring med formelle  

 ledelsessystemer, vil elementer som etablering af procedurer til at sikre  

 styring af arbejdsmiljøet, løbende overvågning og interne  

 audits være en merbelastning.
For virksomheder, der allerede er blevet  

 miljøcertificeret eller i øvrigt har opbygget formelle  

 ledelsessystemer på relevante områder, skønnes den  

 administrative belastning som ved en akkrediteret inspektion navnlig at  

 være knyttet til dels ansøgning om arbejdsmiljøcertifikat  

 og tilskud, dels dokumentation af virksomhedens indsats.
 Det forventes, at Erhvervsministeriets Testpanel vil blive  

 hørt i forbindelse med udarbejdelsen af bekendtgørelser.
4.2 De økonomiske konsekvenser Den økonomiske belastning vedrører  

 primært udgifterne til det akkrediterede organ, der gennemfører  

 enten inspektion eller certificering med henblik på udstedelse af et  

 arbejdsmiljøcertifikat.
Udgifterne afhænger dels af virksomhedens  

 størrelse og dels af arbejdsmiljøets kompleksitet.
Jo flere  

 arbejdsprocesser en virksomhed har, og jo farligere processerne er, desto  

 mere tidskrævende og dermed dyrere vil inspektionen eller  

 certificeringen være.
4.2.1 Akkrediteret inspektion I nedenstående tabel 1 er opgivet de skønnede  

 udgifter til inspektion, som virksomheder med et ikke-kompliceret henholdsvis  

 kompliceret arbejdsmiljø opkræves af inspektionsorganerne.
Der  

 er indregnet rejsetid.
Udgifterne er beregnet over en 3-årig periode,  

 og indeholder skønnede udgifter til inspektionen.
Tabel 1. Skønnede udgifter i kr. til akkrediteret inspektion (over  

 3 år) Antal ansatte 1 5 20 50 100 250 Ikke-kompliceret arbejdsmiljø 2.500 4.000 5.750 7.000 8.250 10.500 Kompliceret arbejdsmiljø 3.000 5.500 9.750 12.750 20.500 26.000 4.2.2 Akkrediteret certificering I nedenstående tabel 2 er opgivet de skønnede  

 udgifter til certificering, som virksomhederne opkræves af  

 certificeringsorganerne.
Der er indregnet rejsetid.
Udgifterne er beregnet  

 over en 3-årig periode, og indeholder skønnede udgifter til den  

 indledende certificering og årlige audits.
De gennemsnitlige  

 omkostninger på længere sigt forventes at være lavere, idet  

 en recertificering forventes at koste mindre end den indledende  

 certificering.
Tabel 2. Skønnede udgifter i kr. til akkrediteret certificering  

 (over 3 år) Antal ansatte 25 100 1000 Certificering inkl. årlige audits 75.000 109.000 185.000 Ovenstående skøn over udgifter  

 til inspektion og certificering er baseret på en forventning om, at det  

 primært vil være virksomheder med et godt arbejdsmiljø,  

 der ansøger om arbejdsmiljøcertifikat.
Udgifterne må alt  

 andet lige antages at være større for en virksomhed med et  

 dårligt arbejdsmiljø, idet inspektionen eller certificeringen  

 vil være mere tidskrævende.
De faktiske udgifter afhænger af  

 markedsvilkår, hvor antallet af virksomheder, der ansøger om  

 arbejdsmiljøcertifikat, og den indbyrdes konkurrence mellem  

 henholdsvis inspektionsorganerne og certificeringsorganerne vil spille en  

 afgørende rolle.
Antallet af inspektions- og certificeringsorganer og  

 deres geografiske spredning vil desuden have betydning for omfanget af  

 rejseomkostningerne.
De ovenstående estimerede udgifter er derfor  

 behæftet med usikkerhed.
Ud over udgifterne til inspektions- eller  

 certificeringsorganet vil virksomheden selv have en række omkostninger  

 til at opnå certifikat i form af bl.a. nødvendige investeringer  

 i virksomhedens arbejdsmiljø, så det lever op til de fastsatte  

 krav.
Der vil være tale om investeringer, virksomheden i forvejen skal  

 foretage for at overholde arbejdsmiljølovens krav.
Herudover vil der kunne være tale om mindre  

 omkostninger i forbindelse med de krav, der ligger ud over  

 arbejdsmiljøloven i form af sundhedsfremme og det rummelige  

 arbejdsmarked.
Endelig vil der være omkostninger i form af internt  

 tidsforbrug i forbindelse med inspektionen eller certificeringen, herunder  

 udfyldelse og fremsendelse af dokumentation til det akkrediterede organ.
Virksomheder med arbejdsmiljøcertifikat kan  

 ansøge om et tilskud, der svarer til de beløb, som virksomheden  

 har betalt som følge af lov om en generel arbejdsmiljøafgift.  

 Der er på finansloven for 2001 afsat 85 mio. kr. hertil.
Virksomheder  

 med arbejdsmiljøcertifikat kan ligeledes ansøge om et tilskud  

 på 4.500 kr. for en treårig periode til hel eller delvis  

 dækning af udgifterne til inspektion eller certificering.
Der er  

 på finansloven for 2001 afsat 20 mio. kr. hertil.
Hvor det på  

 finansloven for 2001 er forudsat, at tilskuddet kun gives til mindre  

 virksomheder, foreslås det nu, at tilskuddet gives til alle  

 virksomheder med arbejdsmiljøcertifikat.
 Ved budgetteringen er det forudsat, at mellem 5 og 10 pct.  

 af virksomhederne med under 10 ansatte og 25 pct. af virksomhederne med 10  

 eller flere ansatte vil kunne søge og opnå certifikat og  

 tilskud.
Da virksomhedernes udgifter til den erstatningsbaserede  

 del af afgiften ikke umiddelbart kan opgøres, er tilskuddet til  

 afgiften i nedenstående tabel 3 beregnet som tre gange det  

 beløb, der er indbetalt til ATP som den beskæftigelsesbaserede  

 del af arbejdsmiljøafgiften (3 x 65 kr. = 195 kr.), jf. lov om en  

 generel arbejdsmiljøafgift.
Den beskæftigelsesbaserede del af  

 afgiften forudsættes således at udgøre en tredjedel af den  

 samlede afgift.
Tabel 3. Tilskud i kr. til virksomheder med certifikat (over 3  

 år) Antal ansatte 1 5 20 50 100 250 Tilskud til afgift 585 2.925 11.700 29.250 58.500 146.250 Tilskud til inspektion eller certificering 4.500 4.500 4.500 4.500 4.500 4.500 Dertil kommer, at virksomheder og  

 produktionsenheder i belastede brancher, der har opnået  

 arbejdsmiljøcertifikat, fritages for det gebyrbelagte tilsyn, der  

 pålægges alle virksomheder i belastede brancher, jf. lovforslag  

 nr. 172. Dermed opnår de pågældende virksomheder en  

 besparelse.
 Det er ikke muligt at opgøre de samlede  

 økonomiske og administrative omkostninger for erhvervslivet, idet  

 disse afhænger af, dels hvor mange virksomheder og produktionsenheder  

 der ansøger om arbejdsmiljøcertifikat og tilskud, dels  

 kompleksiteten af de ansøgende virksomheders arbejdsmiljø.
5. De miljømæssige konsekvenser Forslaget forventes ikke at have miljømæssige  

 konsekvenser.
6. Forholdet til EU-retten Tilskudsordningen rejser spørgsmål i forhold  

 til EF-traktatens regler om statsstøtte.
Lovforslaget vil derfor blive  

 notificeret til Europa-Kommissionen i henhold til EF-traktatens artikel 88,  

 stk. 3.
Statsstøtteforanstaltninger må ifølge  

 EU-retten kun træde i kraft, hvis og i det omfang Kommissionen  

 træffer beslutning om, at ordningen er forenelig med  

 fællesmarkedet.
Det foreslås derfor, at arbejdsministeren  

 administrativt fastsætter, hvornår loven træder i kraft,  

 jf. § 26.
7. Høringsparter Alle øvrige ministerier, Erhvervsfremme Styrelsen,  

 Søfartsstyrelsen, Energistyrelsen, Danmarks Statistik (CVR),  

 Rigsrevisionen, Arbejdsmarkedets Ankenævn,  

 Arbejdsmiljørådet, Certificerende Organers Forum,  

 Arbejdsmarkedets Tillægspension, Forsikring og Pension samt  

 Arbejdsmarkedets Erhvervssygdomssikring.
Endelig er Kommunernes Landsforening  

 og Amtsrådsforeningen hørt særskilt om de elementer i  

 lovforslaget, der vedrører det rummelige arbejdsmarked.
Sammenfattende skema Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Tilskud pr. virksomhed: (i gennemsnit) 195 kr. pr. beregnet  

 fuldtidsbeskæftiget pr. år + 4.500 kr. for hver treårig  

 periode.
 Virksomheder m. certifikat i særligt belastede brancher fritages for  

 gebyrbelagt tilsyn.
 Afhænger af virksomhedens størrelse og  

 kompleksiteten af virksomhedens arbejdsmiljø.
De statslige omkostninger ved tilskudsordningen forudsættes at  

 udgøre 105 mio. kr., jf.
FL 2001. Hertil kommer udgifter til  

 administrationen, der afhænger af den samlede efterspørgsel  

 efter tilskud.
Udgiften hertil forudsættes finansieret inden for den  

 på FL 2001 afsatte ramme til administration af afgifts- og  

 tilskudsordningen.
Administrative konsekvenser for stat, kommuner og  

 amtskommuner Ingen Inspektion: Udarbejdelse af ansøgning om certifikat +  

 tilskud, samt dokumentation af virksomhedens indsats, eller certificering: Som inspektion + procedurekrav ifm. opbygningen af et  

 formelt ledelsessystem.
Økonomiske konsekvenser for erhvervslivet Tilskud pr. virksomhed: (i gennemsnit) 195 kr. pr. beregnet  

 fuldtidsbeskæftiget pr. år + 4.500 kr. for hver treårig  

 periode.
 Virksomheder m. certifikat i særligt belastede brancher fritages for  

 gebyrbelagt tilsyn.
 Afh. af virksomhedens størrelse og kompleksiteten af  

 virksomhedens arbejdsmiljø.
Administrative konsekvenser for erhvervslivet Ingen Inspektion: Udarbejdelse af ansøgning om certifikat +  

 tilskud, samt dokumentation af virksomhedens indsats, eller certificering: Som inspektion + procedurekrav ifm. opbygningen af et  

 formelt ledelsessystem.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget notificeres til Europa-Kommissionen i henhold  

 til EF-traktatens artikel 88, stk. 3.
Bemærkninger til lovforslagets  

 enkelte bestemmelser Til § 1 Der henvises til de almindelige bemærkninger.
Til §§ 2 og 3 Det er fundet nødvendig at definere  

 "virksomhedsbegrebet" til brug for reglerne vedrørende  

 erhvervelse af arbejdsmiljøcertifikat og udbetaling af tilskud, idet  

 en virksomhed skal kunne vælge at erhverve et  

 arbejdsmiljøcertifikat for en enkel produktionsenhed for sig   og  

 dermed få udbetalt tilskud til dækning for  

 arbejdsmiljøafgiften netop for den produktionsenhed.
 Definitionerne svarer i hovedsagen til definitionerne i  

 lovbekendtgørelse nr. 598 af 22. juni 2000 om Det Centrale  

 Virksomhedsregister (CVR-loven).
Juridiske enheder omfatter for det første  

 fysiske personer, der er arbejdsgivere.
For det andet juridiske personer og  

 filialer af udenlandske juridiske personer.
Begrebet juridisk person er i  

 denne lov anvendt som en samlebetegnelse for interessentskaber,  

 kommanditselskaber, fonde, aktie- og anpartsselskaber,  

 kommanditaktieselskaber, andelsselskaber, virksomheder med begrænset  

 ansvar, foreninger og andre sammenslutninger med selvstændig retsevne.  

 Selvstændige offentlige virksomheder, som fx Post Danmark og DSB, er  

 også juridiske personer.
Endelig omfatter juridiske enheder også  

 statslige administrative enheder, amtskommuner, kommuner og kommunale  

 fællesskaber.
Ved en produktionsenhed forstås enten en  

 virksomhed eller en organisatorisk afgrænset del af en virksomhed, der  

 er stedligt afgrænset, og som producerer en eller overvejende en slags  

 varer eller tjenesteydelser.
I langt de fleste tilfælde er  

 produktionsenheden sammenfaldende med den juridiske enhed.
Til stk. 2 Efter lov om Det Centrale Virksomhedsregister anses  

 byggepladser kun som produktionsenheder, hvis de i medfør af  

 arbejdsmiljølovgivningen skal anmeldes til Arbejdstilsynet.
Det er i  

 forbindelse med udstedelse af arbejdsmiljøcertifikat ikke fundet  

 hensigtsmæssigt, at flere virksomheder i fællesskab kan  

 vælge at opnå et certifikat for en enkelt byggeplads.
Dette  

 skyldes blandt andet, at en byggeplads oftest relaterer sig til flere  

 juridiske enheder (dvs. flere forskellige virksomheder). Et certifikat kan  

 alene udstedes til en juridisk enhed for en eller flere tilknyttede  

 produktionsenheder.
Til § 4 Efter lovforslaget er det virksomheder med ansatte, der  

 er omfattet af arbejdsmiljøloven, jf. arbejdsmiljølovens  

 § 2, stk. 1, som kan få et arbejdsmiljøcertifikat og  

 tilskud efter denne lov.
 Virksomheder med ansatte omfattet af  

 arbejdsmiljøloven, er de virksomheder med ansatte, der udfører  

 arbejde på den danske landjord, herunder lastning og losning af skibe  

 og fly samt værftsarbejde ombord i skibe.
 Undtaget er således, jf. arbejdsmiljølovens  

 § 3:
 Luftfart (medmindre arbejdet foregår på  

 landjorden). Øvrige forhold vedrørende arbejdsmiljø i  

 relation til luftfarten er reguleret i Luftfartsloven.
 Søfart og fiskeri (medmindre der er tale om lastning og  

 losning af skibe, herunder fiskefartøjer, og værftsarbejde om  

 bord på skibe). Øvrige forhold vedrørende  

 arbejdsmiljø i relation til skibe er reguleret i  

 sømandsloven.
 Boreplatforme og produktionsplatforme m.v. (offshore), hvor  

 forhold vedrørende arbejdsmiljø er reguleret i lov om visse  

 havanlæg.
En virksomhed kan vælge at erhverve et  

 arbejdsmiljøcertifikat enten for hele virksomheden (den  

 juridiske enhed tilknyttet en eller flere produktionsenheder) eller  

 for en eller flere af produktionsenhederne.
En virksomhed kan ikke  

 få et certifikat for en del af en produktionsenhed.  

 Således kan man ikke få et certifikat for fx en marketingafdeling  

 for sig, uden at få et certifikat for resten af produktionsenheden.
 Certifikatet udstedes til den juridiske enhed, uanset om  

 certifikatet kun omfatter enkelte af de produktionsenheder, som hører  

 under den juridiske enhed.
Til § 5 For at kunne få et arbejdsmiljøcertikat skal  

 virksomheden (produktionsenheden) kunne dokumentere en særlig god  

 arbejdsmiljøindsats.
Dels skal virksomhedens arbejdsmiljø, for  

 så vidt angår de væsentlige arbejdsmiljøproblemer  

 inden for de i bilag 1 angivne områder, være i overensstemmelse  

 med arbejdsmiljølovgivningens krav.
Dels skal kravene til  

 virksomhedens egen indsats efter bilag 2 være opfyldt.
Desuden skal  

 virksomheden have taget særlige initiativer vedrørende det  

 rummelige arbejdsmarked og sundhedsfremme, og der skal foreligge en  

 dokumentation af den indsats, som virksomheden har gjort, og resultaterne af  

 denne indsats.
Til stk. 1, nr. 1 og bilag 1 For de fleste virksomheder vil det ikke være  

 samtlige arbejdsmiljøområder, angivet i bilag 1, som er  

 relevante.
 Hvis der er uløste væsentlige  

 arbejdsmiljøproblemer inden for de udvalgte områder, kan  

 virksomheden ikke få arbejdsmiljøcertifikat og tilskud.
Til stk. 1, nr. 2, og bilag 2 Bilaget er delt op i to dele: Under første  

 punkt er beskrevet de krav til virksomhedens egen indsats, som  

 virksomheder, der vælger akkrediteret inspektion skal opfylde,  

 for at få et arbejdsmiljøcertifikat.
Disse krav er identiske med  

 de krav, som Arbejdstilsynet stiller til virksomhedernes egen indsats i  

 tilsynsmetoden Det tilpassede tilsyn, og som kombineret med et godt  

 materielt arbejdsmiljø betyder, at virksomheden befinder sig på  

 det bedste niveau.
Disse krav er baseret på, at virksomheder med en  

 sådan egen indsats erfaringsmæssigt har en høj  

 forebyggelse af arbejdsmiljøproblemer.
Hovedparten af kravene  

 følger af arbejdsmiljølovgivningen og skal således  

 allerede i dag efterleves af virksomhederne.
Virksomheder, der vælger akkrediteret  

 certificering, skal derudover opfylde nogle yderligere krav, der  

 knytter sig til et formaliseret ledelsessystem.
Disse krav svarer til de  

 krav, der stilles i andre miljøledelses- og kvalitetsstyringssystemer  

 som fx ISO 9001.
Ad I Akkredideret inspektion Nr. 1. Beskrivelse af virksomhedens arbejdsmiljøpolitik For at sikre et systematisk og forebyggende  

 arbejdsmiljøarbejde, bør roller og spilleregler i forbindelse  

 med arbejdsmiljøarbejdet være afklaret.
Det vil sige, at ansatte  

 og ledere er bevidste om deres opgaver og forpligtelser til at få  

 arbejdsmiljøarbejdet til at fungere.
En arbejdsmiljøpolitik er  

 den ramme, som virksomhedens arbejdsmiljøarbejde fungerer inden  

 for.
I en arbejdsmiljøpolitik er det vigtigt, at  

 ledelsen sikrer, at alle i virksomheden er bekendt med virksomhedens  

 arbejdsmiljøpolitik og de mål, denne arbejdsmiljøpolitik  

 opstiller.
Det skal tydeligt tilkendegives, hvordan arbejdsmiljøet  

 prioriteres, fx i relation til opfyldelse af produktionsmål.
En  

 arbejdsmiljøpolitik bør være formuleret bredt,  

 således at der ikke kun fokuseres på ulykker, men også  

 på fx nedslidning og trivsel.
Det er vigtigt, at alle i virksomheden  

 klart kan se deres rolle i forhold til arbejdsmiljøindsatsen.
Dette  

 gælder også i forhold til andre politikområder   fx  

 indkøbspolitik.
 Krav om arbejdsmiljøpolitik er et centralt og  

 integreret element i Arbejdstilsynets tilsynsmetode, Det tilpassede  

 tilsyn, når det skal vurderes, om en virksomhed kan anses for at  

 have et systematisk arbejdsmiljøarbejde.
Nr. 2. Arbejdspladsvurdering Der skal være udarbejdet en skriftlig  

 arbejdspladsvurdering, som skal indeholde:
 En identifikation og kortlægning af virksomhedens  

 arbejdsmiljøforhold.
 En beskrivelse og vurdering af virksomhedens  

 arbejdsmiljøproblemer.
 En prioriteret handlingsplan.
 Retningslinier for opfølgning på handlingsplanen.
 Påtegning om sikkerhedsorganisationens eller medarbejdernes  

 inddragelse.
Nr. 3. Virksomhedens sikkerhedsarbejde Virksomheder med mindre end fem ansatte skal alene  

 samarbejde uformelt om sikkerheds- og sundhedsarbejdet.
Først  

 når der er fem ansatte, er der pligt til at etablere en  

 sikkerhedsorganisation.
 Ved den øverste ledelse forstås den  

 person/persongruppe, der normalt har den fornødne  

 beslutningskompetence til at føre beslutninger af økonomisk og  

 organisatorisk art ud i livet på de respektive niveauer i  

 organisationen.
 Det er en vigtig indikator for virksomhedens prioritering  

 af arbejdsmiljøindsatsen, at et medlem af virksomhedens øverste  

 ledelse er formand for det øverste udvalg i sikkerhedsorganisationen.  

 På samme måde skal det i de respektive underudvalg være den  

 nærmeste øverste ledelse, der har formandsskabet.
Det skal forstås således, at fx i en  

 amtskommune, hvor man ønsker, at en produktionsenhed, fx en  

 døgninstitution, skal kunne opnå et  

 arbejdsmiljøcertifikat, skal et medlem af ledelsen i  

 døgninstitutionen være formand for døgninstitutionens  

 sikkerhedsudvalg, hvis der forefindes et sikkerhedsudvalg på  

 institutionen.
I amtskommunens hovedsikkerhedsudvalg for  

 institutionsområdet, skal et medlem af ledelsen for  

 institutionsområdet være formand, og i amtskommunens  

 koordinerende hovedudvalg for samtlige hovedsikkerhedsudvalg skal et medlem  

 af den øverste ledelse i amtskommunen være formand.
Ved denne  

 tilgang sikres bl.a., at arbejdsmiljøarbejdet får den samme  

 vægt som fx det arbejde, der udføres i samarbejdsudvalg.
Ovennævnte krav går ud over de almindelige  

 krav i arbejdsmiljøloven, som alene stiller krav om, at det skal  

 være en af arbejdsgiveren udpeget repræsentant, der skal  

 være formand.
Ved denne formulering i arbejdsmiljølovgivningen  

 kan der ikke stilles krav om, at det er et medlem af ledelsen, der har  

 formandsskabet i de respektive udvalg.
I virksomheder med mindre end fem ansatte skal arbejdet  

 for sikkerhed og sundhed udføres ved personlig kontakt mellem  

 arbejdsgiveren, eventuelle arbejdsledere og de øvrige ansatte.
Der er  

 ikke krav om en formel sikkerhedsorganisation, jf. arbejdsmiljølovens  

 § 5.
 Nr. 4. Andre lovpligtige uddannelser, oplæring m.v.
Der stilles i arbejdsmiljølovgivningen  

 særlige uddannelseskrav for udførelse af en række  

 arbejdsprocesser.
Det drejer sig eksempelvis om truckførercertifikat,  

 uddannelse i stilladsarbejde, uddannelse i håndtering af epoxy m.v.
I  

 det omfang en virksomhed udfører arbejdsprocesser, der kræver en  

 særlig uddannelse efter arbejdsmiljøloven, skal disse være  

 gennemført.
Det er i øvrigt et generelt krav, at de ansatte  

 skal instrueres i de arbejdsprocesser, de skal udføre, og  

 særligt skal oplyses om mulige risici og sundhedsfarer.
Der er fx et  

 særligt behov for instruktion i forbindelse med nyansatte, ved  

 ændring af arbejdsopgaver og ved ny teknologi.
For at instruktionen kan  

 forløbe tilfredsstillende, skal der være en defineret  

 ansvarsplacering for instruktionen.
 Nr. 5. Ulykkesundersøgelser- og forebyggelse m.v.
For at nedsætte antallet af arbejdsulykker er det  

 væsentligt, at ikke alene ulykker, men også tilløb til  

 ulykker undersøges, da det ofte kan bero på en  

 tilfældighed, at et tilløb til en ulykke ikke blev en reel  

 ulykke.
Det er væsentligt for at opnå en egentlig forebyggelse,  

 at sikkerhedsorganisationen er inddraget i disse undersøgelser.
 For at virksomheden får et grundlag for at  

 iværksætte de fornødne forebyggende foranstaltninger mod  

 gentagelse, er det væsentligt, at der arbejdes med at finde egentlige  

 årsager til ulykker og tilløb til ulykker.
 Som led heri skal der fastsættes retningslinier i  

 virksomheden eller produktionsenheden for iværksættelse af  

 sådanne systematiske undersøgelser og endvidere retningslinier  

 for iværksættelse af forebyggende foranstaltninger mod  

 gentagelse.
Nr. 6. Brugsanvisninger En virksomhed har pligt til at have brugsanvisninger  

 på farlige stoffer og materialer.
En brugsanvisning kan  

 være:
 En brugsanvisning, der er udarbejdet til arbejdspladsen.
 En leverandørbrugsanvisning med plads til tilføjelser  

 og oplysninger om den aktuelle arbejdssituation.
 En samling af leverandørbrugsanvisninger og fx  

 laboratorieinstrukser.
 Et tillæg til leverandørbrugsanvisningen, som beskriver  

 de konkrete forhold på virksomheden.
Nr. 7. Lovpligtige eftersyn En virksomhed skal fx gennem tegning af et  

 eftersynsabonnement sørge for, at de tekniske hjælpemidler, der  

 er omfattet af arbejdsmiljølovgivningens krav om lovpligtige eftersyn,  

 bliver efterset.
Det drejer sig fx om transportredskaber og  

 løfteredskaber.
Nr. 8. Bedriftssundhedstjeneste (BST) Virksomheder, der efter arbejdmiljølovgivningen har  

 BST-pligt, skal være tilmeldt en bedriftssundhedstjeneste og have en  

 tiltrædelsesvedtægt.
Nr. 9. Arbejdsmiljøgennemgange Ved arbejdsmiljøgennemgange forstås, at der  

 foretages en fysisk gennemgang i virksomheden med særlig fokus på  

 arbejdsmiljøet.
Formålet med gennemgangen er en løbende  

 kontrol med arbejdsmiljøet.
Arbejdsmiljøgennemgangen foretages  

 for at kontrollere, om fx hjælpemidler fungerer, om de anvendes efter  

 hensigten, om nødvendige personlige hjælpemidler bruges, om  

 regler om brug af procesudsugninger efterleves, om der bliver ryddet op  

 m.m.
Nr. 10. Arbejdsmiljøinddragelse i forbindelse med  

 planlægning Hensigten med kravet er, at virksomheden i samarbejde med  

 sikkerhedsorganisationen altid sikrer, at arbejdsmiljøhensyn inddrages  

 tidligt i forbindelse med indretning af arbejdspladser, planlægning af  

 arbejdet, produktionsændringer, indkøb m.m.
Nr. 11. Arbejdsmiljøkrav til fremmede virksomheder, der  

 udfører arbejde på virksomhedens område Retningslinier for information om arbejdsmiljøkrav  

 over for fremmede virksomheder skal foreligge hos virksomheder, hvor det er  

 normalt, at der arbejder fremmede virksomheder inden for virksomhedens  

 område, og hos virksomheder, hvor fremmede virksomheder sjældent  

 arbejder inden for virksomhedens område, men arbejdet udgør en  

 vis fare for de fremmede ansattes sikkerhed og sundhed.
Ad II Akkrediteret certificering Anden del af bilag 2 beskriver de krav, virksomheder, der  

 vælger akkrediteret certificering, skal opfylde.
Kravene, der er  

 beskrevet i denne del af bilaget, sikrer en systematiseret opfyldelse af de  

 krav, som også den akkrediterede inspektion indeholder.
Kravene giver  

 endvidere en høj grad af sikkerhed for, at virksomheden gennem sin  

 egen audit og overvågning opfanger eventuelle afvigelser eller fejl i  

 forhold til fx det materielle arbejdsmiljø.
 Kravene er kendt fra lignende ledelsessystemer som fx ISO  

 14000, og virksomheder, der allerede har et etableret ledelsessystem eller  

 kvalitetsstyringssystem, vil således relativt enkelt kunne integrere  

 disse krav.
Til stk. 1, nr. 3 For virksomheder eller produktionsenheder med  

 sikkerhedsudvalg, jf. arbejdsmiljølovens § 7, skal beslutningen  

 indeholde mål, en handlingsplan og retningslinier for opfølgning  

 på handlingsplanen.
Kravene må i sagens natur tilpasses den  

 enkelte virksomhed.
For øvrige virksomheder eller produktionsenheder  

 kan beslutningen bestå i en forståelse mellem virksomheden og de  

 ansatte om, hvilke initiativer man vil tage i forbindelse med det rummelige  

 arbejdsmarked.
Beslutningen skal dog være nedskrevet.
 På tidspunktet for erhvervelse af  

 arbejdsmiljøcertifikatet skal virksomheden, i samarbejde med de  

 ansatte og under inddragelse af de relevante organer - fx  

 sikkerhedsorganisationen eller samarbejdsudvalget - have besluttet, hvordan  

 man konkret vil arbejde for et rummeligt arbejdsmarked på den enkelte  

 arbejdsplads, herunder hvordan virksomheden vil arbejde for at  

 iværksætte konkrete initiativer.
Der skal således fx være truffet beslutning  

 om, hvad man på den enkelte virksomhed vil gøre i denne  

 sammenhæng, hvis der er medarbejdere, som på grund af fx  

 alder, nedsat arbejdsevne eller sygdom har svært ved at blive ved med  

 at udføre deres nuværende funktioner.
Det kan også  

 være medarbejdere, som af andre grunde risikerer at miste deres  

 job.
Fastholdelsen kan fx bestå i, at virksomhedens  

 personalepolitik indeholder retningslinier for virksomhedens procedurer i  

 forbindelse med sygdom, begrænsning i arbejdsevne o.lign.
Det kan fx  

 have form af syge-/fraværssamtaler, etablering af skånejob eller  

 flexjob, omorganisering af arbejdet osv.
 Tilsvarende skal der være truffet beslutning om,  

 hvordan man i forbindelse med personaleplanlægning og rekruttering vil  

 tilgodese personer, som har en begrænset arbejdsevne, eller som af  

 andre grunde kan have svært ved at finde fodfæste på  

 arbejdsmarkedet.
Særlige hensyn i forbindelse med rekruttering kan fx  

 bestå i, at virksomheden i forbindelse med rekruttering af nye  

 medarbejdere beslutter at søge at ansætte personer med anden  

 etnisk baggrund end dansk, ældre personer m.v.
Endvidere kan det  

 bestå i at søge at ansætte personer med nedsat  

 arbejdsevne.
Virksomheden kan ligeledes træffe beslutning om at bidrage  

 til opfyldelse af de lokale målsætninger for det rummelige  

 arbejdsmarked.
 Medarbejderne eller disses repræsentanter skal  

 inddrages i beslutninger vedrørende det rummelige arbejdsmarked.
 Der skal foreligge en dokumentation af, hvilke  

 beslutninger der er truffet på virksomheden herom, jf. § 5,  

 stk. 1, nr. 5.
Til stk. 1, nr. 4 På tidspunktet for erhvervelse af  

 arbejdsmiljøcertifikatet skal virksomheden i samarbejde med de ansatte  

 og under inddragelse af de relevante organer - fx sikkerhedsorganisationen  

 eller samarbejdsudvalget - have besluttet, hvordan man konkret vil arbejde  

 for sundhedsfremme på den enkelte arbejdsplads.
Det skyldes  

 ønsket om at bruge arbejdspladsen og det dertil knyttede sociale liv  

 som udgangspunkt for initiativer og aktiviteter, der kan fremme et sundt liv  

 for medarbejderne.
For virksomheder eller produktionsenheder med  

 sikkerhedsudvalg, jf. arbejdsmiljølovens § 7, skal beslutningen  

 indeholde mål, en handlingsplan og retningslinier for opfølgning  

 på handlingsplanen.
Kravene må i sagens natur tilpasses den  

 enkelte virksomhed.
For øvrige virksomheder eller produktionsenheder  

 kan beslutningen bestå i en forståelse mellem virksomheden og de  

 ansatte om, hvilke initiativer man vil tage i forbindelse med sundhedsfremme.  

 Beslutningen skal dog være nedskrevet.
 Sundhedsfremme forstås bredt som initiativer, der er  

 med til at skabe mulighed for en sund arbejdsplads, hvor den ansatte er med  

 til at påvirke sin egen sundhed.
Aktiviteterne skal afspejle medarbejdernes ønsker  

 og behov.
Fx kan det tænkes, at en virksomhed, hvor medarbejderne har  

 meget stillesiddende arbejde, vil vælge at fokusere på  

 mulighederne for øget fysiske aktivitet i og uden for arbejdslivet.  

 Midlerne kan være mangeartede: Indretning af arbejdspladsen der fremmer  

 fysisk aktivitet, fx løbeklubber, tag-trappen-kampagner.
Midlerne kan  

 også være aktiviteter, der med udgangspunkt i det psykiske  

 arbejdsmiljø drejer sig om at fremme trivslen på arbejdspladsen,  

 herunder aktiviteter der har til formål at udvikle medarbejdernes  

 ressourcer og kompetencer for derigennem at øge deres tiltro til egne  

 evner og muligheder for at træffe sunde valg.
Det forventes, at disse  

 diskussioner i sig selv vil være med til at øge medarbejdernes  

 opmærksomhed på sundhed generelt.
 Der skal foreligge en dokumentation af, hvilke  

 beslutninger der er truffet på virksomheden herom, jf. § 5,  

 stk. 1, nr. 5.
Til stk. 1, nr. 5 Der skal foreligge dokumentation dels for  

 virksomhedens eller produktionsenheden indsats for at leve op til de i nr.  

 1-4 beskrevne krav, dels resultaterne af denne indsats.  

 Dokumentationen skal være offentligt tilgængelig.
 For større virksomheder kan dokumentationen reelt  

 få karakter af en egentlig redegørelse.
I dokumentationen bør bl.a. indgå en  

 præsentation af virksomhedens arbejdsmiljø, herunder en  

 beskrivelse af virksomhedens væsentlige arbejdsmiljøforhold og  

 eventuelle arbejdsmiljøproblemer.
Endvidere en beskrivelse af  

 virksomhedens arbejdsmiljøarbejde, herunder virksomhedens indsats for  

 at løse eventuelle problemer.
Dokumentationen heraf kan naturligt tage  

 udgangspunkt i virksomhedens arbejdspladsvurdering.
 I dokumentationen bør indgå oplysninger om  

 antallet af anmeldepligtige ulykker, herunder oplysninger om typen af ulykker  

 samt oplysninger om, hvordan arbejdsulykker søges forebygget, herunder  

 beskrivelse af konkret trufne foranstaltninger mod gentagelse af ulykker.
 Endelig skal det af dokumentationen fremgå, hvilke  

 beslutninger virksomheden har taget i relation til det rummelige  

 arbejdsmarked og sundhedsfremme.
En dokumentation af resultaterne af virksomhedens indsats  

 for at opfylde kravene i § 5, stk. 1, nr. 1-4, forudsætter i  

 sagens natur, at der er nogle resultater.
Fx kan der i relation til det  

 rummelige arbejdsmarked være truffet beslutninger om konkrete  

 initiativer, som det ikke har været aktuelt at bringe i anvendelse.
I  

 øvrigt må man antage, at der første gang en virksomhed  

 eller en produktionsenhed får et certifikat, kun vil være  

 resultater af begrænset omfang.
 Det skal dokumenteres, at medarbejderne eller deres  

 repræsentanter har været inddraget i arbejdet med at opfylde  

 kravene i stk. 1, nr. 1-4, herunder at de har haft mulighed for at  

 udtale sig.
Dokumentationen skal være offentlig  

 tilgængelig.
Det betyder, at virksomheden skal være parat til at  

 vise dokumentationen frem, hvis udenforstående anmoder herom.
I det  

 omfang virksomheden selv ser en interesse heri, kan virksomheden  

 selvfølgelig også vælge en mere offensiv linie og fx  

 offentliggøre dokumentationen på virksomhedens hjemmeside.
Hvis dokumentationen indeholder oplysninger af fortrolig  

 karakter, fx om konkrete medarbejdere, skal virksomheden anonymisere disse,  

 inden dokumentationen gøres offentlig tilgængelig.
Indeholder  

 dokumentationen forretningshemmeligheder, fx om konkrete produktionsmetoder,  

 kan disse også fjernes, inden dokumentationen gøres offentlig  

 tilgængelig.
 Der skal foreligge en ny dokumentation, hver gang der skal  

 udstedes et certifikat.
Til stk. 2 På baggrund af bemyndigelsen forventes udstedt to  

 bekendtgørelser, der vil danne grundlaget for de akkrediterede  

 organers inspektion og certificering af virksomhederne:
En bekendtgørelse om udstedelse af  

 arbejdsmiljøcertifikat på grundlag af en akkrediteret  

 inspektion, og en bekendtgørelse om udstedelse af et  

 arbejdsmiljøcertifikat på grundlag af en akkrediteret  

 certificering.
 I bekendtgørelserne vil det blive tydeliggjort og  

 uddybet, hvad der forstås ved væsentlige  

 arbejdsmiljøproblemer, jf. § 5, stk. 1, nr. 1.
 I bekendtgørelserne vil det desuden blive fastsat,  

 hvordan virksomhederne kan dokumentere, at de har opfyldt de i stk. 1,  

 jf. bilag 1 og 2, anførte krav.
Med formuleringen af stk. 2, er der åbnet  

 mulighed for - ved skabelse af en fleksibel administration - at differentiere  

 mellem de krav til dokumentationen, der stilles til virksomheder med og uden  

 sikkerhedsudvalg, jf. arbejdsmiljølovens § 7. Kravene til  

 omfanget af skriftlig dokumentation vil være forskelligt for  

 virksomheder med og uden sikkerhedsudvalg.
Derved søges det sikret, at  

 flest mulige virksomheder vil gøre brug af ordningen, samtidig med at  

 man ikke går på kompromis med kravene til virksomhedernes  

 arbejdsmiljøindsats, som de fremgår af stk. 1, jf. bilag 1  

 og 2.
 Fx vil det for en virksomhed med sikkerhedsudvalg  

 være naturligt at have en nedskrevet arbejdsmiljøpolitik,  

 som evt. er en del af den samlede personalepolitik, hvori der  

 fastsættes konkrete delmål og aktiviteter om fx at reducere  

 antallet af tunge løft inden for en given afdeling.
På en virksomhed uden sikkerhedsudvalg kan  

 arbejdsmiljøpolitikken begrænses til en hensigts- eller  

 principerklæring, om at virksomheden fx prioriterer  

 arbejdsmiljøarbejdet højt og vil afsætte den  

 nødvendige tid til at udarbejde og vedligeholde den skriftlige APV  

 hyppigt med henblik på effektivt at forebygge  

 arbejdsmiljøproblemer og reducere risikoen for skader og ulykker.
En  

 sådan principerklæring kan fx fremgå af  

 dokumentationen.
Til § 6 Til stk. 1 Muligheden for at få et arbejdsmiljøcertikat  

 - og dermed tilskud - baseres som det fremgår af pkt. 1.2.1.1 i de  

 almindelige bemærkninger på allerede etablerede systemer i regi  

 af DANAK (Dansk Akkreditering), som er det nationale danske  

 akkrediteringsorgan, og som er placeret i Erhvervsfremme Styrelsen under  

 Erhvervsministeriet.
De nærmere regler for akkreditering er  

 således fastsat i medfør af lovgivning herom på  

 Erhvervsministeriets område.
 Andre akkrediteringsorganer kan være  

 akkrediteringsorganer i fx Sverige (Styrelsen for ackreditering och teknisk  

 kontroll (Swedac)) eller Nederlandene (Raad voor Accreditatie  

 (RvA)).
Til stk. 2 Den enkelte virksomhed, som ønsker at få et  

 arbejdsmiljøcertifikat, bestemmer selv, om det skal være via en  

 akkrediteret inspektion eller via en akkrediteret certificering.
 Det må forventes, at virksomheder, som ønsker  

 et certifikat, men som ikke i forvejen har et formaliseret ledelsessystem,  

 herunder ikke mindst mindre virksomheder, vil vælge at få et  

 certifikat via en akkrediteret inspektion.
Samtidig må det forventes, at akkrediteret  

 certificering især vil være interessant for virksomheder, som  

 allerede har opbygget et ledelsessystem, evt. i forbindelse med certificering  

 i anden sammenhæng.
For disse virksomheder vil det være naturligt  

 at »bygge ovenpå« med en arbejdsmiljøcertificering.
Til stk. 3 Perioden svarer til tilskudsperioden i kapitel 3.
 Vedrørende certificering er det i overensstemmelse  

 med internationale regler om akkrediteret certificering, hvorefter  

 certificering sker for tre år ad gangen.
Til § 7 Til stk. 1 Akkreditering foretaget af DANAK sker i henhold til  

 Erhvervsfremme Styrelsens bekendtgørelse nr. 478 af 4. juni 1997 om  

 akkreditering af virksomheder til certificering af personer, produkter og  

 systemer, samt til inspektion, og forskrifter udstedt i tilslutning til  

 bekendtgørelsen.
Bl.a. bedriftssundhedstjenester forventes at søge  

 om at blive akkrediteret til at foretage inspektion og certificering.
Det  

 følger af almindelige habilitetsregler, at en BST ikke kan foretage  

 inspektion eller certificering på en medlemsvirksomhed.
Til stk. 2 Inspektions- og certificeringsorganers betaling til DANAK  

 for akkreditering følger Erhvervsfremme Styrelsens  

 bekendtgørelse nr. 155 af 22. marts 1999 om DANAK's priser (gebyrer)  

 for akkreditering m.v.
Til stk. 3 Virksomheder, der ønsker at få et  

 arbejdsmiljøcertifikat, skal betale det inspektions- eller  

 certificeringsorgan, som virksomheden vælger at rette henvendelse til,  

 for at foretage inspektion eller certificering og udstede certifikat.
Prisen  

 for at få foretaget en inspektion eller certificering og udstedt  

 certifikat dannes i fri konkurrence mellem de inspektions- og  

 certificeringsorganer, der af DANAK (eller andre akkrediteringsorganer) er  

 akkrediteret til at foretage inspektion og certificering og udstede et  

 arbejdsmiljøcertifikat.
Til § 8 Bemyndigelsen kan bl.a. tænkes anvendt i forbindelse  

 med opstilling af krav til de akkrediterede inspektionsorganers og  

 certificeringsorganers kontrol af kravenes opfyldelse i virksomheder eller  

 produktionsenheder, der har ansøgt om arbejdsmiljøcertifikat.  

 Her tænkes både på omfanget af kontrollen af det materielle  

 arbejdsmiljø og omfanget af kontrollen af virksomhedernes egenindsats,  

 samt de øvrige krav, der er opstillet i § 5, stk. 1.
 Bemyndigelsen kan endvidere tænkes anvendt i  

 forbindelse med eventuelle krav til de certifikater, som inspektions- og  

 certificeringsorganerne skal udstede.
Til § 9 Til stk. 1 I bestemmelsen slås det fast, at virksomheder kan  

 få tilskud, der modsvarer arbejdsmiljøafgiften, hvis de har  

 fået udstedt et arbejdsmiljøcertifikat efter regler fastsat i  

 eller i medfør af denne lov.
Tilskud er betinget af, at virksomheden har fået  

 udstedt et arbejdsmiljøcertifikat, jf. kapitel 2, og at virksomheden  

 indsender ansøgning med de forudsatte oplysninger til Arbejdstilsynet,  

 jf. § 11. Er disse betingelser opfyldt, ydes tilskud.
Tilskud kan dog  

 udskydes eller bortfalde under konkrete omstændigheder, jf.  

 §§ 12-17.
 Tilskuddet ydes til virksomheden, jf. § 2, dvs. den  

 juridiske enhed, på samme måde som certifikatet udstedes til  

 virksomheden (den juridiske enhed), selvom det kun omfatter enkelte af de  

 produktionsenheder, som hører under den juridiske enhed.
Til stk. 2 Tilsagn om tilskud gives for tre kalenderår ad  

 gangen.
Tilsagn for en ny treårig periode forudsætter en  

 udstedelse af et nyt arbejdsmiljøcertifikat.
Tilskudsperioden regnes  

 fra starten af det kalenderår, hvor certifikatet er udstedt, også  

 selvom certifikatet først er udstedt i fx 4. kvartal.
Til stk. 3 Tilskud beregnes på grundlag af en opgørelse  

 af de beløb, som virksomheden har betalt som følge af lov om en  

 generel arbejdsmiljøafgift:
 Arbejdsmiljøafgiften består af to dele:
For det første en årlig afgift på 65  

 kr. pr. beregnet fuldtidsbeskæftiget, som er baseret på antallet  

 af beregnede fuldtidsbeskæftigede i den enkelte virksomhed opgjort  

 på grundlag af de ATP-bidrag, som virksomheden har indbetalt til ATP i  

 det foregående kalenderår, jf. § 2 i afgiftsloven.
Denne del  

 af afgiften opkræves af Arbejdsmarkedets Tillægspension hos den  

 enkelte virksomhed.
For det andet en årlig afgift på i alt 280  

 mio. kr., som opkræves af Arbejdstilsynet fra forsikringsselskaber,  

 Arbejdsmarkedets Erhvervssygdomssikring (AES) og selvforsikrede offentlige  

 myndigheder og virksomheder i forhold til de erstatninger, som  

 Arbejdsskadestyrelsen har tilkendt for arbejdsulykker m.v., der er sket i  

 afgiftsåret, eller erhvervssygdomme, der er anmeldt i  

 afgiftsåret, jf. § 5 i afgiftsloven.
Det er forudsat, at AES  

 søger dækning for sin del af afgiften gennem de bidrag, som AES  

 opkræver efter lov om sikring mod følger af arbejdsskade.  

 Tilsvarende må det forventes, at forsikringsselskaberne vil søge  

 dækning for deres del af afgiften gennem de  

 arbejdsskadeforsikringspræmier, som forsikringsselskaberne  

 opkræver fra forsikringstagerne (virksomhederne).
Det tilskud, som virksomhederne kan få, hvis de har  

 fået et certifikat, består således af 1)	den afgift, de har betalt til Arbejdsmarkedets  

 Tillægspension, 2)	den del af deres arbejdsskadeforsikringspræmier, der kan  

 henføres til forsikringsselskabernes andel af  

 arbejdsmiljøafgiften og 3)	den del af bidragene til AES, som kan henføres til AES' andel  

 af arbejdsmiljøafgiften.
For så vidt angår de to sidstnævnte  

 beløb vil tilskud blive baseret på det beløb, som  

 virksomhederne har betalt til forsikringsselskaberne og Arbejdsmarkedets  

 Erhvervssygdomssikring for det kalenderår, der ligger to år forud  

 for det kalenderår, hvor tilskud ydes.
Dvs. tilskud i 2003 baseres  

 på beløb betalt i 2001. Forslaget herom er udarbejdet på  

 baggrund af drøftelser med Forsikring og Pension og Arbejdsmarkedets  

 Erhvervssygdomssikring.
De afgiftsbeløb, som indgår i de  

 arbejdsskadeforsikringspræmier og AES-bidrag, som virksomhederne  

 betaler til forsikringsselskaberne og Arbejdsmarkedets  

 Erhvervssygdomssikring, og som således danner grundlag for beregning af  

 tilskud, er a conto afgiftsbeløb.
Det skyldes, at den afgift, som  

 forsikringsselskaberne og Arbejdsmarkedets Erhvervssygdomssikring skal  

 betale, beregnes på grundlag af de arbejdsskadeerstatninger, som  

 tilkendes på grundlag af de arbejdsulykker, der sker i  

 afgiftsåret, og de erhvervssygdomme, der anmeldes i afgiftsåret.  

 Da disse erstatninger først kan opgøres fem år efter  

 udløbet af afgiftsåret, opkræves i afgiftsåret en a  

 conto afgift fra bl.a. forsikringsselskaberne og Arbejdsmarkedets  

 Erhvervssygdomssikring.
Det er således præmier og bidrag baseret  

 på a conto afgiftsbeløb - og ikke en endelig afgift - som danner  

 grundlag for beregningen af tilskud.
Der vil således ikke ske  

 nogen efterregulering af tilskud under hensyn til de endeligt opgjorte  

 afgifter.
 Den omstændighed, at tilskud i denne henseende  

 må beregnes på grundlag af beløb, som virksomhederne er  

 blevet afkrævet to år før, indebærer, at der  

 må fastsættes en særlig overgangsordning for beregning af  

 tilskud for 2001 og 2002, jf. § 26, stk. 3-5.
Tilskud opgøres i forhold til den virksomhed eller  

 produktionsenhed, som certifikatet omfatter.
Hvis de beløb, som  

 virksomheden har skullet betale som følge af afgiftsloven, er opgjort  

 på et andet niveau, må der foretages en beregning af, hvilken del  

 af det betalte beløb, der vedrører den  

 virksomhed/produktionsenhed, som certifikatet omfatter, jf. § 11,  

 stk. 3.
 Tilskuddet udbetales til den juridiske enhed (på  

 virksomhedsniveau) - på samme måde som certifikatet udstedes til  

 den juridiske enhed (på virksomhedsniveau) - for hele virksomheden  

 eller produktionsenhed(er).
Til stk. 4 Offentlige myndigheder og virksomheder, som ikke har  

 tegnet en arbejdsskadeforsikring i et privat forsikringsselskab, betaler en  

 afgift direkte til Arbejdstilsynet opgjort i forhold til deres andele af de  

 arbejdsskadeerstatninger, som Arbejdsskadestyrelsen har tilkendt for  

 arbejdsulykker, der vedrører disse.
Tilskud for disse beregnes derfor som 1)	den afgift, de har betalt til Arbejdsmarkedets Tillægspension,  

 jf. stk. 3, nr. 1, 2)	den afgift, de har betalt til Arbejdstilsynet efter § 5 i  

 afgiftsloven, og 3)	den del af deres bidrag til AES, som kan henføres til AES'  

 andel af arbejdsmiljøafgiften, jf. stk. 3, nr. 3.
Tilskud, der modsvarer den afgift, som de  

 pågældende har betalt til Arbejdstilsynet, vil blive baseret  

 på den a conto afgift, som de pågældende har betalt i  

 tilskudsåret.
Det er i denne sammenhæng nødvendigt at  

 basere sig på et a conto-afgiftsbeløb, da den endelige afgift  

 først kendes og afregnes fem år efter udløbet af  

 afgiftsåret.
Der vil således ikke ske nogen  

 efterregulering af tilskud under hensyn til de endeligt opgjorte  

 afgifter.
Til stk. 5 Tilskud modsvarende de udgifter, som virksomhederne har  

 haft som følge af de afgiftsbeløb, som forsikringsselskaberne  

 og Arbejdsmarkedets Erhvervssygdomssikring skal betale til staten, er, jf.  

 stk. 3, baseret på indbetalinger i det kalenderår, der  

 ligger to år før det kalenderår, hvor tilskud ydes.  

 Tilskud til nystartede virksomheder må derfor beregnes på  

 grundlag af de i tilskudsåret faktisk betalte beløb.
Tilskud  

 må baseres på oplysninger fra de enkelte virksomheder.
Det  

 forudsætter samtidig, at virksomhederne fra forsikringsselskaberne og  

 Arbejdsmarkedets Erhvervssygdomssikring får at vide, hvor stor en del  

 af de arbejdsskadeforsikringspræmier og AES-bidrag, som de har betalt,  

 der kan henføres til arbejdsmiljøafgiften, jf. § 11,  

 stk. 4.
Til stk. 6 Tilskuddet beregnes og udbetales én gang  

 årligt.
Nærmere regler herom fastsættes af  

 arbejdsministeren, jf. § 20.
Til § 10 Til stk. 1 Efter denne bestemmelse kan virksomheder, der har  

 fået udstedt et arbejdsmiljøcertifikat efter regler fastsat i  

 denne lov eller i medfør af loven, få statstilskud til  

 virksomhedens udgifter til inspektion eller certificering.
Bestemmelsen herom  

 skal bl.a. medvirke til at sikre, at det også kan betale sig for mindre  

 virksomheder at erhverve et arbejdsmiljøcertifikat.
 Tilskud er betinget af, at virksomheden har fået  

 udstedt et arbejdsmiljøcertifikat, jf. kapitel 2, og at virksomheden  

 indsender ansøgning med den forudsatte dokumentation til  

 Arbejdstilsynet, jf. § 11. Er disse betingelser opfyldt, ydes tilskud.  

 Tilskud kan dog udskydes eller bortfalde under konkrete omstændigheder,  

 jf. §§ 12, 13 og 17.
 Tilskuddet ydes til virksomheden, jf. § 2, dvs. den  

 juridiske enhed, jf. også bemærkninger til § 9,  

 stk. 1.
Til stk. 2 Der ydes et éngangstilskud på 4.500 kr. pr.  

 virksomhed for en treårig periode, jf. § 2, uanset om virksomheden  

 består af en eller flere produktionsenheder.
Til stk. 3 Bestemmelsen giver mulighed for, at arbejdsministeren  

 efter forhandling med finansministeren kan forhøje  

 éngangstilskuddet til virksomhedernes udgifter til inspektion eller  

 certificering.
En forhøjelse kan fx blive aktuel, hvis det viser sig,  

 at væsentligt færre virksomheder end forudsat ansøger om  

 certifikat og tilskud, og dette må antages at have sammenhæng med  

 tilskuddets størrelse.
En evt. forhøjelse skal således  

 have sammenhæng med incitamentstrukturen i forslaget, mens  

 bemyndigelsen ikke tænkes anvendt til løbende justeringer fx i  

 forhold til pris- og lønudviklingen.
Til § 11 Tilskudsordningen administreres af Arbejdstilsynet, jf.  

 dog § 20, stk. 2.
 Arbejdsministeren fastsætter nærmere regler  

 om, hvordan tilskudsordningen og eventuel tilbagebetaling gennemføres,  

 herunder om ansøgning, form og frister, jf. § 20.
Arbejdstilsynet kontrollerer, at det fremsendte certifikat  

 er udstedt af et inspektions- eller certificeringsorgan, som er akkrediteret  

 til at udstede et arbejdsmiljøcertifikat, og om der er de  

 nødvendige oplysninger til at identificere den virksomhed eller  

 produktionsenhed, som certifikatet omfatter m.v.
Arbejdstilsynet foretager  

 ikke nogen materiel vurdering af certifikatet.
Arbejdstilsynet kontrollerer  

 endvidere, om der er givet påbud, udstedt administrativ bøde  

 eller indgivet politianmeldelse, jf. §§ 12 og 13.
Til stk. 1 Ansøgning om tilsagn om tilskud, herunder om  

 udbetaling af tilskud for det år, hvori certifikatet er udstedt, skal  

 være vedlagt en kopi af arbejdsmiljøcertifikatet.
 Det er forudsat, at Arbejdstilsynet fra Arbejdsmarkedets  

 Tillægspension, Arbejdsmarkedets Erhvervssygdomssikring og  

 forsikringsselskaberne som grundlag for beregning af tilskuddet får  

 oplysninger om de »komponenter«, der indgår i beregning af tilskuddet,  

 jf. § 9, stk. 3. Af samme grund skal virksomheden også oplyse  

 om, hos hvilket forsikringsselskab, virksomheden har tegnet  

 arbejdsskadeforsikring, og om det relevante policenummer.
 Den afgift, som selvforsikrede offentlige myndigheder og  

 virksomheder skal betale efter § 5 i lov om en generel  

 arbejdsmiljøafgift, og som danner grundlag for tilskud efter § 9,  

 stk. 4, opkræves af Arbejdstilsynet, som således er i  

 besiddelse af oplysningerne herom i forbindelse med eventuelle  

 ansøgninger om tilskud fra de pågældende.
Til stk. 2 Det fastslås i denne bestemmelse, at  

 Arbejdsmarkedets Tillægspension, Arbejdsmarkedets  

 Erhvervssygdomssikring og forsikringsselskaberne skal oplyse Arbejdstilsynet  

 om, hvilke beløb de enkelte virksomheder har indbetalt til de  

 pågældende som følge af lov om en generel  

 arbejdsmiljøafgift.
Disse oplysninger danner grundlag for  

 Arbejdstilsynets beregning af tilskud efter § 9, stk. 3.
 I den bekendtgørelse, som arbejdsministeren  

 udsteder i medfør af § 20, fastsættes nærmere regler  

 om, hvordan Arbejdstilsynet får de oplysninger, som er  

 nødvendige til at beregne tilskuddet til de enkelte virksomheder.
Det forventes, at Arbejdstilsynet fra de  

 pågældende hvert år får en samlet liste over, hvilke  

 beløb de enkelte virksomheder har indbetalt til Arbejdsmarkedets  

 Tillægspension, forsikringsselskaberne og Arbejdsmarkedets  

 Erhvervssygdomssikring.
Oplysningerne kan dog også udveksles på  

 anden måde.
 Forudsat denne model anvendes, skal Arbejdstilsynet hvert  

 år have følgende oplysninger til brug for opgørelsen af  

 tilskuddet efter § 9:
 1)	Arbejdsmarkedets Tillægspension skal oplyse Arbejdstilsynet  

 om, hvor stor en afgift de enkelte virksomheder har indbetalt til  

 Arbejdsmarkedets Tillægspension i det pågældende  

 kalenderår i medfør af § 2 i lov om en generel  

 arbejdsmiljøafgift.
 2)	Forsikringsselskaber, der tegner arbejdsskadeforsikringer, skal  

 oplyse Arbejdstilsynet om, hvor stor en del af de endelige præmier for  

 lovpligtig arbejdsskadeforsikring, som de enkelte virksomheder har betalt til  

 forsikringsselskaberne for det kalenderår, der ligger to år forud  

 for det pågældende kalenderår, der kan henføres til  

 den afgift, som forsikringsselskaberne har betalt til staten i medfør  

 af § 5 i lov om en generel arbejdsmiljøafgift.
 3)	Arbejdsmarkedets Erhvervssygdomssikring skal oplyse Arbejdstilsynet  

 om, hvor stor en del af de endelige bidrag til lovpligtig sikring mod  

 følger af pludselige løfteskader og erhvervssygdomme, som de  

 enkelte virksomheder har betalt til Arbejdsmarkedets Erhvervssygdomssikring  

 for det kalenderår, der ligger to år forud for det  

 pågældende kalenderår, der kan henføres til den  

 afgift, som Arbejdsmarkedets Erhvervssygdomssikring har betalt til staten i  

 medfør af § 5 i lov om en generel  

 arbejdsmiljøafgift.
 I bekendtgørelsen fastsættes en frist for,  

 hvornår oplysningerne fra de pågældende skal være  

 Arbejdstilsynet i hænde.
Til stk. 3 De oplysninger, som virksomheden skal levere til  

 Arbejdstilsynet, danner grundlag for Arbejdstilsynets opgørelse af  

 antallet af fuldtidsbeskæftigede i virksomheden og i de dele af  

 virksomheden, som certifikat måtte være udstedt for.
Denne  

 opgørelse foretages på samme måde, som Arbejdsmarkedets  

 Tillægspension anvender ved beregning af den del af  

 arbejdsmiljøafgiften, der er baseret på antal  

 fuldtidsbeskæftigede, jf. § 2 i lov om en generel  

 arbejdsmiljøafgift.
Arbejdstilsynet opgør på grundlag  

 heraf de beløb efter stk. 2, som kan henføres til den  

 pågældende produktionsenhed, og dermed også det tilskud,  

 der ydes.
For de mange virksomheder, hvor der er sammenfald mellem  

 den juridiske enhed og produktionsenheden, må der forventes at  

 være identitet mellem det niveau, »afgiftsbeløbene« (den  

 beskæftigelsesbaserede afgift, samt de (dele af)  

 forsikringspræmier og AES-bidrag, som kan henføres til afgiften)  

 opkræves på, og det niveau der skal ydes tilskud på.
I  

 disse tilfælde vil der således ikke være behov for, at  

 Arbejdstilsynet foretager en forholdsmæssig beregning.
I de tilfælde, hvor der er tale om en virksomhed (en  

 juridisk enhed) med en eller flere underliggende produktionsenheder, vil der  

 ikke altid være en sådan identitet mellem »afgiftsniveau« og  

 »tilskudsniveau«.
Hvis et certifikat udstedes for en produktionsenhed, og  

 »afgiftsbeløbene« - eller dele af dem - er opkrævet for hele  

 virksomheden under ét, vil det således være  

 nødvendigt at foretage en forholdsmæssig beregning af, hvor stor  

 del af beløbene, der vedrører produktionsenheden.
 En sådan forholdsmæssig beregning må  

 foretages på grundlag af de ATP-bidrag, som en virksomhed har indbetalt  

 til ATP (og som har dannet grundlag for beregningen af den  

 beskæftigelsesbaserede arbejdsmiljøafgift, som Arbejdsmarkedets  

 Tillægspension har opkrævet hos den enkelte virksomhed).  

 Virksomheden må således i forbindelse med ansøgning -  

 eller på baggrund af en efterfølgende anmodning fra  

 Arbejdstilsynet - oplyse, hvor stor en del af de samlede ATP-bidrag, som  

 virksomheden har indbetalt, der kan henføres til den  

 pågældende produktionsenhed/det enkelte arbejdssted, for hvilket  

 der er udstedt et certifikat.
 Det bemærkes, at det normalt kun er virksomheden,  

 der kan fremskaffe denne oplysning.
På grundlag af virksomhedens oplysninger om  

 indbetalte ATP-bidrag foretager Arbejdstilsynet en beregning af, hvor mange  

 fuldtidsbeskæftigede, der er i hele virksomheden, og hvor mange der er  

 i den produktionsenhed, som certifikatet - og ansøgningen om tilskud -  

 vedrører.
Dette sker på grundlag af vejledning fra  

 Arbejdsmarkedets Tillægspension.
En virksomhed kan ikke få et tilskud, der overstiger  

 det beløb, som en virksomhed har betalt som følge af afgiften,  

 jf.
Arbejdstilsynets opgørelse heraf på grundlag af de  

 oplysninger som Arbejdstilsynet har indhentet fra Arbejdsmarkedets  

 Erhvervssygdomssikring, forsikringsselskaber og Arbejdsmarkedets  

 Tillægspension.
 Pligten til oplyse, hvordan ATP-bidragene fordeler sig  

 på de tre bidragssatser i § 4 a og § 15 i lov om  

 Arbejdsmarkedets Tillægspension, vedrører kun offentlige  

 institutioner.
 Det fremgår af § 20, stk. 1, at  

 arbejdsministeren kan fastsætte regler om, at virksomhedernes  

 oplysninger efter denne bestemmelse skal være forsynet med en  

 revisorerklæring.
Til stk. 4 Tilskud til nystartede virksomheder, som må baseres  

 på de beløb, som virksomhederne har betalt i tilskudsåret  

 som følge af lov om en generel arbejdsmiljøafgift, jf.  

 § 9, stk. 5, må baseres på oplysninger fra de enkelte  

 virksomheder.
 Det forudsætter samtidig, at virksomhederne fra  

 forsikringsselskaberne og Arbejdsmarkedets Erhvervssygdomssikring får  

 at vide, hvor stor en del af de arbejdsskadeforsikringspræmier og  

 AES-bidrag, som de har betalt, der kan henføres til  

 arbejdsmiljøafgiften.
 Det fremgår af § 20, stk. 1, at  

 arbejdsministeren kan fastsætte regler om, at virksomhedernes  

 oplysninger efter denne bestemmelse skal være forsynet med en  

 revisorerklæring.
Til stk. 5 Tilsagn gives og tilskuddet udbetales til virksomheden,  

 dvs. den juridiske enhed, jf. § 2, uanset om tilskuddet vedrører  

 en (eller flere) produktionsenhed(er) under en virksomhed.
Til stk. 6 Virksomheden skal fremsende selvstændig  

 ansøgning om tilskud i de to sidste kalenderår i  

 tilskudsperioden.
Virksomheden skal også i den forbindelse oplyse, om  

 hos hvilket forsikringsselskab virksomheden har tegnet arbejdsskadeforsikring  

 og om policenummer.
 Arbejdstilsynet må derfor i hver af de  

 pågældende kalenderår have oplysninger om de »komponenter«,  

 der indgår i beregning af afgiften, jf. § 9, stk. 3, fra  

 Arbejdsmarkedets Tillægspension, Arbejdsmarkedets  

 Erhvervssygdomssikring og forsikringsselskaberne.
 I det omfang, der ikke er identitet mellem den  

 produktionsenhed, der søges om tilskud for, og virksomheden, skal  

 virksomheden i ansøgningen give de i stk. 3 nævnte  

 oplysninger.
Til § 12 Inden Arbejdstilsynet giver tilsagn om og udbetaler  

 tilskud, undersøger Arbejdstilsynet, om der for den  

 pågældende juridiske enhed eller produktionsenhed, for hvilken  

 der er udstedt et certifikat og ansøgt om tilskud, er givet  

 påbud inden for de væsentlige problemområder, jf. § 5,  

 stk. 1, og bilag 1. Hvis det er tilfældet, udskydes tilsagn og  

 udbetaling, indtil påbudet er efterkommet.
 Med påbud efter arbejdsmiljølovgivningens  

 regler menes påbud efter arbejdsmiljølovens § 77, dvs.  

 både påbud, der skal efterkommes straks eller inden en frist samt  

 påbud i form af et forbud.
 Da Arbejdstilsynet ikke vil føre almindeligt tilsyn  

 på en virksomhed, der har fået et certifikat, i tilskudsperioden,  

 men kun vil aflægge virksomheden et besøg i tilfælde af,  

 at der fx sker en arbejdsulykke, vil Arbejdstilsynet i disse tilfælde  

 sjældent afgive et påbud med frist, men snarere  

 strakspåbud, forbud, eller, jf. § 13, et administrativt  

 bødeforlæg eller direkte indstille til retslig tiltale.
Til stk. 2 En eventuel klage til Arbejdsmiljøklagenævnet  

 over et påbud suspenderer Arbejdstilsynets afgørelse af, om der  

 skal gives tilsagn og udbetales tilskud.
 Hvis man påklager en afgørelse til  

 Arbejdsmiljøklagenævnet, og nævnet underkender  

 Arbejdstilsynets afgørelse, ydes tilskud i hele perioden.
Til stk. 3 Tilskud ydes først med virkning fra det tidspunkt,  

 hvor påbudet er efterkommet.
Tilskud ydes således i den  

 resterende del af den treårige tilskudsperiode, som stadig regnes fra  

 starten af det kalenderår, hvor certifikatet er udstedt.
Til § 13 Til stk. 1 Efter denne bestemmelse vil tilsagn om og udbetaling af  

 tilskud endvidere blive udskudt, hvis Arbejdstilsynet har udstedt et  

 administrativt bødeforlæg, eller der er indgivet  

 politianmeldelse for overtrædelse af arbejdsmiljølovgivningen  

 inden for de væsentlige problemområder efter § 5,  

 stk. 1, nr. 1, jf. bilag 1.
Vedrørende administrative bødeforlæg  

 henvises til, at arbejdsministeren den 22. februar 2001 har fremsat et  

 forslag om ændring af arbejdsmiljøloven (L 172), hvori  

 indgår forslag om, at Arbejdstilsynet kan udstede administrative  

 bødeforlæg.
Ifølge bemærkningerne til dette  

 lovforslag vil disse kunne udstedes ved overtrædelser af nærmere  

 materielle regler, hvor overtrædelserne er klare og umiddelbart  

 konstaterbare og uden skønsmæssige elementer af betydning.  

 Betingelserne for, at en sag om overtrædelse af  

 arbejdsmiljølovgivningen kan afgøres med en administrativ  

 bøde, vil endvidere være, at den pågældende erkender  

 sig skyldig i overtrædelsen og erklærer sig indforstået  

 med, at sagen afgøres administrativt med betaling af en bøde.  

 Har sagen ikke den fornødne ukomplicerede karakter til, at sagen er  

 egnet til at blive afgjort med en administrativ bøde, foretages i  

 stedet politianmeldelse med de virkninger det har.
Til stk. 2 Tilsagn om og udbetaling af tilskud  

 iværksættes først, når virksomheden har  

 dokumenteret, at virksomheden har vedtaget en bøde, eller at  

 der foreligger en retslig afgørelse, og  at en eventuel straf  

 er fuldbyrdet.
Hvis virksomheden har vedtaget eller er blevet idømt en  

 bøde, skal virksomheden således dokumentere, at bøden er  

 betalt, før tilsagn om tilskud gives, og tilskud udbetales.
Hvis  

 retten frikender virksomheden, gives tilsagn om og udbetales tilskud,  

 når Arbejdstilsynet har fået dokumentation herfor.
Til stk. 3 Under hensyn til at straf er udtryk for Arbejdstilsynets  

 eller domstolenes reaktion over for overtrædelser af  

 arbejdsmiljøloven og er den skrappeste sanktion over for særlige  

 strafværdige forhold, foreslås det, at straf mod en virksomhed,  

 der har fået et arbejdsmiljøcertifikat, må få den  

 konsekvens, at tilskud først ydes med virkning fra det tidspunkt, hvor  

 en straf er fuldbyrdet.
Hvis virksomheden vedtager en bøde eller  

 idømmes en straf, ydes tilskud således først med virkning  

 fra det tidspunkt, hvor en eventuel straf er fuldbyrdet, dvs. fx at en  

 bøde er betalt.
Dvs. at tilskudsperioden forkortes tilsvarende.
 Hvis retten frikender virksomheden, vil tilskud i sagens  

 natur blive ydet med virkning fra starten af det kalenderår, hvor  

 certifikatet er udstedt, jf. § 9, stk. 2.
Til § 14 Til stk. 1 Denne bestemmelse fastslår, at et tilsagn om tilskud  

 bortfalder, hvis virksomheden modtager et påbud fra Arbejdstilsynet  

 inden for et af de væsentlige arbejdsmiljøproblemer.  

 Virksomheden skal tilbagebetale sit tilskud med virkning fra den dag,  

 Arbejdstilsynet har udstedt påbudet.
 Med påbud efter arbejdsmiljølovgivningens  

 regler menes påbud efter arbejdsmiljølovens § 77, dvs.  

 både påbud, der skal efterkommes straks eller inden en frist samt  

 påbud i form af et forbud.
Arbejdstilsynet beregner, hvor stor en del af tilskuddet,  

 virksomheden skal tilbagebetale for det indeværende kalenderår.
I  

 § 18 er fastsat regler om tilbagebetaling (frist, renter og  

 inddrivelsesmidler). Arbejdsministeren fastsætter efter § 20  

 nærmere regler om tilbagebetalingens gennemførelse.
Til stk. 2 Hvis en virksomhed har klaget over et påbud til  

 Arbejdsmiljøklagenævnet, kan Arbejdstilsynet ikke træffe  

 en afgørelse om bortfald og tilbagebetaling af tilskud, før  

 Arbejdsmiljøklagenævnets afgørelse foreligger.
 Hvis man påklager en afgørelse til  

 Arbejdsmiljøklagenævnet, og nævnet ændrer  

 Arbejdstilsynets afgørelse, ydes tilskud i hele perioden.
Til § 15 Til stk. 1 Efter denne bestemmelse bortfalder tilskud, hvis  

 virksomheden har vedtaget en bøde, eller retten har idømt  

 virksomheden en straf for overtrædelse af  

 arbejdsmiljølovgivningen inden for de væsentlige  

 problemområder efter § 5, stk. 1, nr. 1, jf. bilag 1.
Til stk. 2 Tilskud bortfalder med virkning fra det tidspunkt, hvor  

 det administrative bødeforlæg er udstedt, eller politianmeldelse  

 er indgivet.
Arbejdstilsynet beregner, hvor stor en del af tilskuddet,  

 virksomheden skal tilbagebetale for det indeværende kalenderår.
I  

 § 18 er fastsat regler om tilbagebetaling (frist, renter og  

 inddrivelsesmidler). Arbejdsministeren fastsætter efter § 20  

 nærmere regler om tilbagebetalingens gennemførelse.
Til stk. 3 Den omstændighed, at virksomheden har vedtaget en  

 bøde på baggrund af en politianmeldelse, eller at retten har  

 idømt en straf for overtrædelser af  

 arbejdsmiljølovgivningen inden for de væsentlige  

 problemområder, må give anledning til spørgsmål om,  

 hvorvidt den pågældende virksomhed fortsat opfylder betingelserne  

 for at få et certifikat.
Hvis en virksomhed efter at have fået et  

 arbejdsmiljøcertifikat og fået tilsagn om tilskud derfor har  

 vedtaget et bødeforlæg, eller der er truffet retslig  

 afgørelse om bøde eller fængsel for overtrædelse af  

 arbejdsmiljølovgivningen inden for de væsentlige  

 problemområder, bortfalder tilskud indtil, virksomheden 1) har  

 dokumenteret, at en eventuel straf er fuldbyrdet og 2) fra et akkrediteret  

 inspektions- eller certificeringsorgan har indhentet dokumentation for, at  

 betingelserne for certifikatet fortsat er til stede.
Til § 16 Hvis certificeringsorganet ved den årlige kontrol  

 konstaterer, at betingelserne for certifikatet ikke længere er til  

 stede, skal virksomheden meddele det til Arbejdstilsynet.
Arbejdstilsynet  

 skal, som grundlag for at udbetale tilskud til virksomheden i de tre  

 år, der går mellem certificeringerne, vide om virksomheden stadig  

 er berettiget til tilskuddet.
 Arbejdstilsynet beregner, hvor stor en del af tilskuddet,  

 virksomheden skal tilbagebetale for det indeværende kalenderår.  

 Virksomheden kan ikke få tilskud igen, før certificeringsorganet  

 har konstateret, at virksomheden på ny opfylder betingelserne for at  

 få et arbejdsmiljøcertifikat.
Til § 17 Til stk. 1 Bestemmelsen giver Arbejdstilsynet bemyndigelse til at  

 træffe afgørelse om, at et bevilliget tilskud til en virksomhed  

 bortfalder, hvis virksomheden har givet urigtige eller vildledende  

 oplysninger eller fortiet oplysninger af betydning for tilskuddet.
 Forhold af den beskrevne karakter kan eventuelt give  

 anledning til politianmeldelse, jf. fx straffelovens § 161 (falsk  

 erklæring på tro og love) og § 279 (bedrageri).
Til stk. 2 Hvis tilskud falder bort og skal tilbagebetales af de  

 anførte grunde, kan virksomheden først på ny få  

 tilskud fra starten af en ny treårig tilskudsperiode - og dermed  

 på grundlag af et nyt certifikat.
Hvis nyt certifikat udstedes i samme  

 år, hvor tilskud er bortfaldet, kan der ikke ydes tilskud på  

 grundlag af det nye certifikat i dette kalenderår.
Tilskudsperioden  

 udgør således i dette tilfælde kun to år.
Til § 18 Bestemmelsen fastsætter regler for, hvornår  

 tilskud skal være tilbagebetalt, hvordan skyldige beløb kan  

 inddrives m.v.
Arbejdstilsynets udgifter i forbindelse med opkrævning  

 (udsendelse af rykkerskrivelser m.v.) forudsættes dækket via den  

 rente, som skyldner efter stk. 2 skal betale ved for sen  

 indbetaling.
Til § 19 Virksomheder eller produktionsenheder, for hvilke der er  

 udstedt certifikat, og for hvilke der udbetales tilskud,  

 offentliggøres på Arbejdstilsynets hjemmeside.
Hvis tilskud  

 bortfalder, jf. §§ 14-17, udgår virksomheden eller  

 produktionsenheden, indtil den på ny er berettiget til tilskud efter  

 §§ 14-17.
Til § 20 Til stk. 1 Arbejdsministeren fastsætter nærmere regler  

 for, hvornår og hvordan en virksomhed kan ansøge om tilskud  

 (anvendelse af ansøgningsskema m.v.) samt om, hvilke oplysninger  

 virksomheden skal fremsende for at få tilskud, jf. § 11.  

 Arbejdsministeren fastsætter endvidere nærmere regler om, hvordan  

 tilbagebetaling efter §§ 14-18 gennemføres, og om  

 offentliggørelsen af virksomheder og produktionsenheder med certifikat  

 på Arbejdstilsynets hjemmeside, jf. § 19. Endelig kan  

 arbejdsministeren også fastsætte regler om, at de oplysninger,  

 som virksomhederne leverer til Arbejdstilsynet som grundlag for  

 Arbejdstilsynets beregning af tilskud, jf. § 11, stk. 3 og 4, skal  

 være forsynet med en revisorerklæring.
Til stk. 2 Bestemmelsen giver mulighed for, at  

 tilskudsadministrationen efter kapitel 3 helt eller delvist kan varetages af  

 andre end Arbejdstilsynet, herunder af private.
Det vil være en  

 forudsætning for en hel eller delvis udlægning af opgaven til  

 private, at det sikres, at tilskudsansøgeres og -modtageres  

 retsstilling er uændret, herunder at sagsbehandlingen foregår  

 efter forvaltningslovens og offentlighedslovens regler, og at klagemuligheden  

 efter § 24 fortsat er til stede.
Der vil i forbindelse med en evt.  

 udlægning også skulle tages stilling til, hvorledes der  

 føres tilsyn og kontrol med opgavevaretagelsen.
Til § 21 Til stk. 1 Den tredje del af incitamentspakken består i et  

 gebyrbelagt tilsyn med virksomheder i særligt belastede brancher, der  

 har til formål at få arbejdsmiljøet forbedret i disse  

 virksomheder.
Virksomheder, der har erhvervet arbejdsmiljøcertifikat,  

 og dermed kan dokumentere et særligt godt arbejdsmiljø, i en  

 ellers meget belastet branche, vil blive fritaget for dette tilsyn, herunder  

 gebyr.
 Forslag om det gebyrbelagte tilsyn indgår i et  

 lovforslag om ændring af arbejdsmiljøloven, som er fremsat den  

 22. februar 2001 (L 172).
Til stk. 2 Fritagelsesperioden for gebyrbelagt tilsyn regnes  

 først fra det tidspunkt, hvor et certifikat er udstedt.
Perioden er  

 således ikke den samme som tilskudsperioden efter kapitel 3, idet  

 fritagelsen først kan ske, fra den dato certifikatet udstedes, i  

 modsætning til tilskuddet, der udbetales med tilbagevirkende kraft fra  

 kalenderårets start.
Til § 22 Efter denne bestemmelse kan Arbejdstilsynet  

 iværksætte et gebyrbelagt tilsyn af en virksomhed eller en  

 produktionsenhed, selvom der er udstedt et certifikat for den  

 pågældende virksomhed eller produktionsenhed, hvis der er de  

 samme forhold til stede, som begrunder bortfald af tilskud, jf.  

 §§ 14-17. Dvs. i følgende situationer:
 1)	Hvis Arbejdstilsynet afgiver et påbud efter  

 arbejdsmiljølovgivningens regler inden for de væsentlige  

 problemområder efter § 5, stk. 1, nr. 1, jf. bilag 1, jf.  

 § 14. Er der indgivet rettidig klage til  

 Arbejdsmiljøklagenævnet over et påbud afgivet af  

 Arbejdstilsynet efter arbejdsmiljølovgivningens regler, jf. lov om  

 arbejdsmiljø § 81, kan Arbejdstilsynet først træffe  

 afgørelse om iværksættelse af et gebyrbelagt tilsyn,  

 når Arbejdsmiljøklagenævnets afgørelse  

 foreligger.
 2)	Hvis Arbejdstilsynet har udstedt et administrativt  

 bødeforlæg, som virksomheden har vedtaget, eller der er indgivet  

 politianmeldelse, og virksomheden har vedtaget en bøde, eller der  

 foreligger en retslig afgørelse for overtrædelse af  

 arbejdsmiljølovgivningen inden for de væsentlige  

 problemområder efter § 5, stk. 1, nr. 1, jf. bilag 1, jf.  

 § 15.
 3)	Hvis certificeringsorganet konstaterer, at betingelserne for et  

 arbejdsmiljøcertifikat ikke længere er opfyldt, jf.  

 § 16.
 4)	Hvis virksomheden i forbindelse med ansøgningen har givet  

 urigtige eller vildledende oplysninger eller fortiet oplysninger af betydning  

 for ydelse af tilskud, jf. § 17.
 Arbejdstilsynet kan træffe afgørelse om, at  

 fritagelsen afbrydes af de i 1-4 beskrevne grunde, uanset hvornår i  

 fritagelsesperioden de pågældende forhold opstår.
 »Fritagelsen« indtræder igen:
 Ad 1: Når virksomheden har dokumenteret, at  

 påbuddet er efterkommet.
 Ad 2: Når virksomheden har dokumenteret, at en straf  

 er fuldbyrdet (fx at en bøde er betalt), og virksomheden gennem  

 rapport fra et akkrediteret inspektions- eller certificeringsorgan har  

 dokumenteret, at betingelserne for at få et  

 arbejdsmiljøcertifikat fortsat er opfyldt.
 Ad 3: Når virksomheden gennem rapport fra et  

 akkrediteret inspektions- eller certificeringsorgan har dokumenteret, at  

 betingelserne for at få et arbejdsmiljøcertifikat fortsat er  

 opfyldt.
 Ad 4: Her indtræder fritagelse først på  

 ny, når der er udstedt et nyt certifikat (som grundlag for ny  

 treårig tilskudsperiode).
Har Arbejdstilsynet påbegyndt et gebyrbelagt tilsyn,  

 påvirkes dette ikke heraf.
Dvs. hvis Arbejdstilsynet har iværksat  

 et gebyrbelagt tilsyn, fordi et af de i 1-4 beskrevne forhold har været  

 til stede, gennemføres tilsynet i sin helhed, uanset virksomheden  

 efterfølgende - under det gebyrbelagte tilsyn - kan dokumentere, at fx  

 et påbud er efterkommet.
Til § 23 Med bestemmelsen tages der højde for eventuelle  

 fremtidige nye internationale standarder på  

 arbejdsmiljøområdet.
Hvis disse danner grundlag for udstedelse  

 af certifikat, der hviler på samme krav, som fastsat i denne lov eller  

 i regler udstedt i medfør af denne lov, kan et sådant certifikat  

 også danne grundlag for tilskud efter denne lov.
Arbejdsministeren  

 beslutter, om kravene for at få tilskud efter denne lov eller efter  

 regler udstedt i medfør af denne lov er opfyldt.
Til § 24 Klage over Arbejdstilsynets afgørelser  

 vedrørende tilskud, jf. kapitel 3, og fritagelse for det gebyrbelagte  

 tilsyn, jf. kapitel 4, rettes til Arbejdsmarkedets Ankenævn, jf.  

 § 100 i lov om arbejdsløshedsforsikring m.v., sammenholdt med  

 § 25 i nærværende lov.
 Ved at tillægge Arbejdsmarkedets Ankenævn  

 kompetence til at træffe afgørelse sikres det, at  

 Arbejdstilsynets afgørelser efter kapitel 3 og kapitel 4  

 afprøves i et uafhængigt nævn, der ikke er omfattet af  

 arbejdsministerens instruktionsbeføjelse.
 Ankenævnets afgørelser er endelige og kan  

 ikke indbringes for anden administrativ myndighed.
 Klager over afgørelser, der udelukkende  

 vedrører sagsbehandling og forvaltningsretlige spørgsmål  

 behandles af arbejdsministeren.
 Klager over afgørelser om akkreditering  

 truffet af DANAK, behandles efter reglerne i Erhvervsfremme Styrelsens  

 bekendtgørelse om akkreditering af virksomheder til certificering af  

 personer, produkter og systemer, samt til inspektion.
 Klager over afgørelser om akkreditering, som  

 træffes af andre akkrediteringsorganer, behandles efter dette  

 akkrediteringsorgans regelgrundlag.
 Klager over afgørelser om udstedelse af  

 arbejdsmiljøcertifikat, som er truffet af et akkrediteret  

 certificerings- eller inspektionsorgan, behandles efter procedurer fastsat i  

 overensstemmelse med de respektive standarder.
Til § 25 Til stk. 1 Til behandling af de i § 24 nævnte sager  

 udpeges et medlem efter forhandling mellem arbejdsministeren og  

 justitsministeren og et medlem efter forhandling mellem arbejdsministeren og  

 erhvervsministeren.
Sidstnævnte medlem deltager ved behandling af  

 klager vedrørende afgørelser efter kapitel 3 og 4 i stedet for  

 det medlem, der efter § 100 i lov om arbejdsløshedsforsikring  

 m.v. er udpeget til nævnet efter forhandling mellem arbejdsministeren  

 og socialministeren.
Derved sikres det, at den viden om arbejdsmarkedets  

 forhold, der er til stede i ankenævnet kombineres med viden om de  

 øvrige forhold, der er reguleret i lovens kapitel 2, samtidig med at  

 Arbejdsmarkedets Ankenævn bevarer sin balance mellem  

 organisationsudpegede og offentligt udpegede medlemmer.
Til stk. 2 Bestemmelsen betyder, at der ikke opstår  

 habilitetsproblemer, hvis et påbud efter lov om arbejdsmiljø,  

 som indgår i behandlingen af en sag efter denne lov, har været  

 behandlet i Arbejdsmiljøklagenævnet.
Formanden for  

 Arbejdsmarkedets Ankenævn kan deltage i behandlingen af en sag efter  

 loven, hvis formanden ikke har medvirket ved behandlingen af en sag om samme  

 forhold i Arbejdsmiljøklagenævnet.
 Det skal samtidig bemærkes, at de almene regler om  

 habilitet fortsat vil have virkning ved siden af § 25, stk. 2,  

 både for så vidt angår sammensætningen af  

 nævnet og deltagelse i behandlingen af konkrete enkelt sager.
Til § 26 Til stk. 1 Det forudsættes, at loven kan træde i kraft  

 den 1. juli 2001. Da ikrafttrædelsestidspunktet imidlertid  

 afhænger af Europa-Kommissionens endelige godkendelse, foreslås  

 det, at arbejdsministeren bemyndiges til at fastsætte tidspunktet for  

 lovens ikrafttræden.
Til stk. 2 Som en særlig overgangsordning kan virksomheder, der  

 opnår et certifikat i 2002, også få tilskud, der modsvarer  

 den afgift, som de pågældende virksomheder har betalt for 2001,  

 jf. § 9. I disse tilfælde ydes tilskud således helt  

 ekstraordinært for en fireårig periode.
Tilskud for 2001  

 udbetales i disse tilfælde samtidig med tilskud for 2002. Der er  

 således på Finansloven for 2001 afsat midler til bevilling af  

 tilskud for 2001.
Til stk. 3-5 Som nævnt i bemærkningerne til § 9,  

 stk. 3, er det nødvendigt at fastsætte en overgangsordning  

 for beregning af tilskud i 2001 og 2002.
