Vejledning om fleksibel efterløn De nærmere regler om fleksibel efterløn er fastsat i  

 Direktoratet for Arbejdsløshedsforsikringens bekendtgørelse nr.  

 324 af 28. maj 1999 om fleksibel efterløn.
Til § 1 Personkreds § 1 fastlægger personkredsen, der har ret til den  

 fleksible efterløn.
Medlemmer, som er fyldt 60 år før 1. juli  

 1999, har mulighed for at vælge at arbejde efter reglerne i denne  

 bekendtgørelse.
De vil være omfattet af kapitel 7 om fradrag for  

 arbejde, kapitel 9 om oplysning og udbetaling, kapitel 10 om arbejde i  

 udlandet, samt kapitel 11 om EØS-lande og Færøerne.  

 Endvidere finder kapitel 8 anvendelse, medmindre andet fremgår af  

 bekendtgørelse om arbejde og indtægter m.v. i  

 efterlønsperioden (for medlemmer, som er fyldt 60 år før  

 1. juli 1999).
Til kapitel 2 Til §§ 2-3 Reglerne om at få et efterlønsbevis er  

 fastsat i lovens § 74 b.
Beviset sikrer det enkelte medlem retten til at  

 overgå til efterløn på et senere tidspunkt, selv om  

 medlemmet på grund af sygdom eller frihedsberøvelse ikke  

 længere opfylder betingelsen om at stå til rådighed for  

 arbejdsmarkedet.
Beviset giver også adgang til senere at få  

 efterløn med mindst det tidligere beregningsgrundlag eller satsen  

 på bevistidspunktet.
 Et medlem med et efterlønsbevis, som kan opfylde 2  

 års reglen i § 5, har tillige følgende muligheder:
 Fra bevistidspunktet skal medlemmet ikke længere  

 indbetale efterlønsbidrag.
Efterlønsbevisets udstedelse A-kassen skal efter reglerne i bekendtgørelse om  

 vejledning udsende en pjece til alle medlemmer, der er fyldt 59 år.  

 Senest 2 måneder før et medlem fylder 60 år, udsender  

 a-kassen en blanket til det enkelte medlem til brug for ansøgningen om  

 et efterlønsbevis.
A-kassen træffer som 1. instans afgørelse om  

 retten til efterlønsbevis.
A-kassens behandling af sagen om udstedelse  

 af beviset sker på grundlag af medlemmets egne og a-kassens  

 oplysninger.
En afgørelse om afslag på udstedelse af et bevis  

 kan påklages til Direktoratet for Arbejdsløshedsforsikringen og  

 videre til Arbejdsmarkedets Ankenævn.
 Efterlønsbeviset har tidligst virkning fra  

 tidspunktet for a-kassens modtagelse af ansøgningen  

 (bevistidspunktet). Opfylder et medlem først betingelserne for at  

 få beviset på et senere tidspunkt, et det bevistidspunktet.
Ved udstedelsen af et efterlønsbevis skal der ikke  

 ske indplacering af medlemmet, og det er ikke en betingelse, at medlemmet  

 på bevistidspunktet har bopæl i Danmark.
Alle øvrige  

 betingelser for efterløn, herunder medlemskab i en dansk a-kasse, skal  

 være opfyldt.
For at få udstedt et bevis skal medlemmet  

 dokumentere over for a-kassen, at betingelserne for ret til efterløn  

 er opfyldt.
Det er videre en betingelse for ret til efterløn, at der  

 er foretaget indberetning af værdien af medlemmets pensionsformue  

 før det fyldte 60. år.
Indberetning foretages til Told og Skat  

 af pensionsinstitutterne mv.
Medlemmet har også selv oplysningspligt  

 over for a-kassen om sine pensionsforhold.
Indtil 30. september 2000 vil  

 pensionsoplysningerne blive afgivet på baggrund af medlemmets egne  

 indhentede oplysninger.
Der er fastsat regler herom.
 Hvis et medlem har søgt om et  

 efterlønsbevis, men indberetningen af pensioner m.v. først  

 kommer senere end ved medlemmets fyldte 60. år, vil bevistidspunktet  

 ikke blive udskudt, selv om indberetningen først senere foreligger i  

 a-kassen.
 A-kassen skal sikre sig, at medlemmet på  

 bevistidspunktet i øvrigt opfylder alle betingelserne for at få  

 efterlønsbevis, og at der foreligger dokumentation for  

 forsikringskategori, medlemsanciennitet, betaling af kontingent, samt at  

 medlemmet opfylder beskæftigelseskravet efter lovens § 53 eller har  

 dagpengeret efter lovens § 55.
 Et medlem, der ønsker at medregne  

 beskæftigelses- eller forsikringsperioder fra udlandet til at opfylde  

 betingelserne for efterløn med arbejde fra udlandet, skal opfylde de  

 særlige regler om ret til efterløn for medlemmer, der har haft  

 forsikrings- og beskæftigelsesperioder i udlandet.
A-kassen skal videre sikre sig, at medlemmet efter en  

 konkret vurdering på bevistidspunktet kan anses for at stå til  

 rådighed for arbejdsmarkedet.
Hvis medlemmets manglende rådighed  

 skyldes, at medlemmet f.eks. holder fri for egen regning eller holder ferie,  

 vil det dog ikke udelukke, at beviset kan udstedes med bevistidspunkt fra den  

 pågældende dag.
Der henvises blandt andet til vejledning af 25. marts 1996  

 om dokumentation for a-kassernes administration af bestemmelserne i  

 arbejdsløshedsforsikringsloven mv., særligt pkt.
XIV,  

 Efterløn.
 Efterlønsbeviset skal være i overensstemmelse  

 med Bilag 1 eller 2 til bekendtgørelsen.
Overgangsydelse og forlængede dagpenge Medlemmer, der i kraft af særlige regler har ret til  

 efterløn netop ved det 60. år, herunder et medlem, der har  

 modtaget overgangsydelse eller dagpenge efter lovens § 55, stk. 4, kan  

 få et bevis.
Hvis medlemmet går på efterløn fra  

 overgangsydelse eller fra dagpenge efter lovens § 55, stk. 4, har medlemmet  

 ikke brug for et bevis.
Hvis et medlem, som kommer fra overgangsydelse eller  

 dagpenge efter lovens § 55, stk. 4, ikke går på efterløn  

 ved det fyldte 60. år, skal medlemmet ved den senere overgang til  

 efterløn have optjent et nyt beskæftigelseskrav for at kunne  

 gå på efterløn.
Et medlem på overgangsydelse har ret til at modtage  

 ydelsen indtil udgangen af den måned, hvor pågældende  

 fylder 60 år, mens retten til et bevis indtræder allerede fra det  

 fyldte 60. år.
Denne regel, kombineret med den særlige mulighed  

 for at kunne opfylde beskæftigelseskravet ved at arbejde i  perioden  

 med overgangsydelse, bevirker, at en modtager af overgangsydelse ved det  

 fyldte 60. år kan fravælge sine særlige rettigheder som  

 modtager af overgangsydelse og i stedet vende tilbage til arbejdsmarkedet med  

 et bevis.
Se også neden for under §§ 41-42 om betydningen af det  

 valg.
Særlige forhold, som ikke hindrer udstedelsen af  

 efterlønsbevis Et medlem, der på bevistidspunktet er i  

 beskæftigelse som lønmodtager eller udøver  

 selvstændig virksomhed som hovedbeskæftigelse, vil ikke  

 være udelukket fra at få et bevis, selv om medlemmet som  

 følge heraf ikke kan anses for at være dagpengeberettiget.
 Et medlem, der udøver bibeskæftigelse ved  

 selvstændig virksomhed, er ikke udelukket fra at få et  

 efterlønsbevis, uanset om pågældende efter de  

 gældende regler ikke kan modtage dagpenge under ledighed.
 Et medlem, der modtager social pension, eller hvor der for  

 medlemmet er rejst sag om social pension, og som vil være  

 dagpengeberettiget under ledighed, vil ligeledes kunne opnå beviset.  

 Ved overgangen til efterløn skal medlemmet  fortsat kunne være  

 berettiget til efterløn i forhold til reglerne om efterløn og  

 social pension.
Beregningsgrundlaget Formålet med efterlønsbeviset er blandt andet  

 at sikre, at medlemmet ved senere overgang til efterløn kan få  

 beregnet en sats på baggrund af det beregningsgrundlag, som medlemmet  

 havde på bevistidspunktet.
Beviset sikrer således, at medlemmet  

 ikke får en ringere sats, hvis medlemmet i den mellemliggende periode  

 får en lønnedgang.
 Et beregningsgrundlag, der på bevistidspunktet giver  

 ret til den maksimale dagpengesats, kan senere anvendes ved medlemmets  

 overgang til efterløn.
 Opgørelsen af beregningsgrundlaget og  

 fastsættelsen af en dagpengesats for medlemmet sker på baggrund  

 af de gældende regler for beregning af dagpenge for lønmodtagere  

 og selvstændige erhvervsdrivende, jf. lovens § 51, stk. 1, 2, 4 eller  

 5.
 Hvis opgørelsen sker efter lovens § 51, stk. 1,  

 anvendes Bilag 1. Hvis et medlem har ret til at modtage dagpenge med  

 mindstesatsen for lønmodtagere eller selvstændige eller som  

 dimittend, anvendes Bilag 2. Det gælder også medlemmer, der  

 får udstedt et bevis efter at have modtaget overgangsydelse.
 Ved opgørelsen af beregningsgrundlaget skal  

 a-kassen opgøre medlemmets hidtidige, daglige arbejdsfortjeneste  

 på bevistidspunktet og skrive dette beløb i  

 efterlønsbeviset.
For et medlem, der tidligere har fået opgjort et  

 beregningsgrundlag, skal betingelserne for at få foretaget en ny  

 beregning være opfyldt på bevistidspunktet.
For et medlem, der  

 ikke opfylder betingelserne for at få foretaget en ny  

 dagpengeberegning, skal a-kassen anvende det senest forudgående  

 beregningsgrundlag med tillæg af alle senere satsreguleringer.
Hvis et medlem opfylder betingelserne, kan  

 pågældende, i stedet for et egentligt beregningsgrundlag,  

 få mindst den særlige mindstesats for lønmodtagere eller  

 selvstændige efter lovens § 51, stk. 4 eller 5. A-kassen skal i  

 så fald i efterlønsbeviset (Bilag 2) oplyse størrelsen af  

 den aktuelle mindstesats på bevistidspunktet.
Det samme gør sig  

 gældende for et medlem, der har ret til dagpenge for nyuddannede efter  

 lovens § 51, stk. 2.
Et fuldtidsforsikret medlem, der efter lovens § 74 j,  

 stk. 3, på bevistidspunktet alene vil være berettiget til at  

 få udbetalt efterløn efter satsen for deltidsforsikrede, skal  

 have oplyst denne lavere efterlønssats i beviset.
Medlemmets  

 beregningsgrundlag som fuldtidsforsikret skal dog fortsat skrives i  

 beviset.
 Et medlem, der på bevistidspunktet har ret til  

 efterløn med en sats som fuldtidsforsikret, skal også ved  

 overgangen til efterløn kunne opfylde betingelserne for at få  

 efterløn som fuldtidsforsikret for at få denne sats.
I efterlønsbeviset skal a-kassen angive  

 efterlønsbeløbet på årsbasis.
Beløbet  

 på årsbasis svarer til:
 efterlønssatsen x 5 dage x 52 uger.
Der er alene tale om et beløb på  

 årsbasis, og det er ikke et udtryk for, at medlemmet altid har ret til  

 at modtage det fulde årlige beløb ved overgangen til  

 efterløn.
Medlemmet kan f.eks. have skiftet forsikringsstatus fra  

 deltid til fuldtidsforsikret eller har først på det tidspunkt,  

 hvor overgangen til efterløn finder sted, fået ret til satsen  

 for fuldtidsforsikrede, jf. lovens § 74 j, stk. 1-2.
I et efterlønsbevis skal a-kassen anvende  

 højst den gældende 91 pct. sats.
I beviset til et medlem, der  

 har modtaget overgangsydelse, skal a-kassen angive 82 pct. satsen (Bilag 2).  

 Se dog neden for under vejledningen til §§ 41-42.
Det forhold, at medlemmet på bevistidspunktet har  

 fået opgjort et beregningsgrundlag, har ingen indflydelse på, om  

 medlemmet senere ved den faktiske overgang har ret til at få foretaget  

 en beregning.
Der henvises til de gældende regler for beregning af  

 arbejdsfortjenesten for lønmodtagere og selvstændige  

 erhvervsdrivende.
Særligt vedrørende selvstændige  

 erhvervsdrivendes beregningsgrundlag Det kan for en selvstændig erhvervsdrivende betyde  

 store udgifter til attestation fra en revisor, at der skal opgøres en  

 sats, som medlemmet måske aldrig vil få brug for.
I sådanne  

 tilfælde kan a-kassen undlade at påføre  

 efterlønsbeviset beregningsgrundlaget eller satsen.
Det forudsættes, at medlemmet, inden beviset  

 udstedes, skriftligt over for a-kassen har tilkendegivet, at medlemmet  giver  

 afkald på sin ret.
Medlemmet skal samtidig skriftligt erklære, at  

 medlemmet er klar over konsekvenserne heraf.
Det vil sige, at det vil  

 være beregningsgrundlaget på overgangstidspunktet, der kommer til  

 at gælde, og at dette kan være lavere end beregningsgrundlaget  

 på bevistidspunktet.
 Det skal ligeledes klart fremgå, at et afkald  

 på at få en mulig mindstesats for selvstændige på  

 efterlønsbeviset kan få den konsekvens, at betingelserne for at  

 få efterløn med mindstesatsen på overgangstidspunktet ikke  

 længere er opfyldt, og at et individuelt beregningsgrundlag kan give en  

 lavere sats end på beregningstidspunktet.
 A-kassen skal opbevare medlemmets erklæring indtil  

 udgangen af den måned, hvor medlemmet fylder 70 år.
Til § 4 Vedrørende indberettede pensionsbeløb Efter lovens § 74 a, stk. 5, er det et krav, at medlemmet  

  skal have fået indberettet og oplyst alle sine pensionsforhold for at  

 være berettiget til efterløn og dermed til et  

 efterlønsbevis.
Der henvises til den nærmere beskrivelse af  

 reglerne herom under vejledningen til §§ 13-19.
Indtil 30. september 2000 vil oplysningen af pensioner mv.  

 ske på baggrund af de oplysninger, som medlemmet har fremskaffet om  

 sine pensionsforhold fra pensionsselskaber mv.
Der er fastsat nærmere  

 regler herom i bekendtgørelse om oplysning af pensioner mv. til brug  

 for fradrag i efterlønnen.
 Kravet skyldes, at medlemmet ud fra  a-kassens oplysninger  

 om samtlige pensionsforhold skal kunne vurdere betydningen af enten at  

 gå på efterløn nu eller at udskyde overgangen til et  

 senere tidspunkt.
 Selv om indhentelsen af pensionsoplysningerne kan forsinke  

 sagsbehandlingstiden, kan medlemmet få udstedt et bevis med  

 bevistidspunkt tilbage fra ansøgningstidspunktet.
 Når den endelige indberetning og oplysning af  

 pensioner foreligger, kan a-kassen udstede efterlønsbeviset med et  

 bevistidspunkt tilbage til tidspunktet for modtagelsen af ansøgningen  

 eller det tidligste tidspunkt, hvor medlemmet i øvrigt opfyldte  

 betingelserne.
Et medlem, der ikke selv er skyld i den manglende  

 opgørelse, kan få udstedt et efterlønsbevis.
I så  

 fald skal a-kassen tydeligt informere om, at opgørelsen ikke er  

 endelig.
Et eksempel på, at et medlem ikke selv er skyld i den  

 manglende indberetning af pensioner, er medlemmets problemer med at oplyse  

 udenlandske ordninger eller andre ordninger, hvor der ikke efter loven er en  

 pligt til at foretage indberetning.
Til kapitel 3 Særlige rettigheder for medlemmer, der udskyder  

 overgangen til efterløn Til § 5 2 års reglen Medlemmer, der vælger at udskyde overgangen til  

 efterløn, får adgang til at opnå en række  

 særlige rettigheder, jf. reglerne herom i lovens § 74 k.
For at opnå disse rettigheder skal medlemmet have  

 fået udstedt et efterlønsbevis og udskyde overgangen til  

 efterløn i mindst 2 år efter bevistidspunktet.
Medlemmet skal  

 efter udstedelsen af efterlønsbeviset samtidig have mindst 3.120  

 arbejdstimer (2 år x 30 timer pr. uge). For deltidsforsikrede er kravet  

 på mindst 2.496 timer (2 år x 24 timer pr. uge). Det er en  

 betingelse for at kunne opfylde 2 års kravet, at medlemmet ikke har  

 fået udbetalt delpension i perioden.
 Et medlem, der driver selvstændig virksomhed, skal  

 til opfyldelse af 2 års reglen have drevet virksomheden i  

 væsentligt omfang i hele perioden.
Et medlem kan opfylde kravet om arbejde på baggrund  

 af en periode med såvel lønarbejde som en periode med  

 selvstændig virksomhed.
Kravet om arbejde vil kunne opfyldes, hvis der  

 i den periode, hvor virksomheden ikke er drevet, foreligger et antal timer  

 med lønarbejde, der svarer til gennemsnitligt mindst 30 timer pr. uge  

 for et medlem, der på bevistidspunktet var fuldtidsforsikret.
For et  

 medlem, der på bevistidspunktet var deltidsforsikret, skal der  

 tilsvarende foreligge et antal timer med lønarbejde, der svarer til  

 gennemsnitligt mindst 24 timer pr. uge.
 Reglen indebærer, at et medlem i princippet vil have  

 mulighed for at opfylde de nævnte arbejdskrav på et hvilket som  

 helst tidspunkt inden det fyldte 65. år, hvis blot overgangen til  

 efterløn udskydes i mindst 2 år, og arbejdskravet er opfyldt  

 inden overgangen til efterløn.
 Opfylder et medlem med et efterlønsbevis 2  

 års reglen, opnås følgende rettigheder:
 1)	Efterløn svarende til den individuelt beregnede dagpengesats  

 i hele efterlønsperioden.
 2)	Lempeligere pensionsfradrag.
 3)	Adgang til at optjene en skattefri præmie.
Opgørelse af arbejdet i perioden på mindst  

 2 år Perioden på de mindst 2 år opgøres fra  

 datoen for bevistidspunktet.
F.eks. kan et medlem med den 1. september 1999  

 som bevistidspunkt tidligst få rettigheder efter 2 års reglen fra  

 og med den 1. september 2001.
 Arbejdstiden opgøres som udgangspunkt efter de  

 samme regler, som gælder for opgørelse af  

 beskæftigelseskravet for ret til dagpenge, jf. lovens § 53.
Perioder med sygedagpenge i et ansættelsesforhold og  

 sygedagpenge til selvstændige kan også medregnes til  

 arbejdstiden.
Herved ligestilles lønarbejde og selvstændig  

 virksomhed i videst muligt omfang.
 Arbejde i udlandet kan ikke medregnes i opgørelsen,  

 medmindre arbejdet udføres som udsendt for en dansk arbejdsgiver,  

 eller medlemmet arbejder på internationale vilkår ved  

 organisationer mv., som Danmark er medlem af.
Arbejdskravet til at opfylde 2 års reglen skal  

 opfyldes efter reglerne for fuldtidsforsikrede med 3.120 timer, hvis det var  

 medlemmets status på bevistidspunktet.
Hvis medlemmet var  

 deltidsforsikret, skal pågældende opfylde et arbejdskrav på  

 2.496 timer.
Det gælder også, hvis medlemmet i mellemtiden  

 skifter status mellem deltid og fuldtid.
Til § 6 Optjening af ret til skattefri præmie De nærmere regler om at optjene en skattefri  

 præmie er fastsat i lovens § 74 k.
 Fra og med den dato, hvor et medlem opfylder 2 års  

 reglen i § 5, kan medlemmet begynde at optjene timer til den skattefri  

 præmie.
Arbejdet opgøres som udgangspunkt efter samme  

 regler som opgørelsen af beskæftigelseskravet for ret til  

 dagpenge.
Et medlem, der udøver selvstændig virksomhed i  

 væsentligt omfang, anses for at have arbejdet 37 timer om ugen.
Arbejdet kan ligge såvel før som efter  

 overgangen til efterløn.
Arbejde inden 2 års reglen blev  

 opfyldt, kan ikke medregnes til at optjene præmien.
Et medlem kan medregne alle arbejdstimer i en godkendt  

 selvstændig virksomhed efter reglerne i bekendtgørelse om  

 selvstændig virksomhed samtidig med efterløn til at optjene  

 præmien.
Det betyder blandt andet, at timer ved en godkendt  

 bibeskæftigelse ved selvstændig virksomhed i  

 efterlønsperioden kan medregnes til at opnå præmien.
 Et medlem, der er kombinationsforsikret, kan optjene ret  

 til præmie på samme måde som medlemmer, der er forsikrede  

 som lønmodtagere eller selvstændige.
Et medlem, der i en periode efter at have fået et  

 efterlønsbevis udmelder sig af a-kassen, kan ikke medregne disse timer  

 til at opfylde kravet om beskæftigelse.
Først efter en eventuel  

 genindmeldelse kan medlemmet igen begynde at medregne timerne.
Til § 7 Præmiens størrelse A-kassen foretager opgørelsen af arbejdets omfang  

 og beregner præmiens størrelse.
Det er endvidere a-kassen, som  

 står for udbetalingen af præmiebeløbet til det enkelte  

 medlem.
De nærmere regler om at udbetale præmien er fastsat i  

 bekendtgørelse om udbetaling af en skattefri præmie under den  

 fleksible efterlønsordning.
 A-kassen har pligt til at sikre sig, at der foreligger den  

 fornødne dokumentation for at medlemmet opfylder  

 beskæftigelseskravet til at kunne udbetale præmien.
 Præmien udgør for hver 481 timers arbejde 6  

 pct. af dagpengenes højeste beløb på årsbasis, jf.  

 lovens §§ 47 og 70. Årsbeløbet er i denne forbindelse det  

 ugentlige dagpengebeløb ganget med 52. Præmien for hver 481  

 timers arbejde svarer til ca. 8.600 kr. for fuldtidsforsikrede og ca. 5.700  

 kr. for deltidsforsikrede (1999 niveau).
 481 timer svarer til fuldtidsarbejde i ét kvartal  

 (13 uger á 37 timer).
For hver 481 timers arbejde udløses en »portion«  

 præmie.
Præmien kan optjenes ved deltidsarbejde eller  

 løsere arbejdsforhold.
En person, der arbejder på halv tid (18,5  

 time), skal således arbejde i 2 kvartaler, for at én »portion«  

 udløses.
 Såvel fuldtids- som deltidsforsikrede skal  

 præstere 481 timers arbejde for at optjene en »præmie-portion«.  

 Har et medlem for få arbejdstimer til at optjene en præmie, er  

 timerne tabt.
Den højeste præmie fås som  

 fuldtidsforsikret ved 12 gange 481 timers arbejde, hvilket er muligt for en  

 person, der opnår efterlønsbevis som 60 årig, og som ikke  

 går på efterløn.
Den maksimale præmie vil  

 således være ca. 103.200 kr. (1999- niveau).
 For et deltidsforsikret medlem vil den højeste  

 præmie være ca. 68.400 kr. (1999- niveau).
Muligheden for at optjene præmie påvirkes ikke  

 af, at en eventuel pensionsopsparing i øvrigt ville have betydet et  

 så stort fradrag, at der ikke ville blive udbetalt efterløn.
Der  

 vil også i en sådan situation kunne optjenes ret til  

 præmie.
Det er en betingelse for at få præmien, at der  

 ikke er sket tilbagebetaling af efterlønsbidraget.
Baggrunden herfor  

 er, at præmien ydes for ikke at udnytte efterlønsretten.
 Et medlem, der har optjent ret til præmie, og som  

 samtidig opfylder betingelserne for at kunne få tilbagebetalt  

 efterlønsbidrag, kan vælge mellem at få udbetalt  

 efterlønsbidrag eller at få præmien udbetalt.
Opgørelsen af præmiens  størrelse sker  

 efter den gældende sats for fuldtidsforsikrede, hvis medlemmet ved  

 opfyldelsen af 2 års reglen i § 5 kan opfylde betingelserne for ret til  

 efterløn som fuldtidsforsikret.
For et medlem, der på det  

 tidspunkt ikke opfylder kravet til at få fuldtidsefterløn, eller  

 som er deltidsforsikret, sker opgørelsen på grundlag af satsen  

 for deltidsforsikrede.
Det er muligt at få udbetalt fuld præmie  

 svarende til højst 12 kvartaler ved at arbejde svarende til 5.772  

 timer (12 gange 481 timer). Hvis et medlem skal have en præmie for alle  

 12 kvartaler, må pågældende  ikke på noget tidspunkt  

 i perioden på de 12 kvartaler have fået udbetalt ydelser i form  

 af dagpenge eller efterløn.
Udbetalte feriedagpenge skal ikke  

 indgå i beregningen af fradrag for timer.
Hvis medlemmet i perioden har modtaget ydelser i form af  

 dagpenge eller efterløn, skal der altid ske et tilsvarende fradrag i  

 det maksimalt antal mulige arbejdstimer på 5.772 timer.
Hvis medlemmet  

 har fået ydelser for 2 fulde kvartaler, kan medlemmet højst  

 få præmie for 10 kvartaler   også selvom der er arbejdet  

 mere end, hvad der svarer til 10 kvartaler (10 x 481 timer). De 5.772 timer  

 danner således altid udgangspunkt for fradraget for timer, hvor  

 medlemmet har modtaget enten dagpenge eller efterløn.
 Eksempler:
 1)	Et medlem har efter opfyldelsen af 2 års reglen arbejdet et  

 antal timer svarende til 10 kvartalers præmie (4.810 timers arbejde) og  

 har fået udbetalt efterløn for i alt 1 år (1.924 timers  

 ydelse). Et medlem kan maksimalt medregne i alt 5.772 timer, og der kan  

 derfor højst medregnes 3.848 arbejdstimer til at optjene præmien  

 ( 5.772 - 1.924 timer). Medlemmet får udbetalt præmie for 8  

 kvartaler (8 x 481 timer = 3.848 timer).
2)	Et medlem har modtaget ydelser svarende til 5.000 timer og har  

 arbejdet sporadisk i 1.500 timer i perioden efter opfyldelse af 2 års  

 reglen.
Et medlem kan maksimalt medregne i alt 5.772 timer, og der kan derfor  

 højst medregnes 772 arbejdstimer til at optjene præmien (5.772 -  

 5.000 timer = 772 timer).  Medlemmet får udbetalt præmie for 1  

 kvartal svarende til 481 timer, da der kun udbetales præmie for hver  

 gang, medlemmet har arbejdet 481 timer.
Medlemmet har derfor 291  

 arbejdstimer, som ikke præmieres.
3)	Et medlem, der først opnår ret til at få  

 efterlønsbevis som 61 årig, og som opfylder 2 års reglen  

 som 63 årig, har højst 2 år (8 kvartaler) til at optjene  

 præmien.
Hvis medlemmet i denne periode arbejder f.eks. 4.810 timer og  

 ikke samtidig har modtaget ydelser fra a-kassen, kan medlemmet opnå  

 præmie svarende til 10 kvartaler.
Det gælder, uanset at medlemmet  

 efter opfyldelsen af 2 års reglen alene har haft en optjeningsperiode  

 svarende til 8 kvartaler.  Medlemmet får udbetalt præmie for 10  

 kvartaler (10 x 481 timer = 4.810 timer).
4)	Et medlem har modtaget ydelser svarende til 5.500 timer og har  

 arbejdet sporadisk i 700 timer i perioden efter opfyldelse af 2 års  

 reglen.
Et medlem kan maksimalt medregne i alt 5.772 timer, og der kan derfor  

 højst medregnes 272 arbejdstimer til at optjene præmien (5.772 -  

 5.500 timer = 272 timer). Da der skal 481 timer til at udløse 1  

 præmieportion, kan medlemmet ikke få udbetalt  

 præmie.
Til kapitel 4 Til § 8 Betingelser for overgang til efterløn Lovens § 74, § 74 a og 74 c opregner de enkelte krav, der  

 skal være opfyldt før overgangen til efterløn.
 Det er ikke er en betingelse for at overgå til  

 efterløn, at man forinden har fået udstedt et  

 efterlønsbevis.
Den 1. april 1999 er der sket en omlægning af  

 medlemsbidraget, således at det fra 1. april 1999 opsplittes i et  

 arbejdsløshedsforsikrings- og et efterlønsbidrag.
Det er  

  yderligere et krav for at gå på efterløn, at medlemmet  

 har indbetalt efterlønsbidrag indtil udstedelsen af  

 efterlønsbevis eller overgang til efterløn.
 Et medlem med et efterlønsbevis skal ikke senere  

 på tidspunktet for overgangen opfylde kravene i lovens § 74 a, stk. 1,  

 nr. 2 og 3 (om anciennitet og betaling af efterlønsbidrag). Et medlem,  

 der har et efterlønsbevis, skal på tidspunktet for overgang til  

 efterløn dog ikke kunne opfylde rådighedskravet på grund  

 af sygdom eller frihedsberøvelse, jf. lovens § 62, stk. 1, nr. 1 og 3.  

 Hvis medlemmet af andre årsager ikke kan anses for at stå til  

 rådighed for arbejdsmarkedet efter lovens § 62 og regler udstedt i  

 medfør heraf, stilles medlemmet på overgangstidspunktet ikke  

 bedre med et efterlønsbevis.
Et medlem skal være dagpengeberettiget på  

 tidspunktet for overgangen til efterløn.
Medlemmer, der i kraft af  

 særlige regler har ret til efterløn netop ved det fyldte 60.  

 år, men som ikke på det tidspunkt overgår til  

 efterløn, kan kun senere overgå, hvis de har optjent ny ret til  

 dagpenge.
Det gælder f.eks. medlemmer, der har modtaget overgangsydelse  

 eller forlængede dagpenge efter lovens § 55, stk. 4.
 Medlemmet skal på tidspunktet for overgang til  

 efterløn kunne opfylde kravet om bopæl i Danmark, have  

 medlemskab af en a-kasse og i øvrigt have ret til dagpenge.
Et medlem, der ikke på overgangstidspunktet har ret  

 til dagpenge på grund af 52 ugers reglen for udbetaling af supplerende  

 dagpenge, kan gå på efterløn, hvis medlemmet i  

 øvrigt kan anses for dagpengeberettiget, herunder vil have dagpengeret  

 ved fuld ledighed.
Det samme gælder for et medlem, som efter reglerne  

 om bibeskæftigelse ved selvstændig virksomhed ikke har ret til  

 dagpenge.
Medlemmet skal dog have tilladelse til at drive virksomheden i  

 perioden med efterløn, hvis medlemmet ønsker at forsætte  

 den.
Til § 9 Vedrørende indberetning af pensionsoplysninger Et medlem, der ikke har fået udstedt et  

 efterlønsbevis, har ikke tidligere godkendt pensionsoplysningerne, jf.  

 § 4, og skal derfor på tidspunktet for overgang til efterløn  

 godkende oplysningerne.
 Et medlem, der ikke selv er skyld i den manglende  

 opgørelse, kan overgå til efterløn og modtage aconto  

 udbetaling af efterløn i en periode på op til 6  

 måneder.
 Som eksempel på, at et medlem ikke selv er skyld i  

 den manglende indberetning af pensioner, er medlemmets problemer med at  

 oplyse udenlandske ordninger eller andre ordninger, hvor der ikke efter loven  

 er en pligt for pensionsinstitutter til selv at foretage indberetning.
Til §§ 10-11 Særlige forhold i forbindelse med overgangen til  

 efterløn Den fleksible efterløn indebærer, at et  

 medlem ikke skal forlade arbejdslivet, men kan fortsætte i sit  

 nuværende arbejde som lønmodtager på hel eller nedsat  

 tid.
 Et medlem, der efter dagpengereglerne ikke ville  

 være berettiget til at modtage supplerende dagpenge på grund af  

 særlige rådighedsregler, kan således overgå til  

 efterløn.
Medlemmets overgang til efterløn er ikke et  

 opgørelsestidspunkt for at beregne overskydende timer.
Et medlem  

 på efterløn skal have beregnet overskydende timer efter reglerne  

 i bekendtgørelse om overskydende timer, dvs. på datoen,  

 medlemmet skal have udbetalt efterløn.
Overskydende timer, som ikke er  

 afviklet forud for overgangen, bortfalder ikke som følge af, at  

 medlemmet overgår til efterløn.
Arbejdstimer forud for overgangen til efterløn i  

 den uge, hvor medlemmet går på efterløn, har ingen  

 indflydelse på reglerne om mindsteudbetaling.
Hvis et fuldtidsforsikret  

 medlem f.eks. går på efterløn om fredagen og har arbejdet  

 30 timer mandag til torsdag, vil medlemmet ikke blive ramt af reglerne om  

 mindsteudbetaling.
Hvis medlemmet i det nævnte eksempel ikke arbejder  

 om fredagen, vil medlemmet kunne få udbetalt fuld efterløn for  

 denne dag.
 Et medlem, der overgår under konflikt, bliver fra  

 det tidspunkt omfattet af fradragsreglen i § 29.
Til kapitel 5 Til § 12 Beregning af efterlønnen Udgangspunktet er, at der skal ske beregning af medlemmets  

 efterløn på overgangstidspunktet.
Har medlemmet allerede et  

 efterlønsbevis med ret til dagpengenes maksimum, er en ny beregning  

 ikke nødvendig.
 Beregningen skal ske på overgangstidspunktet, selvom  

 medlemmet ikke skal have udbetalt efterløn på grund af  

 arbejde.
Størrelsen af efterlønnen er fastsat i  

 lovens § 74 j.
For et medlem, der ikke opfylder 2 års reglen i §  

 5, udgør ydelsen i hele perioden med efterløn højst 91  

 pct. af de maksimale dagpenge for fuldtidsforsikrede eller deltidsforsikrede.  

 Ledighed før overgangen har ikke betydning for efterlønnens  

 størrelse.
 Et medlem, der opfylder 2 års reglen i § 5, vil  

 kunne overgå til efterløn med den dagpengesats, som  

 pågældende kunne få efter reglerne om udbetaling af  

 dagpenge  til ledige.
 Et medlem, der overgår til efterløn fra  

 overgangsydelse, får efterløn med en fast sats svarende til 82  

 pct. af de maksimale dagpenge, jf. dog neden for under kapitel 13.
Det er en betingelse for at få udbetalt  

 efterløn som fuldtidsforsikret, at et medlem kan opfylde et krav om  

 fuldtidsforsikring i sammenlagt 10 år inden for 15 år, heraf 52  

 uger umiddelbart inden overgangen til efterløn.
Et medlem, der den 1.  

 juli 1999 var fuldtidsforsikret, er omfattet af den særlige  

 overgangsregel i lovens § 74 j, stk. 2.
Et medlem med et efterlønsbevis har ret til at  

 få efterløn på grundlag af mindst det beregningsgrundlag  

 (den hidtidige daglige arbejdsfortjeneste), eller den sats (hvis medlemmet er  

 berettiget til en fast sats, f.eks. mindstesatsen), medlemmet havde på  

 bevistidspunktet.
Hvis medlemmet i beviset har fået en fast sats som  

 fuldtidsforsikret, er det et krav for at få denne sats ved overgangen  

 til efterløn, at medlemmet stadig har ret til at få  

 efterløn som fuldtidsforsikret.
Til kapitel 6 Til §§ 13, 14 og 15 Fradrag for pension Sondringen mellem §§ 13 og 14 Princippet i lovens § 74 i er, at værdien af alle de  

 pensionsordninger, som medlemmet har på sin 60 års  

 fødselsdag, skal opgøres.
Alle disse ordninger indgår i §  

 13.
Såfremt medlemmet går på efterløn  

 før 2 års reglen i § 5 kan opfyldes, skal medlemmets samlede  

 pensionsformue, som er opgjort efter § 13, påvirke størrelsen af  

 medlemmets efterløn.
Der henvises i øvrigt til de specifikke  

 bemærkninger til § 13.
De forskellige pensionsordninger, som er beskrevet i § 14,  

 er alle indeholdt i den samlede opgørelse, jf. § 13. Men der er 2  

 grunde til, at de nævnes særligt i § 14. Det er, -	at pensionsordninger, som er led i et ansættelsesforhold, og  

 som kommer til løbende udbetaling i efterlønsperioden, skal  

 medføre fradrag efter andre regler end de, der alene er omfattet § 13,  

 og -	at medlemmer, der først går på efterløn,  

 når 2 års reglen i § 5 er opfyldt, kun skal have fradrag for de  

 ordninger, der fremgår af § 14. Der henvises i øvrigt til de  

 specifikke bemærkninger til § 14.
Formålet med pensionsopgørelsen Lovens § 74 a, stk. 1, nr. 5, stiller som en af  

 betingelserne for ret til efterløn, at a-kassen har fået  

 indberettet værdien af medlemmets pensionsformue.
Det er også en  

 af betingelserne for ret til at få et efterlønsbevis.
Om indberetning Lovens § 74 i bygger på, at der skal ske en  

 automatisk  indberetning fra pensionsinstitutterne til a-kassen af alle  

 medlemmers pensionsordninger, lige før medlemmet fylder 60 år.  

 De indberettede oplysninger skal suppleres af  medlemmets egne oplysninger om  

 pensionsordninger, der ikke kan indberettes automatisk.
Det gælder  

 også, selv om medlemmet først kan gå på  

 efterløn på et senere tidspunkt.
De nærmere regler om procedurerne om indberetningen  

 fra pensionskasserne mv. fastsættes af Skatteministeriet i samarbejde  

 med Arbejdsministeriet.
Der vil herunder blive fastsat regler om tidspunktet  

 for indberetningen, og hvilke oplysninger indberetningen skal indeholde.
Se  

 dog også nedenfor om overgangsordningen.
De samlede pensionsoplysninger skal danne grundlag for  

 a-kassens opgørelse af medlemmets pensionsformue.
Denne  

 opgørelse skal danne grundlag for a-kassens beregning af  

 størrelsen af fradrag i medlemmets efterløn.
 De indberettede oplysninger skal anvendes ved såvel  

 udstedelsen af efterlønsbevis og ved opgørelsen af de  

 pensionsbeløb, der ved selve overgangen til efterløn  

 medfører fradrag i efterlønnen.
Overgangsordning Da det ikke er teknisk muligt at få indberetningerne  

 til at foreligge ved det 60. år for medlemmer, der fylder 60 år  

 inden den 30. september 2000, er der i lov nr. 276 af 12. maj 1999 om  

 ændring af lov om arbejdsløshedsforsikring mv., § 4, stk.  

 4, vedtaget, at opgørelsen og fradraget i en overgangsperiode  

  foretages på baggrund af oplysninger om pensionsordningerne fra  

 medlemmet selv.
 Der er fastsat nærmere regler om administrationen i  

 overgangsperioden, herunder om fornøden skriftlig dokumentation om  

 pensionsordningerne mv. fra pensionsinstitutter mv.
 Indberetningen vil indeholde oplysninger om medlemmets  

 identitet, cpr. nr. på den sikrede og pensionsordningens art.
 Hvilke pensionsinstitutter skal indberette pensionsordninger mv.
 De pensionsinstitutter og myndigheder, der forvalter  

 ordningerne, har pligt til at indberette værdien af et medlems pension  

 lige før det fyldte 60. år.
 Som eksempler på pensionsinstitutter mv. der har  

 pligt til at give oplysninger til brug for a-kasserne kan  

 nævnes:
Hvilke pensionsordninger mv. vil  medlemmet typisk selv skulle oplyse  

 om Hvilke ordninger er omfattet af opgørelsespligten Alle former for pension, der er omfattet af afsnit I i  

 pensionsbeskatningsloven, det vil sige pensionsordninger mv., hvor bidrag  

 eller præmier er skattefri, skal som udgangspunkt opgøres.  

 Pensioner fra blandt andet Arbejdsmarkedets Tillægspension (ATP) og  

 pensioner til efterlevende ægtefæller eller børn, er dog  

 undtaget.
Alle pensionsordninger skal indgå i  

 opgørelsen, uanset om det er aftalt, at ordningen skal komme til  

 udbetaling i perioden med efterløn eller ej.
Det gælder, uanset  

 om pensionerne kan hæves i perioden med efterløn.
 Der skal således også ske opgørelse af  

 pensioner, der er led i et ansættelsesforhold, selvom disse ikke kommer  

 til udbetaling i perioden med efterløn.
 Følgende pensionsordninger vil herefter skulle  

 indgå i opgørelsen:
Det er ikke a-kassen,  der skal vurdere om pensionen er  

 livsvarig eller ikke.
A-kassen skal heller ikke vurdere, hvordan de enkelte  

 pensioner, der skal medføre fradrag, nærmere skal  

 opgøres.
Denne opgave varetages af pensionsselskaberne mv.  

 Oplysningerne vil være af en sådan karakter, at a-kassen  

 umiddelbart kan foretage en fradragsberegning.
Der henvises til de  

 særligt fastsatte regler om, hvordan pensioner mv. skal indberettes.
Særligt til § 13 §§ 13 og 14 bygger på en sondring mellem  

 følgende former for pensioner:
 a)	Livsvarige pensioner, der ikke er led i  

 ansættelsesforhold.
 b)	Livsvarige pensioner, der er led i ansættelsesforhold.
 c)	Ikke-livsvarige pensioner, der ikke er led i  

 ansættelsesforhold.
 d)	Ikke-livsvarige pensioner, der er led i  

 ansættelsesforhold.
 Beregningen af fradrag for livsvarige pensioner sker med  

 udgangspunkt i en årlig beregnet livsvarig ydelse.
 Beregningen af fradrag for ikke-livsvarige pensioner sker  

 med udgangspunkt i en beregnet depotværdi.
 De ikke-livsvarige pensioner, kan både omfatte  

 engangsudbetalinger samt pensioner, der kommer løbende til  

 udbetaling.
 Pensioner, der kommer til udbetaling med  

 engangsbeløb, vil altid være omfattet af § 13. Pensioner, der  

 kommer løbende til udbetaling, er altid omfattet af § 13, hvis de ikke  

 er led i ansættelsesforhold.
 Opsatte pensioner, der er led i ansættelsesforhold,  

 er ligeledes omfattet af § 13.
 A-kassen skal foretage opgørelsen af den livsvarige  

 årlige ydelse, hvori indgår det enkelte medlems egne oplysninger  

 på tro og love om pensioner, der ikke er indberettede, herunder  

 pensioner i udlandet.
En beregnet årlig ydelse, jf. § 74 i, stk. 5 For pensionsordninger med løbende livsvarige  

 udbetalinger indberettes en beregnet årlig ydelse ved udbetaling fra  

 det 60. år.
Vurderingen af, om der er tale om en løbende  

 livsvarig udbetaling, skal afgøres af det pensionsinstitut, der  

 indberetter pensionen.
 For pensionsordninger med løbende livsvarige  

 ydelser benyttes 80 pct. af værdien af den livsvarige årlige  

 ydelse, man kan få som 60 årig, som grundlag for fradraget.
Øvrige ordninger (kapitalpensioner og ratepensioner mv.) For alle øvrige pensionsordninger skal oplyses  

 depotet.
Som depotet forstås i denne forbindelse  

 pensionshensættelserne, hvis der er tale om en pensionskasse,  

 livsforsikringshensættelserne, hvis der er tale om et  

 livsforsikringsselskab, og indeståendet, hvis der er tale om et  

 pengeinstitut.
For alle disse ordninger beregner a-kassen den  

 årlige ydelse ud fra depotet ved det 60. år.
Den årlige  

 ydelse opgøres som 5 pct. af depotet.
Bundfradrag for pensioner omfattet af § 13 Der skal ikke ske fradrag for mindre pensioner.
Det  

 skyldes, at den årlige (beregnede) samlede pensionsydelse før  

 skat skal fratrækkes et bundfradrag på mindst 10.000 kr. om  

 året, inden der foretages fradrag.
 Som en særlig overgangsordning gælder, at  

 medlemmer, der enten går på efterløn eller får  

 efterlønsbevis i henholdsvis 1999, 2000, 2001 og 2002, får et  

 bundfradrag på henholdsvis 30.000 kr., 25.000 kr., 20.000 kr. og 15.000  

 kr. (på 1999-niveau) i hele efterlønsperioden.  

 Overgangsbestemmelsen for bundfradraget ved modregning for pensioner er  

 knyttet op på bevistidspunktet i efterlønsbeviset eller  

 overgangen til efterløn.
 Bundfradraget satsreguleres efter reglerne herom og skal  

 også reguleres i efterlønsperioden.
 Eksempel på fradrag i efterlønnen for kapitalpension:
Et medlem har en kapitalpension.
Indeståendet  

 på kapitalpensionen er brutto 800.000 kr. umiddelbart før  

 medlemmets fyldte 60. år.
Medlemmet ønsker at overgå til  

 efterløn ved sit fyldte 60. år den 1. september 1999. Medlemmets  

 bundfradrag udgør 30.000 kr.
 Kapitalpensionen skal medføre fradrag i  

 efterlønnen på følgende måde:
 5 pct. af 800.000 kr.
 = 40.000 kr.
Herfra trækkes medlemmets  

 bundfradrag = 30.000 kr.
Beløb efter fradrag for  

 bundfradrag = 10.000 kr.
 Fradraget i efterlønnen på årsbasis  

 udgør herefter 60 pct. af 10.000 kr., svarende til 6.000 kr.  

 Fradragsbeløbet udgør 6.000 kr. på årsbasis i hele  

 efterlønsperioden (der ses i eksemplet bort fra, at der løbende  

 skal ske satsregulering af bundfradraget i efterlønsperioden).
Beløbet på årsbasis omregnes til et  

 beløb pr. uge, som trækkes fra i medlemmets efterløn pr.  

 uge.
Om den nærmere fremgangsmåde ved satsnedsættelsen  

 henvises til bemærkningerne til § 19.
Udbetaling af løbende pension Til § 14 Fortolkningsbidrag til, hvilke pensionsordninger der er  

 omfattet af § 14, er beskrevet i vejledningen til bekendtgørelse om  

 fradrag i arbejdsløshedsdagpenge.
Der henvises derfor til  

 bemærkningerne dertil.
 § 14 omfatter alene tilfælde, hvor der i  

 efterlønsperioden sker løbende udbetaling fra en pension, der  

 er led i ansættelsesforhold.
 En løbende pension, der er led i et  

 ansættelsesforhold, medfører altid fradrag på baggrund af  

 det faktisk udbetalte beløb og uden bundfradrag.
 Medlemmer, der først overgår til  

 efterløn efter at 2 års reglen i § 5 er opfyldt, skal kun have  

 fradrag i efterlønnen efter bestemmelsen i § 14. Der skal dermed ikke  

 ske fradrag for opsatte pensioner, det vil sige pensioner, der først  

 senere kommer til udbetaling.
Til § 15 Regulering af beregnede fradrag for pension Hvis et medlem ved overgangen til efterløn eller  

 senere i efterlønsperioden vælger at lade en pensionsordning,  

 som er oprettet som led i et ansættelsesforhold komme til  

 løbende udbetaling, skal pensionen medføre fradrag efter § 14.  

 Hvis det  medlem går  på efterløn inden 2 års kravet  

 i § 5 kan opfyldes, vil den pension allerede indgå i den  

 pensionsopgørelse, der er lavet i forbindelse med 60 års dagen.
 Da ordningen kun skal medføre fradrag én  

 gang, skal ordningen trækkes ud af opgørelsen på 60  

 års dagen, og der skal ske en ny opgørelse af de pensioner, der  

 skal medføre fradrag efter § 13.
Til § 16 Generelt vedrørende fradrag for pensioner Pensioner fradrages i medlemmets personlige  

 efterlønssats, således at medlemmets efterlønssats pr.  

 time nedsættes krone for krone.
Pensioner skal medføre fradrag i  

 efterlønnen inden  der sker fradrag for andre indtægter eller  

 arbejde.
For eksempel skal et fradrag for et privat hverv ske som et  

 timefradrag ud fra det enkelte medlems regulerede sats, jf. § 19.
Til §§ 17-18 Fradrag med 60, 55, 50 eller 45 pct.
Medlemmet kan ikke opfylde 2 års reglen i § 5 Hvis et medlem ved overgangen til efterløn ikke kan  

 opfylde 2 års reglen i § 5, skal der ske fradrag med 60 pct. af det  

 beregnede beløb til fradrag efter § 13.
 Samtidig skal pensioner, der er omfattet af § 14,  

 fradrages med 50 pct., jf. dog bemærkningerne til § 15.
Et medlem, der overgår til efterløn fra  

 overgangsydelse Et medlem, der overgår til efterløn fra  

 overgangsydelse, skal aldrig have fradrag for pensioner efter § 13.
Der skal alene ske fradrag med 45 pct. for løbende  

 udbetaling af pension, der er led i et ansættelsesforhold.
Det skyldes,  

 at medlemmet modtager efterløn med en sats, der svarer til 82 pct. af  

 dagpengenes højeste beløb.
Medlemmet kan opfylde 2 års kravet i § 5 Hvis et medlem overgår til efterløn, efter at  

 2 års reglen i § 5 er opfyldt, skal der alene ske fradrag for en  

 løbende udbetalt pension, der er led i et ansættelsesforhold,  

 jf. § 14.
Fradragsprocenten er 55 pct. af det udbetalte  

 pensionsbeløb.
Det skyldes, at medlemmet har ret til efterløn  

 med en sats, der svarer til den dagpengesats, medlemmet ville være  

 berettiget til i tilfælde af ledighed på  

 overgangstidspunktet.
Til § 19 Nærmere om fradragsmetoden Beregning af fradrag for pensioner mv. sker som et fradrag  

 i medlemmets individuelle efterlønssats om ugen.
Fradraget beregnes ud fra summen af samtlige  

 fradragsbeløb efter §§ 17 - 18, der er opgjort på årsbasis  

 i hele kroner.
Derefter omregnes fradraget til et beløb pr. uge ved at  

 dividere med 52. Det gælder for såvel deltids- som  

 fuldtidsforsikrede medlemmer.
Dette ugebeløb skal fratrækkes  

 medlemmets individuelle efterlønssats pr. uge, og den ny - regulerede  

 - efterlønssats afrundes til nærmeste hele kroner.
 For deltidsforsikrede beregnes fradrag i  

 efterlønnen efter reglerne om supplerende dagpenge på  

 dagpengeområdet, det vil sige i forhold til hidtidig ugentlig  

 arbejdstid.
 Eksempel:
Et medlem modtager efterløn på 91  

 procentsatsen.
Det samlede udbetalte beløb på årsbasis er  

 for en pension, som er led i et ansættelsesforhold, på i alt  

 42.000 kr.
 Pension, der skal medføre fradrag i ugesatsen:
42.000 kr. x 50 pct. = 21.000  kr. pr. år 21.000 kr./ 52 uger = 403,85  kr. pr. uge Reguleret ugesats - fuldtid:
 Ugesats før fradrag = 2.510 kr.
 Ugesats efter fradrag  

 2.510 kr. - 403,85 kr. = 2.106,15 kr.
 Ugesats afrundet = 2.106 kr.
 Efterløn i timen   

 ( 37 timer pr. uge ) =56,92 kr.
 Reguleret ugesats - deltid med en hidtidig ugentlig  

 arbejdstid på 26,5 time pr. uge:
 Ugesats før fradrag = 1.675 kr.
 Ugesats efter fradrag  

 1.675 kr. - 403,85 kr. = 1.271,15 kr.
 Ugesats afrundet = 1.271 kr.
 Efterløn i timen   

 ( 26,5 time pr. uge ) = 47,96 kr.
 A-kassen skal skriftligt oplyse det enkelte medlem om den  

 regulerede efterlønssats pr. efterlønstime.
Hvis der sker regulering af pensionsudbetalingerne i  

 løbet af et kalenderår, skal der ske en ny beregning af  

 størrelsen af medlemmets regulerede efterløn pr. uge, og  

 a-kassen skal orientere medlemmet om den ny »timeløn«.
Dette kan  

 f.eks. ske på udbetalingsspecifikationen.
Til § 20 Bestemmelsen skal sammenholdes med lovens § 74 c, stk. 5.  

 Formålet med bestemmelsen er blandt andet at undgå  

 dobbeltforsørgelse.
Hvis der er tvivl, om en udenlandsk pension helt svarer  

 til dansk social pension, kan pensionen modtages sammen med efterløn  

 mod, at efterlønnen nedsættes med et beløb, der svarer  

 til pensionen.
Tilsvarende gælder, hvis den udenlandske pension er  

 så lille, at pensionen ikke kan udgøre et  

 forsørgelsesgrundlag.
Bliver medlemmet berettiget til en udenlandsk pension, der  

 er højere end grænsen, må medlemmet frasige sig  

 forhøjelsen eller udtræde af efterlønsordningen.
Skyldes  

 forhøjelsen alene valutakursændringer, kan medlemmet dog  

 forblive i efterlønsordningen.
Til kapitel 7 Til §§ 22-24 Arbejde i efterlønsperioden Retten til at have lønarbejde i perioden med  

 efterløn er fastsat i lovens § 74 e.
Bestemmelsen omfatter såvel lønnet som  

 ulønnet arbejde.
Løn- og ansættelsesvilkår er uden  

 betydning.
Det er også uden betydning, om arbejdet udføres for  

 en erhvervsdrivende arbejdsgiver eller for en privat person.
 Den nærmere afgrænsning af reglerne  

 følger reglerne for arbejdsløshedsdagpenge.
 Beregningen af fradrag for arbejde mv.
Fradrag for arbejde skal ske efter reglerne for fradrag i  

 dagpenge, det vil sige time for time.
Fradraget foretages efter, at der er  

 foretaget fradrag for pension.
Principperne fra reglerne om supplerende dagpenge,  

 herunder mindsteudbetalingsreglen, og reglerne om timeoverførsel  

 gælder tilsvarende ved arbejde i efterlønsperioden.
Et medlem  

 på efterløn skal ikke stå til rådighed for  

 arbejdsmarkedet, og der skal ikke belægges for timer på grund af  

 manglende rådighed.
De særlige regler for deltidsforsikrede og  

 supplerende dagpenge finder tilsvarende anvendelse ved udbetalingen af  

 efterløn.
Der henvises til bekendtgørelse om supplerende  

 dagpenge.
Til kapitel 8 Fradrag for andre indtægter mv.
Til § 25 Borgerlige ombud og hverv Om den nærmere beregning af fradrag for borgerlige  

 ombud og hverv, herunder også private hverv, henvises til reglerne i  

  bekendtgørelse om fradrag i arbejdsløshedsdagpenge.
Til § 26 Feriegodtgørelse Fradraget sker ved, at der for hver feriedag  

 fratrækkes 1/5 af efterlønnen for en uge.
Da ferie i henhold til  

 ferielovens regler optjenes til afholdelse i en 6-dages uge, skal antallet af  

 optjente feriedage ganges med 5/6. Afrunding sker efter de almindelige  

 afrundingsregler.
 Eksempel:
Medlemmet har før overgangen optjent 13 dages ferie  

 med feriegodtgørelse til afholdelse i en 6 dages uge.
Efter omregning  

 og afrunding foretages fradrag for 11 dage.
 Fradraget skal foretages på det tidspunkt, hvor  

 ferien holdes.
Et medlem, der overgår til efterløn,  

 følger i overgangsåret ferielovens almindelige regler.
Det vil  

 sige, at arbejdsgiveren skal attestere feriekortet, hvis der afholdes ferie i  

 et ansættelsesforhold.
A-kassen skal attestere, hvis medlemmet holder  

 ferie uden for et ansættelsesforhold.
Hvis feriegodtgørelsens eller lønnens  

 bruttobeløb er mindre end efterlønnen, kan der suppleres med  

 efterløn for de pågældende dage.
Det betyder, at medlemmet  

 sammenlagt for de dage får udbetalt et beløb, som svarer til  

 medlemmets sædvanlige efterløn.
Til § 27 Forskellige andre indtægter Alle de nævnte indtægter i § 27, stk. 1,  

 medfører fradrag i efterlønnen efter de regler, der  

 gælder på dagpengeområdet.
Til § 29 Strejke og lockout Der skal ske fradrag i efterløn for et medlem, der  

 ophører med at arbejde, fordi pågældende bliver omfattet  

 af konflikt.
Vurderingen af, om et medlem er omfattet af konflikt,  

 følger reglerne for dagpenge.
 I perioden med efterløn skal medlemmet, så  

 længe konflikten varer, i stedet for sine »sædvanlige«  

 arbejdstimer have fradrag i efterlønnen på baggrund af det  

 gennemsnitlige antal arbejdstimer inden for de seneste 4 uger i det  

 arbejdsforhold eller hos den arbejdsgiver, som er omfattet af konflikt.
 Opgørelsen af timer til fradrag sker på  

 ugebasis ud fra medlemmets tidligere arbejdstimer i det berørte  

 arbejdsforhold.
Eksempler Medlemmer på efterløn er ikke omfattet af 65  

 procent reglen i lovens § 61, stk. 3.
Til § 30 Karantæne Bestemmelsen omhandler timer for karantæner, som  

 stammer fra en tidligere periode med dagpenge, eller forhold, der  

 opstår i perioden med efterløn.
I perioden med efterløn  

 kan der ikke ikendes karantæne på grund af selvforskyldt  

 arbejdsophør.
Til § 31 Indtægter, der ikke medfører fradrag I denne bestemmelse er opregnet en række  

 indtægter, som ikke medfører fradrag.
Bestemmelsen er ikke  

 udtømmende.
Har et medlem en indtægt, der kan sidestilles med de  

 nævnte indtægter, og som ikke er omfattet af andre bestemmelser i  

 denne bekendtgørelse, medfører indtægten ikke fradrag i  

 efterlønnen.
Til kapitel 9 Til § 32 Oplysningspligt Medlemmet har pligt til at oplyse a-kassen om  

 indtægter omfattet af denne bekendtgørelse.
Et medlem skal  

 oplyse a-kassen om f.eks. regulering af pensionsbeløb og indtægt  

 ved hverv.
 Hvis medlemmet tilsidesætter sin oplysningspligt,  

 kan der pålægges sanktioner efter de gældende regler.
Til § 33 Udbetaling af efterløn Udbetaling af efterløn følger de  

 gældende principper i dagpengesystemet om opgørelse for 4 eller  

 5 uger.
Efter § 33 kan direktoratet godkende, at a-kassen i stedet  

 for ydelseskort anvender telefonisk indtastede oplysninger.
Godkendelsen sker  

 efter reglerne i bekendtgørelse om udbetaling af  

 arbejdsløshedsdagpenge m.v. på grundlag af telefonisk indtastede  

 oplysninger.
 Der er åbnet mulighed for, at a-kassen kan  

 vælge at lade medlemmer på efterløn, og som enten ikke  

 arbejder, eller som arbejder fuldt ud, alene skal afgive oplysninger hver 6.  

 måned.
Et medlem, der er omfattet af bekendtgørelse om  

 selvstændig virksomhed samtidig med efterløn, skal  

 løbende indsende efterlønskortet.
Det gælder også,  

 selv om medlemmet ikke skal have udbetalt efterløn.
Det skyldes kravet  

 om, at medlemmet løbende skal oplyse om såvel egne timer i  

 virksomheden som virksomhedens omfang.
Til kapitel 10 Til § 34 Udbetaling under arbejde og ophold i udlandet Et medlem skal bevare sin faste bopæl i Danmark.
Et  

 medlem kan således ikke bevare efterlønnen i en 3-måneders  

 periode, hvis pågældende tager fast ophold i udlandet i  

 længere tid.
 Kun i de tilfælde, hvor de tilladte 3 måneders  

 ophold i udlandet ikke er brugt inden udgangen af et kalenderår, kan en  

 ny 3 måneders periode påbegyndes i direkte forlængelse  

 heraf, uden at medlemmet forinden tager ophold i Danmark.
Til § 35 Et medlem skal indsende efterlønskort til a-kassen  

 under sit ophold i udlandet.
På efterlønskortet skal medlemmet,  

 uanset om udlandsopholdet er midlertidigt eller fast, give a-kassen oplysning  

 om den eller de perioder, medlemmet har opholdt sig i udlandet.
 Hvis et medlem tager længerevarende eller fast  

 ophold i udlandet, skal a-kassen ved udrejsen oplyse om medlemmets ret til  

 efterløn ved tilbagevenden til Danmark.
 Endagsrejser, der ikke er forbundet med overnatning i  

 udlandet, betragtes ikke som udlandsophold.
 På grundlag af medlemmets oplysninger om  

 udlandsophold påhviler det a-kassen at standse udbetalingen af  

 efterløn, hvis medlemmet ikke længere opfylder betingelserne i §  

 34.
Til § 36 Der kan ikke udbetales efterløn i kombination med  

 arbejde i udlandet, medmindre betingelserne i denne bestemmelse er  

 opfyldt.
Til § 37 Når et medlem vender tilbage til Danmark efter  

 længere tids ophold i udlandet, kan udbetaling af efterløn  

 genoptages.
Det forudsætter dog, at medlemmet opfylder de almindelige  

 betingelser for at få udbetalt efterløn.
Opmærksomheden henledes på, at modtagere af  

 efterløn, der tager arbejde i udlandet, hvor det  

 pågældende land har et obligatorisk  

 arbejdsløshedsforsikringssystem, som hovedregel ikke kan bevare sit  

 medlemskab af den danske a-kasse.
Om ret til efterløn efter, at  

 medlemmet har været omfattet af et andet lands  

 arbejdsløshedsforsikring, henvises til § 38.
Til kapitel 11 Til § 38 Efterløn efter forsikring i et andet EØS-land  

 eller på Færøerne Hvis et medlem på grund af arbejde bliver omfattet  

 af et andet EØS-lands eller den færøske  

 arbejdsløshedsforsikring, bortfalder retten til efterløn.
Efterlønnen kan dog modtages på ny, hvis  

 arbejdet i udlandet helt ophører.
Det er en betingelse, at medlemmet  

 vender tilbage til Danmark, og at medlemmet optages i en a-kasse efter de  

 særlige regler for personer, der har haft arbejde i et andet  

 EØS-land eller på Færøerne.
Disse regler indeholder  

 særlige frister for anmodning om optagelse efter tilbagevenden til  

 Danmark.
 Efterløn kan tidligst udbetales fra det tidspunkt,  

 hvor medlemmet optages i den danske a-kasse.
Til kapitel 12 Til § 39 Efterlønnens ophør Et medlem kan efter loven ikke træde ud af  

 efterlønsordningen for senere at genindtræde, medmindre det sker  

 i forbindelse med arbejde og arbejdsløshedsforsikring i udlandet, jf.  

 § 38.
Til kapitel 13 Til §§ 41 og 42 Særlige regler for medlemmer, der overgår til  

 efterløn fra overgangsydelse Der er i lovens § 74 g fastsat særlige regler for  

 medlemmer, der er overgået fra overgangsydelse til efterløn.
 Medlemmer, der er overgået til efterløn fra  

 overgangsydelse, har ret til at vælge mellem at arbejde i 200 timer  

 uden fradrag eller at blive omfattet af de regler om arbejde i  

 ubegrænset omfang mod fradrag i efterlønnen, som gælder  

 for øvrige efterlønsmodtagere.
Vælger medlemmet at arbejde ubegrænset mod  

 fradrag, gælder valget for resten af efterlønsperioden.
Skifter  

 medlemmet i løbet af et kalenderår, og er retten til at arbejde  

 i 200 timer udnyttet helt eller delvist, skal der ske fradrag for det  

 allerede udførte arbejde.
 Beløbet, som medlemmet skal betale, beregnes efter  

 § 42, stk. 2. Vil medlemmet ikke indgå et frivilligt forlig om  

 tilbagebetalingen, skal a-kassen modregne fuldt ud i den kommende  

 efterløn.
 Et medlem, der går på efterløn fra  

 overgangsydelse, fortsætter på den faste ydelse på 82 pct.  

 af højeste dagpenge.
Et medlem på overgangsydelse har mulighed for at  

 optjene timer til at opfylde et nyt beskæftigelseskrav.
I denne  

 særlige situation kan medlemmet ved det fyldte 60. år vælge  

 at lade sig registrere i a-kassen som en person, der har forladt  

 overgangsydelsen med status som fuldgyldigt dagpengeberettiget medlem.
Medlemmet kan herefter vælge at gå tilbage til  

 arbejdsmarkedet - eventuelt med et efterlønsbevis - eller overgå  

 til efterløn straks.
Hvis medlemmet går på efterløn  

 straks, anses pågældende ikke for at overgå fra  

 overgangsydelse, men fra status som dagpengeberettiget medlem.
Det  

 indebærer blandt andet, at medlemmet i stedet overgår til  

 efterløn efter de almindelige regler i denne bekendtgørelse,  

 herunder med ret til at få 91 pct. satsen.
Der skal endvidere ske  

 fradrag for  kapitalpensioner mv.
Til kapitel 14 Til § 43 Bestemmelsen omhandler medlemmer, der på grund af  

 sygdom har meldt sig ud af a-kassen før den 1. juli 1999. Det er en  

 betingelse, at medlemmet tilkendes eller er tilkendt  

 bruttorevalideringsydelse efter lov om en aktiv socialpolitik.  

 Revalideringsydelse efter den tidligere bistandslovs regler sidestilles  

 hermed.
Et sådant medlem, der er genoptaget som medlem af a-kassen, kan  

 medregne perioden uden at efterbetale bidrag til  

 arbejdsløshedsforsikringen.
