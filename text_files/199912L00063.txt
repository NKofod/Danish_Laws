Fremsat den 27. oktober 1999 af  

 erhvervsminister Pia Gjellerup Forslag til Lov om visse betalingsmidler1) Anvendelsesområde § 1. Loven gælder for de i stk. 2 nævnte  

 betalingsmidler, der udbydes eller kan benyttes her i landet.
 Stk. 2. Ved betalingsmidler forstås i denne lov  

 følgende midler i det omfang de kan benyttes til at erhverve varer  

 eller tjenesteydelser, foranledige overførsel af beløb,  

 hæve penge eller foretage andre betalingstransaktioner:
 1)	Hævekort og betalingskort, som er knyttet til bestemte  

 brugere.
 2)	Andre fysiske legitimationsmidler, som er knyttet til bestemte  

 brugere, og som er beregnet til elektronisk aflæsning.
 3)	Koder og biometriske værdier, som er beregnet til at  

 legitimere brugeren.
 4)	Elektronisk registrerede fordringer, som udsteder er forpligtet til  

 at indfri på brugers anmodning.
 Stk. 3. Ved forudbetalte betalingsmidler forstås i  

 denne lov betalingsmidler som nævnt i stk. 2, der tillige er:
1)	Forudbetalte betalingskort, jf. § 2 i lov om sparevirksomheder og  

 udstedere af forudbetalte betalingskort, eller 2)	betalingsmidler, som brugeren kun kan anvende i det omfang, der  

 forud for anvendelsen af betalingsmidlet er sket indbetaling af midler, som  

 ikke er registreret på en konto, der tilhører brugeren, eller  

 hvor brugeren vederlagsfrit har modtaget en sådan værdi eller har  

 fået forhøjet betalingsmidlets værdi.
 Stk. 4. Loven gælder ikke for betalingsmidler, der  

 udelukkende udbydes til erhvervsdrivende, hvis udsteder godtgør, at  

 brugeren i tilslutningsaftalen har forpligtet sig til udelukkende at anvende  

 betalingsmidlet erhvervsmæssigt, og udstederen ikke  

 efterfølgende accepterer, at betalingsmidlet anvendes på anden  

 måde.
Stk. 5. Betalingsmidler, som udbydes med henblik på  

 såvel erhvervsmæssig som ikke-erhvervsmæssig anvendelse, er  

 omfattet af loven.
Bestemmelserne i § 7 og §§ 9-12 gælder dog ikke i  

 forholdet mellem udstederen og den enkelte bruger, hvis udsteder  

 godtgør, at brugeren i tilslutningsaftalen har forpligtet sig til  

 udelukkende at anvende betalingsmidlet erhvervsmæssigt.
Hvis brugeren i  

 strid med en sådan aftale anvender betalingsmidlet  

 ikke-erhvervsmæssigt, gælder de nævnte bestemmelser dog  

 alligevel, hvis udsteder vidste eller burde vide, at betalingsmidlet anvendes  

 på en uberettiget måde.
 Stk. 6. Erhvervsministeren kan bestemme, at et  

 betalingsmiddel helt eller delvis undtages fra lovens bestemmelser.
 Stk. 7. Erhvervsministeren kan bestemme, at §§ 12-13 ikke  

 finder anvendelse på internationale betalingsmidler.
Stk. 8. Erhvervsministeren kan fastsætte  

 nærmere regler om, at visse typer betalingsmidler helt eller delvis  

 undtages fra lovens bestemmelser.
Erhvervsministeren kan samtidig  

 fastsætte supplerende regler for sådanne betalingsmidler.
 § 2. Lovens § 10 og § 13, stk. 1, gælder ikke for  

 forudbetalte betalingsmidler, jf. § 1, stk. 3. Bestemmelserne i § 10  

 gælder dog for forudbetalte betalingsmidler, hvis betalingsmidlets  

 værdi kan overstige 3.000 kr., eller hvis der er mulighed for en  

 automatisk genopladning af betalingsmidlet for brugers regning.
 Stk.2. For betalingsmidler, der kun kan anvendes til  

 kontanthævninger hos udstederen, gælder kun §§ 10-12.
 Stk. 3. Erhvervsministeren kan, i det omfang det betinges  

 af prisudviklingen, ændre beløbsangivelsen i stk. 1.
Definitioner § 3. Ved bruger forstås den, der indgår aftale med  

 udsteder om brug af et betalingsmiddel, eller den, der i forhold til udsteder  

 er retmæssig bruger af et forudbetalt betalingsmiddel.
 Stk. 2. Ved udsteder forstås den, som brugeren  

 indgår aftale med om udstedelse eller anvendelse af et  

 betalingsmiddel.
 Stk. 3. Ved indløser forstås den, som  

 indgår aftale med betalingsmodtageren om tilslutning til  

 betalingssystemet.
 Stk. 4. Ved betalingsmodtager forstås den, hos hvem  

 brugeren kan anvende betalingsmidlet til at erhverve varer eller  

 tjenesteydelser, foranledige overførsel af beløb eller foretage  

 andre betalingstransaktioner.
Generalklausul § 4. Lovens formål er at sikre, at betalingsmidler, der  

 er omfattet af denne lov, er sikre og velfungerende.
Stk. 2. Et betalingssystem skal indrettes og virke  

 således, at der sikres brugerne gennemsigtighed, frivillighed,  

 beskyttelse mod misbrug samt fortrolighed om brugerens anvendelse af  

 betalingsmidlet.
Der skal løbende træffes de juridiske,  

 organisatoriske, driftsmæssige, tekniske og sikkerhedsmæssige  

 foranstaltninger, som er nødvendige for, at der er tale om et sikkert  

 og velfungerende betalingssystem.
Stk. 3. Forbrugerombudsmanden skal ved forhandling  

 søge forholdene ændret, hvis betalingssystemet ikke lever op til  

 de krav, der er stillet i stk. 1-2, herunder 1)	at fornødne kontrol-, sikkerheds- og korrektionsprocedurer  

 ikke er etableret 2)	at en udsteders, indløsers eller betalingsmodtagers  

 forretningsbetingelser eller praksis over for brugeren eller en anden part  

 ensidigt tilgodeser egne interesser eller i øvrigt er urimelige,  

 eller 3)	at der sker overtrædelse af denne lov eller bestemmelser, som  

 er fastsat i medfør heraf.
Forretningssted, anmeldelse og  

 oplysningspligt § 5. Udstedere skal have forretningssted her i landet,  

 medmindre andet er hjemlet i EU-aftale, anden international aftale eller  

 følger af regler fastsat af erhvervsministeren.
§ 6. Udstedere skal anmeldes til Forbrugerombudsmanden.
Et  

 betalingsmiddel må ikke udstedes før anmeldelse er sket.
 Stk. 2. Anmeldelsen skal indeholde oplysning om udsteders  

 navn, forretningssted og selskabsform samt det i § 7 nævnte  

 informationsmateriale.
 Stk. 3. Ændringer i anmeldte forhold skal anmeldes  

 inden 8 dage efter, at ændringen er sket.
 Stk. 4. Udbyder flere udstedere samme betalingsmiddel, og  

 anvender de i væsentligt omfang samme forretningsbetingelser, kan  

 Forbrugerombudsmanden tillade eller påbyde fælles anmeldelse.
§ 7. Udsteder skal i forbindelse med indgåelse af  

 aftalen om adgang til at anvende et betalingsmiddel med brugeren stille  

 informationsmateriale til rådighed for denne.
Materialet skal i et let  

 og forståeligt sprog sætte brugeren i stand til at anvende  

 betalingsmidlet på en sikker og hensigtsmæssig måde, og  

 oplyse om typiske omkostninger ved anvendelse af betalingsmidlet.
Materialet  

 skal særligt gøre opmærksom på de  

 sikkerhedsmæssige krav, som brugeren skal efterleve, samt hvilket  

 ansvar brugeren kan ifalde ved tredjemands misbrug af betalingsmidlet.
 Stk. 2. Erhvervsministeren kan fastsætte  

 nærmere regler om, hvilke oplysninger informationsmaterialet skal  

 indeholde.
Oplysninger efter en transaktion § 8. Brugeren har krav på kvittering ved enhver  

 transaktion, som iværksættes med betalingsmidlet, medmindre  

 brugeren på anden måde har let adgang til oplysninger om,  

 hvorvidt og hvornår den pågældende transaktion er  

 gennemført.
Opsigelses- og refusionsret § 9. Bruger kan uden varsel opsige aftalen med udsteder om  

 tilslutning til betalingssystemet, jf. dog stk. 2.
Stk. 2. For forudbetalte betalingsmidler kan brugeren  

 opsige aftalen efter gyldighedsperiodens udløb, og såfremt krav  

 fremsættes inden 1 år efter udløb, få udbetalt en  

 eventuel restværdi.
Udstederen kan kræve et gebyr for refusionen.  

 Gebyret må ikke overstige, hvad der under hensyn til udstederens  

 omkostninger ved refusionen og omstændighederne i øvrigt er  

 rimeligt.
Stk. 3. Betalingsmodtager kan uden varsel opsige aftalen  

 med indløser om tilslutning til betalingssystemet.
Bestemmelsen i 1.  

 pkt. kan dog fraviges ved aftale, hvis indløseren som følge af  

 særlige ønsker fra en betalingsmodtager leverer individuelt  

 tilpasset udstyr eller ydelser.
Hæftelses- og ansvarsregler § 10. Udsteder hæfter i forhold til brugeren for tab som  

 følge af andres uberettigede anvendelse af et betalingsmiddel,  

 medmindre andet følger af stk. 2-6. Brugeren hæfter kun efter  

 stk. 2-6, hvis transaktionen er korrekt registreret og bogført.
 Stk. 2. Medmindre videregående hæftelse  

 følger af stk. 3 eller 6, hæfter brugeren med op til 1.200 kr.  

 for tab som følge af andres uberettigede anvendelse af  

 betalingsmidlet, hvis den til betalingsmidlet hørende personlige,  

 hemmelige kode er anvendt.
Stk. 3. Medmindre videregående hæftelse  

 følger af stk. 6, hæfter brugeren med op til 8.000 kr. for tab  

 som følge af andres uberettigede anvendelse af betalingsmidlet, hvis  

 udsteder godtgør, at den til betalingsmidlet hørende  

 personlige, hemmelige kode har været anvendt, og 1)	at brugeren har undladt at underrette udsteder snarest muligt efter  

 at have fået kendskab til, at koden er kommet til den uberettigedes  

 kendskab, 2)	at brugeren har oplyst koden til den, der har foretaget den  

 uberettigede anvendelse, uden at forholdet er omfattet af stk. 6, eller 3)	at brugeren ved groft uforsvarlig adfærd har muliggjort den  

 uberettigede anvendelse.
Stk. 4. Brugeren hæfter med op til 8.000 kr. for  

 tab som følge af andres uberettigede anvendelse af betalingsmidlet,  

 når betalingsmidlet har været aflæst fysisk eller  

 elektronisk, og den uberettigede i tilknytning hertil har anvendt en falsk  

 underskrift, og udsteder godtgør, 1)	at brugeren eller nogen, som brugeren har overladt betalingsmidlet  

 til, har undladt at underrette udsteder snarest muligt efter at have  

 fået kendskab til, at betalingsmidlet er bortkommet, eller 2)	at brugeren eller nogen, som brugeren har overladt betalingsmidlet  

 til, ved groft uforsvarlig adfærd har muliggjort den uberettigede  

 anvendelse.
 Stk. 5. Hæfter brugeren efter såvel stk. 3  

 som 4, kan brugerens samlede hæftelse ikke overstige 8.000 kr.
 Stk. 6. Brugeren hæfter uden  

 beløbsbegrænsning for tab, der opstår som følge af  

 andres uberettigede anvendelse af betalingsmidlet, når den til  

 betalingsmidlet hørende personlige, hemmelige kode er anvendt, og  

 udsteder godtgør, at brugeren har oplyst koden til den, der har  

 foretaget den uberettigede anvendelse, og at det er sket under  

 omstændigheder, hvor brugeren indså eller burde have indset, at  

 der var risiko for misbrug.
Stk. 7. Uanset stk. 2-6 hæfter udsteder for  

 uberettiget anvendelse, der finder sted, efter at udsteder har fået  

 underretning om, at betalingsmidlet er bortkommet, at en uberettiget person  

 har fået kendskab til koden, eller at brugeren af andre grunde  

 ønsker betalingsmidlet spærret.
Udsteder skal give brugeren  

 mulighed for når som helst at meddele, at betalingsmidlet skal  

 spærres, og skal snarest over for brugeren skriftligt eller på  

 anden bevissikker måde bekræfte, at udstederen har modtaget en  

 sådan underretning.
Bekræftelsen skal angive tidspunktet for  

 underretningen.
Stk. 8. Uanset stk. 2-6 hæfter udsteder tillige,  

 hvis betalingsmodtager vidste eller burde vide, at der forelå en  

 uberettiget anvendelse af betalingsmidlet.
Uanset stk. 2 er udsteder  

 endvidere ansvarlig, hvis et betalingskort er blevet anvendt svigagtigt i  

 forbindelse med en aftale om fjernsalg.
 Stk. 9. Erhvervsministeren kan, i det omfang det betinges  

 af prisudviklingen, ændre beløbsangivelserne i stk. 2-5.
§ 11. En udsteder er ansvarlig for tab hos brugeren, som  

 skyldes fejlregistrering eller konteringsfejl, selv om fejlen er  

 hændelig.
Har brugeren fået meddelelse om, at  

 betalingstransaktionen er anerkendt, er udsteder endvidere ansvarlig for tab  

 hos brugeren, som skyldes, at den pågældende betalingstransaktion  

 ikke gennemføres eller gennemføres mangelfuldt.
Bestemmelsen i  

 2. pkt. finder dog ikke anvendelse, hvis udstederen godtgør, at  

 udsteder ikke har haft mulighed for at gennemføre  

 betalingstransaktionen, og dette skyldes ekstraordinært indgribende  

 omstændigheder, som udstederen ikke har nogen indflydelse på, og  

 som udstederen ikke burde have taget i betragtning, da brugeren modtog den i  

 2. pkt. nævnte meddelelse.
Har brugeren forsætligt eller groft  

 uagtsomt medvirket til fejlen, kan erstatningen nedsættes eller  

 bortfalde.
Stk. 2. Er betaling udeblevet eller forsinket under  

 omstændigheder som nævnt i stk. 1, 1. og 2. pkt., kan  

 misligholdelsesbeføjelser ikke af den grund gøres  

 gældende over for brugeren, bortset fra krav på rente.
Er der  

 sket træk på brugerens konto eller på et forudbetalt  

 betalingsmiddel, anses betaling for sket med frigørende virkning for  

 brugeren.
Stk. 3. Indløser er ansvarlig for tab hos  

 betalingsmodtager, som skyldes fejlregistrering eller konteringsfejl, selv om  

 fejlen er hændelig.
Indløser er dog ikke ansvarlig for tab, som  

 er en følge af forhold hos betalingsmodtageren.
Stk. 4. Erstatter udsteder efter stk. 1 tab hos brugeren  

 som følge af forhold hos betalingsmodtager eller indløser, kan  

 udsteder kræve erstatningen betalt af henholdsvis betalingsmodtager  

 eller indløser.
Erstatter indløser efter stk. 3 tab hos  

 betalingsmodtager som følge af forhold hos udsteder, kan  

 indløser kræve erstatningen betalt af udsteder.
 Stk. 5. Udsteder og indløser har bevisbyrden for,  

 at et tab ikke skyldes de i stk. 1 og 3 nævnte forhold.
Registrering og CPR-nummer § 12. Lov om behandling af personoplysninger finder anvendelse  

 med de ændringer, der følger af denne paragraf og af regler  

 udstedt i medfør af § 1, stk. 8.
 Stk. 2. Udstederen skal sikre, at brugerens CPR-nummer  

 på et betalingsmiddel ikke må kunne aflæses fysisk eller  

 elektronisk af andre end udstederen.
Stk. 3. Der må kun ske behandling af oplysninger  

 om, hvor brugerne har anvendt deres betalingsmidler, og hvad de har  

 købt, når det 1)	er nødvendigt til gennemførelse eller korrektion af  

 betalingstransaktioner eller andre funktioner, som udstederen har knyttet til  

 betalingsmidlet, 2)	er nødvendigt til retshåndhævelse eller for at  

 hindre misbrug, eller 3)	er hjemlet ved anden lovgivning.
Stk. 4. Der må endvidere ske behandling af  

 oplysninger om, hvor brugerne har anvendt deres betalingsmidler,  

 når 1)	det er nødvendigt for udstederens rådgivning af en  

 bruger med henblik på en hensigtsmæssig anvendelse af  

 betalingsmidler, og når de oplysninger, der frembringes, alene  

 angår hvilke typer betalingstransaktioner, brugeren foretager,  

 eller 2)	behandlingen er nødvendig for udstederens tilpasning af  

 betalingssystemer, således at disse er sikre, effektive og  

 tidssvarende, og der ikke frembringes oplysninger på  

 enkeltbrugerniveau.
 Stk. 5. Erhvervsministeren kan i forskningsøjemed  

 fravige stk. 3.
 Stk. 6. Erhvervsministeren kan efter indhentet udtalelse  

 fra Datatilsynet fastsætte regler om behandling i udlandet af de i stk.  

 3 nævnte oplysninger.
Dækning af udsteders og  

 indløsers omkostninger § 13. Udsteders og indløsers omkostninger ved drift af  

 betalingssystemet kan ikke pålægges betalingsmodtager, hvis  

 afviklingen af en betalingstransaktion 1)	forudsætter fysisk tilstedeværelse af bruger og  

 betalingsmodtager, og 2)	sker ved fysisk anvendelse af et betalingsmiddel, der er omfattet af  

 § 1, stk. 2, nr. 1, og som ikke er forudbetalt, samtidig med at brugeren  

 anvender underskrift eller personlig, hemmelig kode eller tilsvarende sikker  

 identifikation.
 Stk. 2. Opkræver udsteder gebyr fra brugeren for  

 brugerens anvendelse af et betalingsmiddel, skal gebyret fastsættes  

 uafhængigt af betalingsmodtagerens forhold.
Stk. 3. Betalingsmodtager kan opkræve gebyr for  

 betalingstransaktionen hos bruger, når brugeren betaler med et  

 betalingsmiddel.
Gebyrets størrelse må ikke overstige  

 betalingsmodtagers gebyr for betalingstransaktionen til indløser.
 Stk. 4. Opkræver betalingsmodtager gebyr hos  

 brugeren for anvendelse af et betalingsmiddel, skal betalingsmodtager forud  

 for aftalens indgåelse på tydelig måde oplyse bruger om,  

 hvilke gebyrer der opkræves.
§ 14. Ved fastsættelse af gebyr mv. i forbindelse med  

 gennemførelse af betalingstransaktioner må der ikke anvendes  

 urimelige priser og avancer.
Ved urimelige priser og avancer forstås  

 priser og avancer, der er højere, end hvad der ville være  

 tilfældet under virksom konkurrence.
Stk. 2. Konkurrencestyrelsen kan til opfyldelse af stk. 1  

 udstede de fornødne påbud, herunder påbud om 1)	at angivne priser og avancer ikke må overskrides, eller 2)	at der ved beregningen af priser og avancer skal anvendes bestemte  

 kalkulationsregler.
Lovens fravigelighed og administration § 15. Bestemmelserne i § 7, stk. 1, §§ 8, 9, stk. 1-2, §§ 10,  

 11, stk. 1-2 og 5 og § 13, stk. 2 og 3, kan ikke ved forudgående aftale  

 fraviges til skade for brugeren.
 Stk. 2. § 9, stk. 3, § 11, stk. 3-4, og § 13, stk. 1-3,  

 kan ikke ved forudgående aftale fraviges til skade for  

 betalingsmodtager.
 Stk. 3. Ved regler, der udstedes i medfør af denne  

 lov, kan det bestemmes, at der ikke ved forudgående aftale kan ske  

 fravigelse af regler til skade for brugeren.
 § 16. Forbrugerombudsmanden fører tilsyn med, at der  

 ikke sker overtrædelse af denne lov eller bestemmelser, der er fastsat  

 i medfør heraf, jf. dog § 19.
 Stk. 2. Forbrugerombudsmanden kan kræve alle  

 oplysninger, som findes nødvendige for hans virksomhed, herunder til  

 afgørelse af, om et forhold falder ind under denne lovs  

 bestemmelser.
Stk. 3. Kan en ændring som nævnt i § 4, stk.  

 3, ikke ske ved forhandling, kan Forbrugerombudsmanden udstede påbud  

 herom.
Et påbud skal uden unødigt ophold af  

 Forbrugerombudsmanden indbringes for domstolene, hvis den, mod hvem  

 påbudet retter sig, gør indsigelse.
Stk. 4. Forbrugerombudsmanden kan betjene sig af  

 særligt sagkyndige i det omfang, det findes fornødent.
Hvad  

 særligt sagkyndige og deres medhjælpere erfarer gennem deres  

 virksomhed for Forbrugerombudsmanden skal betragtes som fortroligt.
 Stk. 5. Forinden Forbrugerombudsmanden træffer  

 afgørelse om forhold vedrørende sikkerhedsmæssige eller  

 edb-tekniske aspekter i betalingssystemer inden for pengeinstitutsektoren,  

 skal der indhentes en udtalelse fra Finanstilsynet.
 Stk. 6. Forbrugerombudsmandens afgørelser efter  

 denne lov kan ikke indbringes for anden administrativ myndighed.
 Stk. 7. Retten kan bestemme, at indbringelse af et  

 påbud for domstolene har opsættende virkning.
 Stk. 8. Datatilsynet varetager efter bestemmelser i § 64  

 i lov om behandling af personoplysninger i samråd med  

 Forbrugerombudsmanden samarbejdet med udenlandske myndigheder.
 § 17. Borgerlige sager, for hvis udfald anvendelsen af denne  

 lov er af væsentlig betydning, og hvor Forbrugerombudsmanden er part,  

 anlægges ved Sø- og Handelsretten i København, medmindre  

 parterne vedtager andet.
Stk. 2. Straffesager om overtrædelse af denne lov  

 behandles ved Sø- og Handelsretten i København, hvis  

 nærmere kendskab til betalingsmidler, der omfattes af loven,  

 skønnes at være af væsentlig betydning for sagens  

 afgørelse.
I øvrigt gælder reglerne i retsplejelovens  

 kap. 63. Endvidere finder reglerne i retsplejelovens § 105, stk. 3,  

 tilsvarende anvendelse.
 Stk. 3. I sager, der efter stk. 1 og stk. 2, 1. pkt.,  

 anlægges ved Sø- og Handelsretten i København, finder  

 reglerne i retsplejelovens § 9 a, stk. 8, 2. pkt., og § 94, stk. 1, 3. pkt.,  

 tilsvarende anvendelse.
 § 18. Omkostninger ved administration af denne lov  

 pålignes anmeldte udstedere i forhold til betalingssystemets  

 omsætning.
 Stk. 2. Erhvervsministeren kan fastsætte  

 nærmere regler om gebyrets fastsættelse og om  

 Forbrugerombudsmandens opkrævning heraf.
 Stk. 3. Der tillægges gebyrerne udpantningsret.
 § 19. Konkurrencestyrelsen fører tilsyn med  

 overholdelsen af §§ 13 og 14, stk. 1.
 Stk. 2. Konkurrencestyrelsen kan kræve alle  

 oplysninger, herunder regnskaber, regnskabsmateriale, udskrift af  

 bøger, andre forretningspapirer og elektronisk lagrede data, som  

 skønnes nødvendige for dens virksomhed eller til  

 afgørelse af, om et forhold er omfattet af §§ 13 og 14, stk. 1.
Stk. 3. Konkurrencestyrelsens afgørelser efter §  

 14 kan indbringes for Konkurrenceankenævnet.
Konkurrencelovens § 20  

 finder tilsvarende anvendelse.
Stk. 4. Klager efter stk. 3 kan indbringes af 1)	den, afgørelsen retter sig til, eller 2)	den, som i øvrigt har individuel, væsentlig interesse i  

 sagen.
 Stk. 5. Klager over afgørelser efter stk. 3 kan af  

 Konkurrencestyrelsen eller Konkurrenceankenævnet tillægges  

 opsættende virkning.
 Stk. 6. Lov om offentlighed i forvaltningen gælder  

 ikke for sager efter stk. 1 eller for Konkurrencestyrelsens rapport til  

 erhvervsministeren, jf. stk. 9. Dog finder § 4, stk. 2, i lov om offentlighed  

 i forvaltningen tilsvarende anvendelse på sager efter stk. 1.
 Stk. 7. Konkurrencestyrelsens afgørelser efter  

 stk. 1 samt rapporten til erhvervsministeren efter stk. 9 kan  

 offentliggøres, jf. dog stk. 8.
Stk. 8. Ved offentliggørelse efter stk. 7 kan  

 oplysninger om tekniske forhold, herunder forskning, produktionsmåder,  

 produkter samt drifts- og forretningshemmeligheder ikke  

 offentliggøres, for så vidt det er af væsentlig  

 økonomisk betydning for den person eller den virksomhed, oplysningen  

 angår.
Endvidere kan oplysninger om enkelte kunders forhold i  

 virksomheder, der er under tilsyn af Finanstilsynet, ikke  

 offentliggøres.
 Stk. 9. Konkurrencestyrelsen udarbejder én gang årligt  

 en rapport til erhvervsministeren om de vilkår og priser, som  

 fastsættes af udstedere over for henholdsvis betalingsmodtagere og  

 brugere på det danske marked.
Straf og rettighedsfrakendelse § 20. Medmindre højere straf er forskyldt efter anden  

 lovgivning, straffes med bøde den, der 1)	overtræder § 5, § 6, stk. 1-3, § 7, stk. 1, § 12, stk. 2-4  

 eller § 13, 2)	undlader at efterkomme påbud udstedt efter § 6, stk. 4, § 14,  

 stk. 2, eller § 16, stk. 3, 3)	undlader at meddele oplysninger, som afkræves efter § 16, stk.  

 2, eller § 19, stk. 2, 4)	i forhold, der er omfattet af § 19, stk. 1, afgiver urigtige eller  

 vildledende oplysninger til Konkurrencestyrelsen eller  

 Konkurrenceankenævnet eller fortier forhold af betydning for den  

 pågældende sag, eller i forhold, der i øvrigt er omfattet  

 af loven, meddeler Forbrugerombudsmanden urigtige eller vildledende  

 oplysninger.
 Stk. 2. I forskrifter, der fastsættes i  

 medfør af § 1, stk. 8, og § 7, stk. 2, kan der fastsættes straf  

 i form af bøde for overtrædelse af bestemmelser i  

 forskrifterne.
 Stk. 3. Der kan pålægges selskaber mv.  

 (juridiske personer) strafansvar efter reglerne i straffelovens 5.  

 kapitel.
 Stk. 4. Forældelsesfristen for ansvar efter stk. 1  

 for så vidt angår overtrædelse af bestemmelserne om  

 opkrævning af gebyrer efter § 13, undladelse af at efterkomme  

 påbud efter § 14, stk. 2, og undladelse af at afgive oplysninger samt  

 afgivelse af urigtige oplysninger efter § 19, stk. 1 og 2, er 5 år.
§ 21. Den, der driver virksomhed med betalingsmidler eller  

 medvirker hertil, kan ved dom for strafbart forhold frakendes retten til  

 fortsat at drive den pågældende virksomhed eller til at drive den  

 under visse former eller til at medvirke hertil, såfremt det udviste  

 forhold begrunder nærliggende fare for misbrug ved udøvelse af  

 virksomheden.
Straffelovens § 79, stk. 3 og 4, finder tilsvarende  

 anvendelse.
 Stk. 2. Påstand om frakendelse efter stk. 1  

 nedlægges af anklagemyndigheden efter anmodning fra  

 Forbrugerombudsmanden.
 Stk. 3. Er virksomheden tillige under tilsyn af  

 Finanstilsynet, kan Forbrugerombudsmanden først anmode  

 anklagemyndigheden om at nedlægge påstand om frakendelse efter  

 stk. 1, når Forbrugerombudsmanden har anmodet Finanstilsynet om at  

 træffe de fornødne foranstaltninger til at bringe de i stk. 1  

 nævnte forhold til ophør, og en sådan anmodning ikke har  

 bragt de nævnte forhold til ophør.
 Stk. 4. Den, der driver virksomhed, hvortil retten er  

 frakendt ham i medfør af stk. 1, eller som i sin virksomhed lader  

 nogen, som er frakendt retten hertil, medvirke ved virksomhed som nævnt  

 i stk. 1, straffes med bøde, medmindre højere straf er  

 forskyldt efter straffelovens § 131. Der kan pålægges selskaber  

 mv. (juridiske personer) strafansvar efter reglerne i straffelovens 5.  

 kapitel.
Ikrafttrædelses- og  

 revisionsbestemmelser § 22. Loven træder i kraft 1. april 2000.
 Stk. 2. Ved lovens ikrafttrædelse ophæves lov  

 om betalingskort mv., jf. lovbekendtgørelse nr. 811 af 12. september  

 1994.
 Stk. 3. En dispensation, som er meddelt i medfør  

 af lov om betalingskort mv., bevarer sin gyldighed.
 Stk. 4. Forslag til revision af lovens § 13  

 fremsættes for Folketinget senest den 1. november 2001.
 § 23. Loven gælder ikke for Færøerne og  

 Grønland, men kan ved kongelig anordning sættes i kraft for  

 disse landsdele med de afvigelser, som de særlige færøske  

 og grønlandske forhold tilsiger.
Bemærkninger til  

 lovforslaget Almindelige bemærkninger Efter § 37 i betalingskortloven, jf.  

 lovbekendtgørelse nr. 811 af 12. september 1994, som ændret  

 senest ved lov nr. 217 af 13. april 1999, skal forslag om revision af loven  

 fremsættes i folketingsåret 1999-2000.
Som et led i udvalgsarbejdet under  

 Økonomiministeriet vedrørende den finansielle sektor efter  

 år 2000 nedsatte Erhvervsministeriet i 1998 en projektgruppe, der i  

 lyset af den internationale og teknologiske udvikling fik til opgave at  

 overveje, om betalingskortloven er hensigtsmæssig ud fra både  

 samfunds-, erhvervs- og forbrugermæssige hensyn, samt om loven kan  

 forenkles.
Projektgruppen færdiggjorde sit arbejde i april 1999, og der  

 er i juni 1999 offentliggjort en rapport "Regulering af visse  

 betalingsmidler og adgangskoder".
 Rapporten indeholder et forslag til en kommende lov, og  

 dette lovforslag er baseret herpå.
2. Lovens formål og forskellige hensyn Samfundsøkonomisk er det vigtigt, at der  

 løbende udvikles betalingssystemer, som kan gøre det lettere,  

 billigere og mere sikkert at foretage betalinger, og som kan  

 understøtte nye handelsformer.
 Såvel forbrugerne, virksomhederne som samfundet har  

 interesse i, at betalingssystemerne fungerer betryggende.
Det er vigtigt, at der ved reguleringen af  

 betalingsformidlingsområdet sker en afvejning mellem den teknologiske  

 udvikling, erhvervs- og samfundsinteresser og behovet for  

 forbrugerbeskyttelse.
Loven må give den fornødne  

 forbrugerbeskyttelse, dog uden at den indebærer utilsigtede  

 begrænsninger i virksomhedernes produktudvikling og konkurrenceevne.  

 Lovforslagets forbrugerbeskyttende regler må fokusere på de  

 områder, hvor væsentlige forbrugerinteresser er til stede.  

 Forslaget imødekommer virksomhedernes interesser på andre  

 områder, hvor hensynet til særligt produktudviklingen og  

 konkurrenceevnen vejer tungest.
Lovforslaget indebærer en  

 væsentlig forenkling i forhold til den nuværende lov, uden at  

 dette går ud over forbrugerbeskyttelsen.
 Det forbrugerbeskyttende sigte med den kommende lov er,  

at skabe rammerne for at brugerne kan anvende betalingsmidler  

 på en sikker og velfungerende måde, at sikre at det  

 offentlige kan gribe ind, hvis sikkerheden i forhold til brugerne ikke er god  

 nok, og at sikre at de standardregler og vilkår, som  

 betalingssystemerne anvender, tager behørigt hensyn til  

 aftaleparternes og samfundets interesser.
 Dette sikres ved at have:
 Reglerne er udformet, så disse i høj grad  

 giver såvel brugerne som udstederne af betalingsmidler et incitament  

 til at gøre systemerne så velfungerende og sikre, at risikoen  

 for driftsforstyrrelser og misbrug bliver mindst mulig.
3. Lovforslagets nærmere indhold og forholdet til gældende  

 ret 3.1. Lovens opbygning Betalingskortloven er baseret på en opdeling i to  

 forskellige regelsæt, nemlig dels regler for betalingskort og dels  

 regler for betalingssystemer uden kort, men med kode.
Opdelingen  

 foreslås ophævet, idet det er ønskeligt med en generel  

 regulering af samtlige de betalingsmidler, der omfattes af loven.
Loven  

 bliver herved mere enkel i sin opbygning og mere læsbar.
Samtidig  

 undgås en sondring, som i visse tilfælde kan være vanskelig  

 at administrere.
3.2. Lovens anvendelsesområde Betalingskortloven omfatter alle systemer, hvor der er  

 udstedt et betalingskort, samt systemer der kan ligestilles hermed.
Endvidere  

 gælder loven for systemer uden kort, men med kode eller andet lignende  

 legitimationsmiddel.
Betalingskortloven gælder også for  

 forudbetalte betalingsmidler som fx telefonkort, trafikkort og  

 Danmønt.
Der findes imidlertid en type forudbetalte  

 betalingsmidler, som ikke nødvendigvis er omfattet af lovens  

 nuværende anvendelsesområde.
Det er de såkaldte  

 elektroniske penge.
Da det er usikkert, i hvilket omfang de er omfattet af  

 den gældende betalingskortlov, foreslås lovens  

 anvendelsesområde ændret, således at det udtrykkeligt  

 fremgår af loven, at disse betalingsmidler er omfattet af den kommende  

 lov.
Lovforslaget indeholder som noget nyt en sondring mellem  

 forudbetalte betalingsmidler og andre betalingsmidler, idet der typisk ikke  

 er det samme beskyttelseshensyn ved forudbetalte betalingsmidler som ved  

 andre betalingsmidler.
De forudbetalte betalingsmidler har en høj grad  

 af lighed med kontante midler.
Har et forudbetalt betalingsmiddel imidlertid en  

 høj værdi, eller kan der ske en automatisk genopladning af  

 betalingsmidlet, se bemærkningerne til forslagets § 2, risikerer  

 brugere at miste mange penge, hvis et forudbetalt betalingsmiddel tabes eller  

 bliver stjålet.
Lovforslaget lægger derfor op til, at udstederne  

 bl.a. skal have pligt til at lave funktioner, som gør det muligt for  

 brugerne at spærre tabte eller stjålne betalingsmidler, der kan  

 indeholde mere end 3.000 kr., eller som kan genoplades automatisk.
Lovforslaget indeholder en adgang for ministeren til efter  

 ansøgning at undtage et betalingsmiddel helt eller delvis fra lovens  

 bestemmelser.
En tilsvarende bestemmelse findes i betalingskortloven.
Som en  

 nyskabelse kan ministeren ved bekendtgørelse undtage visse typer af  

 betalingsmidler helt eller delvis fra lovens bestemmelser og evt.  

 fastsætte supplerende regler for disse.
Herved tages højde for  

 fremkomsten af nye betalingsmidler.
3.3. Generalklausul Forslaget indeholder som betalingskortloven en  

 generalklausul, der indebærer, at et betalingssystem skal indrettes  

 således, at brugerne sikres gennemsigtighed, frivillighed og  

 beskyttelse mod misbrug.
Der er som noget nyt indsat en formålsbestemmelse i  

 loven, jf. forslagets § 4, stk. 1. Lovens formål er at sikre, at  

 betalingsmidler er sikre og velfungerende.
Formålsbestemmelsen, som  

 skal læses i sammenhæng med stk. 2, opstiller nogle generelle  

 principper, som skal iagttages ved indretningen og driften af et  

 betalingssystem.
 Generalklausulen skal sikre, at tilsynsmyndigheden kan  

 gribe ind, hvis sikkerheden ikke anses for betryggende, eller at en part  

 typisk udsteder eller indløser   ensidigt tilgodeser egne interesser.  

 Ligeledes har bestemmelsen til formål at sikre, at de involverede  

 parter gives rimelige vilkår, herunder at de har mulighed for at  

 gennemskue vilkår og anvendelsesmuligheder.
3.4. Tilsyn og anmeldelse Som efter betalingskortloven har udstederne fortsat pligt  

 til at anmelde deres betalingssystem til Forbrugerombudsmanden, men  

 anmeldelsen sker i forhold til betalingskortloven i en forenklet form.
 Betalingskortlovens regler om Forbrugerombudsmandens  

 tilsyn, §§ 10, 12a, stk. 3, §§ 27 og 28, er samlet i lovforslagets § 16.  

 Herudover varetager Konkurrencestyrelsen, som en konsekvens af  

 lovændringen i april 1999, tilsynet med overholdelsen af reglerne om  

 dækning af udsteders og indløsers omkostninger, lovforslagets §§  

 13 og 14, stk. 1.
Tilsynet efter dette lovforslag skal ske efter de  

 hidtidige principper.
Det er således vigtigt at fremhæve, at det  

 først og fremmest er udstederne af et betalingsmiddel, der har  

 ansvaret for, at betalingsmidlet er tilstrækkeligt sikkert og  

 velfungerende.
Men også indløserne skal sikre, at de dele af  

 betalingssystemet, som de har ansvaret for, er sikre og velfungerende.
En række finansielle virksomheder   det vil navnlig  

 sige pengeinstitutterne   står som udbydere af betalingsmidler og er  

 samtidig undergivet en særlig finansiel tilsynslovgivning.
Disse  

 virksomheder er under tilsyn af Finanstilsynet.
Når en finansiel  

 virksomhed udbyder et betalingsmiddel, vil virksomheden altså  

 være underlagt to tilsyn, nemlig dels Finanstilsynet og dels  

 Forbrugerombudsmanden.
Det er naturligt, at Forbrugerombudsmanden ved sin  

 tilsynsvirksomhed tager hensyn til, om en udsteder samtidig er underlagt et  

 finansielt tilsyn af Finanstilsynet.
Lovforslaget indeholder derfor i § 16,  

 stk. 5, en regel om, at Forbrugerombudsmanden skal høre  

 Finanstilsynet, inden han træffer afgørelse om forhold af  

 sikkerhedsmæssige eller edb-tekniske aspekter i betalingssystemer inden  

 for pengeinstitutsektoren.
3.5. Hæftelses- og ansvarsregler Lovforslagets § 10 fastlægger  

 hæftelsesreglerne, hvis et betalingsmiddel misbruges, dvs. anvendes af  

 en person, som ikke er berettiget til at anvende betalingsmidlet.  

 Bestemmelsen erstatter betalingskortlovens §§ 21 og 26 e.
 Bestemmelsen i § 10 gælder kun for forudbetalte  

 betalingsmidler, hvis der på betalingsmidlet kan opbevares  

 værdier, der overstiger 3.000 kr., eller hvis det forudbetalte  

 betalingsmiddel kan genoplades automatisk, jf. § 2, stk. 1.
 Lovforslagets § 11 regulerer udsteders og indløsers  

 erstatningspligt, hvis der opstår tab som følge af fejl.  

 Bestemmelsen afløser betalingskortlovens § 22.
Det er fundet rimeligt at lempe ansvarsreglen, idet § 22  

 indebærer, at en udsteder i en række situationer kan blive  

 ansvarlig for fejl på grund af forhold, som udsteder er uden reel  

 indflydelse på.
Et generelt og ubetinget objektivt erstatningsansvar  

 under sådanne omstændigheder er ikke rimeligt.
Udsteder er efter forslaget ansvarlig for brugers tab i de  

 tilfælde, hvor tabet skyldes fejlregistrering eller konteringsfejl.  

 Dette gælder også, hvor fejlregistreringen eller konteringsfejlen  

 skyldes forhold hos tredjemand.
Udsteder pålægges således  

 fortsat et objektivt ansvar i forhold til bruger, dvs. uanset at fejlen er  

 hændelig.
Er der opstået et tab for brugeren i forbindelse  

 med, at en betalingstransaktion ikke gennemføres eller  

 gennemføres mangelfuldt, på trods af at brugeren via systemet  

 har modtaget en bekræftelse på, at betalingstransaktionen er  

 anerkendt, er udsteder ligeledes erstatningsansvarlig.
I dette tilfælde  

 gælder der dog en force majeure regel.
 Betalingsmodtager vil være beskyttet af  

 ansvarsreglen i § 11, stk. 3.
3.6. Registerregler Når forbrugeren anvender elektroniske  

 betalingsmidler, er der risiko for, at udstederen af betalingsmidlet  

 foretager registreringer af forbrugerens adfærd og på baggrund  

 heraf laver personprofiler af forbrugerne, som den erhvervsdrivende kan bruge  

 dels til egen markedsføring, dels kan sælge eller videregive til  

 andre erhvervsdrivende.
De oplysninger, der kan registreres, kan være  

 meget følsomme, idet det er muligt at registrere, hvornår, hvor  

 og hvad der købes, samt hvor meget der betales.
 Forslagets § 12 regulerer disse særlige  

 registerretlige problemer i forbindelse med anvendelse af betalingsmidler.  

 Bestemmelsen afløser betalingskortlovens kapitel 6.
 Ordet "behandling" dækker ikke blot  

 registrering, opbevaring og videregivelse, som er omfattet af  

 betalingskortlovens § 24, stk. 1-3, men dækker enhver form for  

 håndtering af oplysninger.
 Lovforslaget indeholder en udtømmende angivelse af,  

 til hvilke formål der kan ske behandling af oplysninger om, hvor  

 betalingsmidlerne har været anvendt, og hvad der er købt.  

 Formålet er at sikre, at sådanne oplysninger ikke benyttes fx til  

 opstilling af forbrugsprofiler og kortlægning af brugernes  

 forbrugsmønstre.
I forhold til betalingskortloven er  

 anvendelsesområdet i lovforslaget ændret.  

 Anvendelsesområdet er således på den ene side  

 indsnævret, idet forslaget alene vedrører oplysninger om, hvor  

 brugerne har anvendt deres betalingsmidler, og hvad de har købt.  

 Forslaget omfatter fx ikke de generelle kontooplysninger, som udstederen er i  

 besiddelse af.
De oplysninger, der ikke bliver reguleret af lovforslagets §  

 12, vil være reguleret af den almindelige databeskyttelseslovgivning og  

 af markedsføringsloven.
På den anden side er rækkevidden  

 af lovforslagets § 12 blevet udvidet, idet bestemmelsen fremover også  

 gælder for oplysninger om en flerhed af brugere.
Reglen gælder fx  

 også behandling af oplysninger om, hvor personer i en bestemt  

 aldersgruppe eller i et bestemt geografisk område anvender deres  

 betalingsmidler.
 Endelig er det ikke fundet nødvendigt at opretholde  

 den særlige registerregel, der angik registrering af betalingsmodtagers  

 forhold, som fandtes i betalingskortlovens § 24, stk. 3. Registrering af  

 forhold, der vedrører betalingsmodtager, foreslås således  

 alene reguleret af den generelle databeskyttelseslovgivning.
3.7. Ophævelse af detailbestemmelser Forslaget indebærer, at flere af betalingskortlovens  

 specialbestemmelser ikke videreføres i denne lov.
Betalingskortloven  

 har været præget af en høj grad af detailregulering, som  

 hæmmer en fornuftig anvendelse af informationsteknologien.
Reglerne er  

 endvidere med til at begrænse udstedernes muligheder for at skabe nye  

 produkter og dermed skabe øget konkurrence i form af accessoriske  

 ydelser, som tilbydes sammen med et betalingsmiddel.
 Efter forslaget bortfalder betalingskortlovens regel om  

 uanmodet udlevering af et betalingskort (§ 14), reglen om, at  

 betalingsmodtager er forpligtet til at modtage kontantbetaling (§18), reglen  

 om, at betalingskort alene må anvendes til betalingstransaktioner  

 (§19), og reglen om, at der ikke må knyttes særlige rabatter og  

 andre ydelser til et betalingskort (§ 19a). Disse bestemmelser er alle  

 konkrete udmøntninger af frivillighedsprincippet.
4. Administrative og statsøkonomiske konsekvenser Lovforslaget skønnes ikke at have  

 kommunaløkonomiske konsekvenser.
Forbrugerombudsmanden og Konkurrencestyrelsen vil fortsat  

 føre tilsyn med lovens overholdelse.
Selvom lovforslaget betyder en  

 forenkling af en række af bestemmelserne i loven, indebærer dette  

 ikke et mindre tilsyn, men snarere en omlægning i den måde  

 tilsynet vil ske på.
Det forudsættes, at tilsynsfunktionerne vil  

 ske med et uændret ressourceforbrug.
5. Administrative og økonomiske konsekvenser for  

 erhvervslivet Formålet med lovforslaget er at fremme en sikker,  

 effektiv udvikling og anvendelse af betalingsmidler, der kan udnytte den  

 teknologiske udvikling og hermed understøtte brugen af nye, rationelle  

 handelsformer og betalingsmåder.
Håndtering af traditionelle  

 betalingsmidler er således en omkostningsmæssig byrde for mange  

 virksomheder, ligesom forebyggelsen af risikoen for kriminelle handlinger er  

 ressourcekrævende.
Samfundsøkonomisk er betalingssystemer af stor  

 betydning for virksomhederne og deres kunder.
Lovforslaget sigter mod at  

 skabe den fornødne tillid til og accept af nye betalingsmidler,  

 således at der er basis for en løbende produktudvikling og en  

 stigende anvendelse af sådanne betalingsmidler.
Ved revisionen af betalingskortloven er der lagt  

 vægt på at forenkle den kommende regulering og undgå en  

 ufleksibel detailregulering.
En række bestemmelser (§§ 14, 18, 19 og  

 19a) i betalingskortloven foreslås således ophævet.
Da  

 virksomhederne herved får bedre muligheder for dels at minimere deres  

 omkostninger, dels at udbyde nye ydelser og dermed forøge deres  

 indtjening, vil en ophævelse af disse bestemmelser have positive  

 økonomiske konsekvenser for erhvervslivet.
Anmeldelsesreglerne foreslås ligeledes forenklet.
De  

 ændrede anmeldelsesregler vil give udstederne af betalingsmidler en  

 administrativ lettelse i forhold til de gældende regler.
Reglerne om  

 oplysningspligt og kvitteringskrav er udformet sådan, at virksomhederne  

 får bedre mulighed for at indrette systemet og informationsmaterialet  

 på en måde, som bedst imødekommer forbrugernes  

 ønsker og behov.
De mere fleksible regler vil således lette  

 virksomhedernes administrative byrder i forhold til de gældende  

 regler.
Hæftelses- og ansvarsreglerne er udformet  

 sådan, at såvel udstedere som brugere har et klart incitament til  

 at indrette og omgås betalingsmidlerne på en sikker og fornuftig  

 måde.
Hæftelses- og ansvarsreglerne indebærer, at  

 virksomhederne i visse situationer må bære tab eller betale  

 erstatning, som de ellers kunne tænkes at ville søge  

 pålagt forbrugerne.
Hæftelses- og ansvarsreglerne har  

 således umiddelbart negative økonomiske konsekvenser for  

 erhvervslivet.
Disse omkostninger for erhvervslivet er dog nødvendige  

 for at give forbrugerne den fornødne beskyttelse og herved gøre  

 det tilstrækkeligt sikkert og attraktivt at anvende disse  

 betalingsmidler.
Hæftelses- og ansvarsreglerne er samtidig udformet  

 således, at man har søgt at minimere antallet af sager, hvor  

 ansvaret må afgøres af klagenævn eller domstole.
Det  

 betyder, at reglerne virker procesbesparende og dermed er med til at minimere  

 virksomhedernes administrative byrder.
Set i forhold til betalingskortloven indebærer den  

 foreslåede hæftelsesregel i § 10 uændrede økonomiske  

 konsekvenser for erhvervslivet.
Set i forhold til betalingskortloven lempes  

 ansvarsreglen i § 11 i visse situationer.
Lovforslaget indebærer  

 således, at udstedernes økonomiske risici gøres mindre i  

 forhold til den gældende lov.
Adgangen til at kræve refusion af restværdien  

 på et forudbetalt betalingsmiddel stiller visse  

 omkostningskrævende krav til virksomhederne.
Reglen er dog fundet  

 nødvendig, idet man i praksis har konstateret, at forbrugerne ellers  

 afskæres fra at få restværdien udbetalt af visse  

 erhvervsdrivende, når betalingsmidlets gyldighedsperiode er  

 udløbet.
Da det giver erhvervsvirksomhederne visse administrative  

 byrder at håndtere den foreslåde refusionret, er det samtidig  

 bestemt, at de erhvervsdrivende kan opkræve et vist gebyr for  

 refusionen.
Herved får de erhvervsdrivende mulighed for en vis  

 kompensation for de administrative byrder, som reglen måtte  

 indebære.
Registerregler begrænser virksomhedernes anvendelse  

 af data om brugernes anvendelse af betalingsmidlerne og vil således  

 kunne have visse negative økonomiske konsekvenser for erhvervslivet,  

 idet erhvervslivets indtjeningsmuligheder begrænses.
Det må  

 på den anden side anses for væsentligt for brugernes accept af  

 sådanne betalingsmidler, at brugerne ikke føler deres integritet  

 gået for nær.
Reglerne har derfor i høj grad karakter af  

 en nødvendig regulering ud fra bredere samfundsmæssige  

 interesser.
Den foreslåde registerregel er mere præcis i  

 sin regulering end reglerne i betalingskortloven.
Lovforslaget vil derfor  

 indebære, at det bliver lettere for virksomhederne at vide, hvordan  

 oplysningerne om brugerne kan og bør behandles.
Set i forhold til  

 betalingskortloven vil forslaget således indebære en mindre  

 administrativ lettelse for virksomhederne.
Samlet set betyder en regulering af betalingsmidler, at  

 erhvervslivet pålægges visse økonomiske og administrative  

 byrder.
Disse byrder er nødvendige for at sikre, dels at  

 betalingsmidlerne udgør en sikker og velfungerende bestanddel af et  

 samfunds infrastruktur, dels at forbrugerne gives en passende  

 retsstilling.
Set i forhold til betalingskortloven vurderes det, at den  

 foreslåede bestemmelse om refusionsret pålægger  

 erhvervslivet nye økonomiske byrder.
Omvendt har ophævelsen af  

 en række særregler, §§ 14, 18, 19 og 19a samt den lempede  

 ansvarsregel § 11, positive økonomiske konsekvenser for erhvervslivet.  

 Totalt set skønnes lovforslaget således at have positive  

 økonomiske konsekvenser for erhvervslivet.
 Samtidig vil andre af lovforslagets regler indebære  

 en lempelse af virksomhedernes administrative byrder.
 Lovforslaget har været forelagt testpanelet.
 Der er udsendt spørgeskemaer til 499 virksomheder.  

 Heraf har 278 returneret spørgeskemaet, hvilket giver en svarprocent  

 på 56 %.
 Besvarelserne fordeler sig således:
Afgjort ikke berørt 220 virksomheder 79 % Afgjort berørt 30 virksomheder 11 % Muligvis berørt 28 virksomheder 10 % Andelen af virksomheder, der afgjort eller  

 muligvis vil være omfattet af regelændringerne, er beregnet  

 på samfundsniveau.
Da der er en overrepræsentation af mindre  

 virksomheder blandt respondenterne, er der foretaget en vægtet  

 opregning.
Den viser, at 19 % +/- 5 % af virksomhederne i Danmark vil  

 være omfattet af forslaget.
Virksomhedernes forventede engangsbyrder i forbindelse med  

 gennemførelsen af forslaget kan ikke opregnes til samfundsniveau.
De  

 forventede løbende administrative byrder vil på samfundsniveau  

 befinde sig i intervallet fra ca. 14.000 til ca. 102.000 timer pr. år.  

 De forventede løbende administrative lettelser vil på  

 samfundsniveau befinde sig i intervallet fra ca. 22.000 til ca. 204.000 timer  

 pr. år.
Virksomhedernes forventede ændrede behov for ekstern  

 bistand har heller ikke kunnet opregnes til samfundsniveau med rimelig  

 sikkerhed.
Samlet kan det forventes, at de løbende administrative  

 lettelser, som følger af forslaget, vil overstige de løbende  

 byrder.
6. Miljømæssige konsekvenser Lovforslaget skønnes ikke at have  

 miljømæssige konsekvenser.
7. Administrative konsekvenser for borgerne Lovforslaget skønnes ikke at have administrative  

 konsekvenser for borgerne.
8. Forholdet til EU-retten Artikel 8 i Europaparlamentets og Rådets direktiv  

 (97/7 EF) af 20. maj 1997 om forbrugerbeskyttelse i forbindelse med aftaler  

 vedrørende fjernsalg fastsætter, at medlemslandene skal  

 fastsætte passende regler, der yder beskyttelse til forbrugere i  

 fjernsalgssituationer, hvis betaling sker med betalingskort, og der  

 foreligger svig.
 Direktivets bestemmelser skal implementeres inden d. 14.  

 juni 2000.
 Artikel 8 foreslås gennemført ved dette  

 lovforslag, som en særlig bestemmelse i forslagets § 10, stk. 8, 2.  

 pkt.
EF-direktiv 95/46 af 24. oktober 1995 om beskyttelse af  

 fysiske personer i forbindelse med behandling af personoplysninger og fri  

 udveksling af sådanne oplysninger forventes gennemført i  

 lovforslaget om behandling af personoplysninger.
Nærværende  

 lovforslag supplerer de regler, som søges gennemført gennem  

 lovforslaget om behandling af personoplysninger.
Lovforslagets § 12  

 indeholder således regler, der er en skærpelse i forhold til  

 direktiv 95/46.
Kommissionen har i en henstilling fra 1997 om  

 transaktioner med elektroniske betalingsmidler, især forholdet mellem  

 udsteder og indehaver (97/489/EF), anbefalet, at medlemslandene  

 indfører forbrugerbeskyttende regler.
Kommissionens henstilling bygger  

 i vidt omfang på den danske betalingskortlov, og Kommissionen har  

 meddelt, at hvis medlemslandene ikke giver forbrugerne den fornødne  

 beskyttelse, er Kommissionen indstillet på at fremsætte et  

 direktivforslag, således at medlemslandene tvinges til at  

 gennemføre de fornødne regler.
Den nævnte henstilling er  

 en revision af henstillingen fra november 1988 (88/590/EØF).
 Dette lovforslag findes i det væsentligste at leve  

 op til henstillingens anbefalinger.
 Kommissionen har endvidere i en meddelelse om rammer for  

 en aktion vedrørende bekæmpelse af svig og forfalskning i  

 forbindelse med andre betalingsmidler end kontanter (KOM (1998) 395) fremsat  

 forslag til en række foranstaltninger, der skal skabe et sikkert  

 miljø for betalingsmidler og de underliggende systemer.
 Endelig bemærkes, at Kommissionen i efteråret  

 1998 har fremsat forslag til en nærmere regulering af udstedere af  

 elektroniske penge og tilsyn hermed (KOM (1998) 461 endelig udgave).  

 Forslaget omfatter tilsyns- og reguleringsmæssige  

 spørgsmål vedrørende elektroniske pengeudstedere og  

 indeholder de krav, der må stilles til udstedere af elektroniske  

 pengeprodukter for at sikre, at der er tale om sunde og stabile  

 virksomheder.
 Kommissionen har ligeledes i efteråret 1998 fremsat  

 forslag til direktiv om visse retlige aspekter af elektronisk handel i det  

 Indre Marked (KOM (99)427). Direktivforslaget indeholder bl.a. et  

 afsenderlandsprincip, som vil kunne få indvirkning på  

 betalingsformidlingsområdet.
9. Høring Lovforslaget har været i høring hos:
 Dansk Industri, Det Danske Handelskammer, Dansk Handel  

 & Service, Håndværksrådet, Forbrugerrådet,  

 Finansrådet, Forsikring & Pension, Realkreditrådet,  

 Finanstilsynet, Arbejderbevægelsens Erhvervsråd, Det Danske  

 Advokatsamfund, Sammenslutningen Danske Andelskasser, Landsorganisationen i  

 Danmark, Landsforeningen Loyal Handel, Specialarbejderforbundet i Danmark,  

 Finansforbundet, IT-Brancheforeningen, CO-Industri, Dansk  

 Annoncørforening, Dansk Dataforening, Dansk Detail Kreditråd,  

 Dansk Markedsføringsforbund, Dansk Postordreforening, Danske  

 Andelsselskaber, Det Kriminalpræventive Råd, FDB, Foreningen for  

 Dansk Internethandel, Finanssektorens Arbejdsgiverforening, Handels- og  

 kontorfunktionærernes Forbund i Danmark, Hotel-, Restaurations- og  

 Turisterhvervets Arbejdsgiverforening, Liberale Erhvervs Råd,  

 Oliebranchens Fællesrepræsentation, Danske Biludlejere, Danske  

 Finansieringsselskabers Forening, Kommunernes Landsforening,  

 Amtsrådsforeningen i Danmark, Den Danske Dommerforening,  

 Forbrugerombudsmanden, Danmarks Nationalbank, Økonomiministeriet,  

 Justitsministeriet, Forskningsministeriet, Finansministeriet og  

 Trafikministeriet.
10. Skema over konsekvenser Positive Konsekvenser/mindreudgifter Negative Konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Forslaget ophæver en række detailbestemmelser,  

 som har begrænset virksomhedernes mulighed for udvikling af nye  

 produkter, accessoriske ydelser og mere hensigtsmæssige  

 forretningsgange.
Revideret ansvarsregel.
 Ret til refusion af restværdien på  

 udløbne, forudbetalte betalingsmidler.
Administrative konsekvenser for erhvervslivet Forenklede regler om anmeldelse, oplysningspligt og  

 kvitteringskrav.
Mere præcise registerregler.
Ret til refusion af restværdien på  

 udløbne, forudbetalte betalingsmidler Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Artikel 8 i direktiv 97/7 om fjernsalg indeholder en vis  

 regulering af hæftelsesreglerne.
Endvidere findes direktiv 95/46 om  

 behandling af personoplysning.
Endelig findes en henstilling fra 1997 om  

 visse forbrugerbeskyttelsesregler i forbindelse med elektroniske  

 betalingsmidler.
Bemærkninger til lovforslagets  

 enkelte bestemmelser Til § 1 Lovens anvendelsesområde  

 fastlægges i § 1.
Hvor betalingskortloven tager udgangspunkt i  

 betalingssystemer med kort eller med kode, sigter dette forslag som  

 udgangspunkt mod selve betalingsmidlet.
Lovens territoriale og internationale  

 anvendelsesområde er uændret i forhold til den gældende  

 lov.
Til stk. 2 Stk. 2 definerer, hvilke betalingsmidler der er omfattet  

 af loven, og foretager en inddeling af betalingsmidlerne i 4 hovedkategorier.  

 De 4 kategorier er:
 Disse skal alle kunne benyttes til at erhverve varer eller  

 tjenesteydelser, foranledige overførsel af beløb, hæve  

 penge eller foretage andre betalingstransaktioner.
De betalingsmidler, der er defineret i nr. 1-3, har det  

 fællestræk, at de er udstedt til bestemte brugere, dvs. til en  

 bestemt fysisk eller juridisk person.
Det vil sige, at de alene må  

 benyttes af den, de er udstedt til, eller af de personer, der er ansat i den  

 pågældende virksomhed.
De i nr. 1-3 nævnte betalingsmidler  

 indebærer således, at brugeren legitimerer sig over for  

 betalingssystemet.
Til nr. 1 Under nr. 1 falder de traditionelle hævekort,  

 konto-, kredit- og købekort, som er beregnet til fysisk eller  

 elektronisk aflæsning, og som herudover ofte kan anvendes ved, at  

 brugeren oplyser kortnummeret til betalingsmodtageren.
Til nr. 2 Til nr. 2 hører andre fysiske legitimationskort end  

 traditionelle betalingskort, når de er beregnet til elektronisk  

 aflæsning og forudsat, at de er knyttet til bestemte brugere.
Til denne  

 kategori må henregnes legitimationsmidler, som er udstedt til en  

 navngiven person til anvendelse til fx passage af bro eller sejlads med  

 færge.
Kortet kan tænkes placeret i bilens forrude og vil kunne  

 aflæses automatisk ved passage af kontrolstedet.
Ligeledes kan der  

 tænkes chips anbragt i et ur eller lignende, som kan have samme  

 funktioner.
Til nr. 3 Under nr. 3 hører typisk Internet-banksystemer og  

 Internet-butikker, hvor brugeren legitimerer sig over for banken eller  

 butikken med en kode.
Der vil herudover kunne være kodesystemer til brug  

 for værdipapirhandel via Internettet.
Også elektroniske checks  

 vil være omfattet, når der anvendes en digital signatur, idet  

 brugeren da anvender kode.
Brug af mobiltelefonkoder til betaling på  

 benzinstationer mv. vil være omfattet af nr. 3. I det hele taget vil  

 enhver brug af kode i betalingsøjemed være omfattet.
Giver en  

 kode alene adgang til en funktion, fx en database, men uden at der i denne  

 forbindelse sker en afregning for brugen, vil dette system ikke falde ind  

 under loven.
Det vil dog være tilfældet, hvor koden ikke alene  

 giver adgangen, men også benyttes til en debitering af brugeren, fx for  

 den tidsperiode systemet anvendes.
Forslaget finder ikke anvendelse på traditionelle,  

 forudbetalte klippekort til fx trafikmidler, på checks, veksler eller  

 kontanter.
Traditionelle gavekort og tilgodebeviser falder ligeledes uden for  

 lovens regulering.
Udsteder et trafikselskab forudbetalte elektroniske kort,  

 der kan anvendes af ihændehaver, og som anvendes til elektronisk  

 aflæsning i forbindelse med brugen, vil dette være omfattet af  

 nr. 4.
Til nr. 4 Hvor betalingskortlovens område var  

 betalingssystemer med kort og systemer uden kort, men med kode, er der som  

 følge af den teknologiske udvikling behov for at regulere en ny  

 kategori, nemlig det betalingsmiddel, som er kategoriseret under nr. 4.
Til nr. 4 hører de såkaldte elektroniske  

 fordringer, som ikke er knyttet til en individualiseret konto.
Typisk vil der  

 være tale om forudbetalte kort, som fx et telefonkort.
Der kan  

 også være tale om elektroniske fordringer, som er lagret på  

 en computer.
Kravet om, at fordringen skal være "registreret  

 elektronisk", udelukker en række forudbetalte produkter som flaskepant  

 og klippekort fra lovens anvendelsesområde.
Kravet om, at fordringen  

 ikke må være knyttet til en individualiseret konto, udelukker fx  

 midler på sædvanlige indlånskonti og dematerialiserede  

 værdipapirer, jf. værdipapirhandelsloven, fra lovens  

 anvendelsesområde.
Den nærmere afgrænsning af,  

 hvornår en værdi er "registreret elektronisk", overlades til  

 retspraksis.
Der er i de systemer, der er omfattet af nr. 4, tale om,  

 at brugeren udstyres med elektroniske fordringer, der har karakter af  

 "elektroniske penge", idet de registrerede fordringer kan bruges  

 til køb af varer eller tjenesteydelser hos udstederen eller andre.
Det  

 er uden betydning, om fordringerne angives i en møntsort   fx kroner  

 eller i et antal ydelser, som fx 20 togture eller 50 tidsenheder til  

 telefonering.
Ved brugerens køb sker der overførsel af  

 elektroniske fordringer svarende til forbruget.
Disse kan herefter  

 indløses af betalingsmodtageren ved præsentation hos  

 indløseren.
Indtil de elektroniske fordringer anvendes, kan brugeren  

 opbevare fordringerne på fx sin computer eller på en chip.
Denne  

 chip kan være placeret i et kort, i et ur eller en hvilken som helst  

 anden fysisk genstand.
Er elektroniske fordringer lagret i et chipkort, er det  

 omfattet af den gældende betalingskortlov som et kortbaseret system.  

 Dette gælder fx Danmønt-kortet og de forudbetalte  

 mobiltelefonkort.
Ligger de elektroniske fordringer derimod på  

 brugerens eller udstederens computer, er der ikke tale om et betalingsmiddel  

 med et fysisk legitimationsmiddel, og anvendes der ej heller en særlig  

 kode ved brugen, falder de uden for betalingskortlovens regulering.
Det  

 må forventes, at der ved en fremtidig anvendelse af elektroniske  

 fordringer vil ske en integration mellem forskellige medier, og fordringernes  

 placering bør ikke være afgørende for reguleringen.
 Derfor er der i forslaget indført en ny kategori  

 under den foreslåede regulering, således at elektroniske  

 fordringer nu er omfattet af den kommende lovgivning.
Hvis der udstedes chipkort med flere af hinanden  

 uafhængige funktioner, som fx et betalingsmiddel, et legitimationskort,  

 elektroniske nøgler, rabatfunktion m.m., vil alene betalingsfunktionen  

 være omfattet af loven.
De øvrige funktioner vil derimod ikke  

 være omfattet, hvis de anvendes uafhængigt af  

 betalingsfunktionen.
Til stk. 3 Som noget nyt sondrer forslaget mellem forudbetalte  

 betalingsmidler og andre betalingsmidler.
Det er derfor nødvendigt, at  

 man i forslagets stk. 3 definerer et forudbetalt betalingsmiddel.
 De eksisterende, forudbetalte betalingsmidler   som fx  

 telefonkort, transportkort eller Danmønt-kort   har i vidt omfang  

 fået dispensation fra en række af betalingskortlovens  

 bestemmelser.
 Generelt har der været givet dispensation fra  

 informationspligten (betalingskortlovens § 13), kvitteringskravet  

 (betalingskortlovens § 15), kombinationsforbuddet (betalingskortlovens § 19a)  

 og ansvarsreglerne i betalingskortlovens § 21. Endvidere er der i visse  

 tilfælde givet dispensation fra registerreglerne i betalingskortlovens  

 kap. 6, idet betalingsmidlerne har været indrettet således, at  

 der ikke har været risiko for dannelse af personprofiler mv.
Normalt gives dispensationerne fra betalingskortlovens §  

 13 på betingelse af, at reglerne for kortets anvendelse enten  

 står på det omslag, hvori kortet er indpakket ved salg, eller er  

 anført på andet informationsmateriale, der modtages ved  

 erhvervelsen af kortet.
I dette materiale må gyldighedsperiode  

 (udløb) og regler for refusion af kortet angives, samt hvad  

 kortindehaver gør i tilfælde af, at kortet ikke fungerer eller  

 er bortkommet.
 Dispensation fra betalingskortlovens § 15 er normalt  

 givet, når kortets værdi har været begrænset, og det  

 har været anset for mindre praktisk, at der skulle gives kvittering, fx  

 ved anvendelse af telefonkort og trafikkort (elektroniske klippekort).
Dispensation fra betalingskortlovens § 19a er tildelt  

 kort, der har kombineret en betalingsdel med adgangskontrol, fx kantinekort  

 til handelsskoler mv.
Endvidere er der givet dispensation for ydelse af  

 diverse rabatter, fx mængderabat i forbindelse med køb af  

 trafikkort.
 Undtagelsen fra betalingskortlovens § 21 er begrundet i  

 det forudbetalte korts særlige karakteristika, herunder dels det lave  

 beløb, som kortene hidtil har haft, dels at kortene er  

 ihændehaverkort (dvs. de kan benyttes af den, der besidder kortet) og  

 endelig, at de har karakter af et kontant betalingsmiddel.
 Der er i dispensationspraksis lagt vægt på, at  

 de forudbetalte betalingssystemer skal være undergivet  

 Forbrugerombudsmandens tilsyn, samt at udstederen må være  

 ansvarlig for tab, som skyldes fejlregistrering, konteringsfejl, tekniske  

 sammenbrud eller lignende omstændigheder efter betalingskortlovens §  

 22. Normalt gives der således heller ikke dispensation fra  

 anmeldelsesreglerne i kapitel 2.
 For at begrænse behovet for sådanne  

 dispensationer i fremtiden foreslås en mere lempelig regulering af de  

 forudbetalte betalingsmidler, jf. særlig § 2, stk. 1, der omfatter alle  

 typer forudbetalte betalingsmidler, og som samtidig tager hensyn til, at  

 beskyttelsesbehovet er mindre ved disse typer betalingsmidler.
Til nr. 1 Definitionen i § 1, stk. 3, nr. 1, bygger på  

 den forståelse af et forudbetalt betalingskort, der findes i lov om  

 sparevirksomheder og udstedere af forudbetalte betalingskort.
I henhold til  

 denne lovs § 2 forstås der herved et betalingskort, der kan anvendes  

 som betaling hos en bredere kreds af leverandører af varer eller  

 tjenesteydelser, dvs. hos flere end udstederen.
Disse kort kan højst  

 have en værdi af 1.200 kr.
Danmønt-kortet er i dag det eneste  

 forudbetalte betalingsmiddel, der falder ind under denne kategori.
Til nr. 2 Definitionen i nr. 2 tager udgangspunkt i, at  

 betalingsmidlet   før en anvendelse kan ske   skal erhverves  

 (købes) eller stilles vederlagsfrit til rådighed for brugeren af  

 udstederen, eller at brugeren af udstederen har fået forhøjet  

 betalingsmidlets værdi.
Typisk vil betalingsmidlets værdi svare  

 til den pris, det er købt til hos udstederen, fx et 50 kr. telekort.  

 Det er endvidere kendetegnende for et forudbetalt betalingsmiddel, at det  

 pågældende beløb (fx de 50 kr.) ikke er registreret  

 på en særlig konto, som tilhører brugeren.
Er  

 beløbet registreret hos udstederen på en konto, som  

 tilhører brugeren, vil der være tale om et indskud, som er  

 omfattet af lov om banker og sparekasser mv.
Derved adskiller de forudbetalte  

 betalingsmidler sig fra fx et Dankort eller et homebanking-system.
Til stk. 4 Stk. 4 undtager betalingsmidler, der alene udbydes og  

 anvendes erhvervsmæssigt.
Anvendes et sådant betalingsmiddel i  

 strid med tilslutningsaftalen ikke-erhvervsmæssigt, dvs. til privat  

 brug, og har udsteder accepteret dette   enten udtrykkeligt eller stiltiende  

   vil dette bringe betalingsmidlet ind under loven.
En lignende bestemmelse  

 findes i betalingskortlovens § 1, stk. 4, for så vidt angår  

 betalingssystemer med kode.
Bestemmelsen foreslås nu gjort generel.
Til stk. 5 Stk. 5 vedrører betalingsmidler, som udbydes med  

 henblik på såvel erhvervsmæssig som  

 ikke-erhvervsmæssig anvendelse.
Det foreslås, at en række  

 af forslagets bestemmelser ikke gælder, hvis brugeren har forpligtet  

 sig til udelukkende at benytte betalingsmidlet erhvervsmæssigt.  

 Anvendes betalingsmidlet i strid med aftalen til ikke-erhvervsmæssig  

 brug, og vidste eller burde udstederen vide dette, vil hele loven dog finde  

 anvendelse.
En lignende bestemmelse findes i betalingskortlovens § 1, stk. 3,  

 for betalingssystemer med koder.
Bestemmelsen foreslås nu gjort  

 generel.
Undtagelsen i stk. 5 angår alene forholdet mellem  

 brugeren og udstederen.
I forholdet mellem betalingsmodtageren og  

 indløseren gælder lovens regler således fuldt ud  

 også i de blandede systemer.
Loven regulerer imidlertid kun i  

 begrænset omfang forholdet mellem indløseren og  

 betalingsmodtagerne.
Det kan tænkes, at indløseren også i  

 relation til betalingsmodtagerne anvender særlige  

 indløsningsregler for betalingsmidler, der anvendes  

 erhvervsmæssigt.
Af hensyn til betalingsmodtagerens retsstilling er det  

 nødvendigt, at betalingsmodtageren kan konstatere, om han  

 ifølge tilslutningsaftalen er forpligtet til at acceptere et  

 betalingsmiddel, herunder hvilke indløsningsregler der gælder  

 for betalingsmidlet.
Når et betalingsmiddel kan anvendes såvel  

 erhvervsmæssigt som ikke-erhvervsmæssigt, må en  

 betalingsmodtager både ved en manuel og en elektronisk aflæsning  

 af betalingsmidlet være i stand til at bedømme dette forhold,  

 hvis der i forhold til betalingsmodtageren gælder forskellige regler.  

 Betalingsmidlet må i sådanne situationer indrettes således,  

 at det bliver muligt for betalingsmodtageren at foretage denne kontrol, fx  

 ved at anvende et særligt varemærke for betalingsmidlet.
For de betalingsmidler, der efter stk. 5 kan anvendes  

 såvel erhvervsmæssigt som ikke-erhvervsmæssigt, er der sket  

 en ændret regulering i forhold til betalingskortloven.
Den  

 erhvervsmæssige anvendelse er således ikke længere undtaget  

 fra lovens generalklausul og kravet om kvittering (forslagets §§ 4 og 8).  

 Disse bestemmelser er så centrale, at de blandede betalingsmidler  

 bør være omfattet heraf.
Omvendt foreslås det, at  

 brugerens opsigelsesret (forslagets § 9), ansvarsreglerne (forslagets § 10 og  

 § 11) og registerreglerne (forslagets § 12) ikke finder anvendelse, når  

 betalingsmidlet anvendes erhvervsmæssigt.
Til stk. 6 I stk. 6 er der tillagt ministeren en bemyndigelse til  

 efter en konkret ansøgning fra en udsteder at undtage et  

 betalingsmiddel helt eller delvis fra lovens bestemmelser.
En tilsvarende  

 bestemmelse findes i betalingskortlovens § 1, stk. 5.
Til stk. 7 Stk. 7 giver ministeren en adgang til at undtage   helt  

 eller delvis   internationale betalingsmidler fra forslagets registerregler  

 og omkostningsbestemmelser.
Der er alene tale om en redaktionel omplacering  

 af denne regel, idet en tilsvarende bestemmelse findes i betalingskortlovens  

 § 34.
Til stk. 8 Stk. 8 er i forhold til betalingskortloven en nyskabelse,  

 idet ministeren efter denne bestemmelse får mulighed for ved  

 bekendtgørelse at undtage visse typer af betalingsmidler helt eller  

 delvis fra forslagets bestemmelser og eventuelt fastsætte supplerende  

 regler for disse betalingsmidler.
Bestemmelsen er medtaget for at sikre, at loven på  

 en hurtig og smidig måde kan tage højde for fremkomsten af nye  

 betalingsmidler.
Herved sikres det, at loven ikke kommer til at hæmme  

 udviklingen.
Der vil på samme måde kunne vise sig at være  

 et behov for at udstede supplerende regler for betalingsmidler, der i dag er  

 ukendte, fx fordi den eksisterende regulering ikke tager højde for  

 disse betalingsmidlers særlige karakteristika.
Det forudsættes,  

 at bemyndigelsen i givet fald vil blive benyttet i overensstemmelse med de  

 principper og de formål, som loven bygger på.
Til § 2 § 2 undtager 2 typer af betalingsmidler fra  

 en række af forslagets regler.
 Det drejer sig dels om de forudbetalte betalingsmidler,  

 jf. definitionen i § 1, stk. 3, dels om betalingsmidler, der alene kan  

 anvendes til at hæve penge hos udstederen.
Da forudbetalte betalingsmidler typisk har en  

 begrænset værdi og kan benyttes af ihændehaver, er det ikke  

 fundet nødvendigt at lade alle forslagets bestemmelser gælde for  

 disse betalingsmidler.
Det foreslås således, at forslagets § 10  

 om ansvar og § 13, stk. 1, om dækning af udsteders omkostninger ikke  

 gælder for forudbetalte betalingsmidler.
 Da visse forudbetalte betalingsmidler på den anden  

 side kan have en betragtelig værdi, fordi de ikke er omfattet af lov om  

 sparevirksomheder og udstedere af forudbetalte betalingskort, foreslås  

 det, at forslagets § 10 (om brugerens ansvar ved tredjemands misbrug mv.)  

 skal gælde for forudbetalte betalingsmidler, hvis brugeren er i stand  

 til at opbevare værdier, der overstiger 3.000 kr. på  

 betalingsmidlet.
Værdien 3.000 kr. er valgt ud fra den betragtning,  

 at dette beløb ca. svarer til værdien af den største  

 (fremtidige) €-seddel.
Beløbets størrelse er samtidigt  

 fastsat for at friholde en række almindeligt anvendte forudbetalte  

 betalingsmidler med karakter af "billetter e.l." fra ansvarsreglen  

 i § 10.
Beløbet er endvidere fastsat i lyset af den  

 grænse på 1.200 kr., der i dag findes i lov om sparevirksomheder  

 og udstedere af forudbetalte betalingskort.
En meget stor forskel mellem  

 beløbene i de to love er næppe hensigtsmæssig.
Da der for tiden pågår forhandlinger om  

 direktivforslaget om adgang til at etablere og udøve virksomhed som  

 udsteder af elektroniske penge og tilsyn med sådanne virksomheder og  

 herunder om størrelsen af elektroniske penges maksimumværdi, kan  

 det være hensigtsmæssigt at ændre den nævnte 3.000  

 kr.'s grænse, hvis direktivets maksimumværdi bliver fastsat  

 væsentligt højere end den nuværende danske  

 maksimumværdi på 1.200 kr.
Dette forudsætter i givet fald  

 en lovændring.
Mister brugeren et betalingsmiddel, der kan have en  

 højere værdi end 3.000 kr., er der behov for en beskyttelse af  

 brugeren, således at brugeren dels får mulighed for at  

 spærre betalingsmidlet og kan få en restværdi  

 overført til et nyt betalingsmiddel, dels at udstederen bliver  

 ansvarlig for misbrug efter de regler, der gælder for andre  

 betalingsmidler.
Når udstederen således kan blive ansvarlig for  

 tab, er der et incitament til, at udstederen indretter disse  

 betalingssystemer på en tilstrækkelig sikker måde.
I det omfang der kan ske en automatisk genopladning af  

 betalingsmidlet, stiger beskyttelsesbehovet.
Ved automatisk genopladning  

 forstås, at betalingsmidlets værdi øges, uden at brugeren  

 samtidig aktivt ved hjælp af en hemmelig kode eller anden sikker  

 identifikation giver sin positive accept til, at der foretages en  

 genopladning, som brugeren hæfter for.
En automatisk genopladning kan  

 fx ske ved, at det forudbetalte betalingsmiddels værdi opskrives til et  

 beløb (fx 1.000 kr.), når restværdien på  

 betalingsmidlet kommer under en vis grænse (fx 100 kr.). En sådan  

 opladning af betalingsmidlet vil kunne ske uden brugerens samtidige og aktive  

 medvirken og i en situation, hvor betalingsmidlet eksempelvis er kommet i en  

 anden persons besiddelse, og denne person bruger betalingsmidlet.
I denne  

 situation risikerer brugeren at miste et større beløb.
Risikoen  

 er i så fald ikke begrænset til et bestemt (mindre) beløb.  

 Betalingsmidlet må derfor betragtes som en anden type  

 betalingsmiddel.
 Det fastslås derfor, at ansvarsreglerne i § 10  

 også gælder for forudbetalte betalingsmidler, hvis der er  

 mulighed for, at de genoplades automatisk.
Til stk. 2 I stk. 2 undtages betalingsmidler, der kun kan  

 benyttes til kontanthævninger hos udstederen, fra alle forslagets  

 bestemmelser på nær ansvarsreglerne og registerbestemmelserne.  

 For hævekort gælder i dag alene betalingskortlovens §§ 21 og  

 22.
Til § 3 Bestemmelsen indeholder en række  

 definitioner.
Betalingskortloven har i sin oprindelige opbygning  

 forudsat, at et betalingssystem har 3 parter, nemlig brugeren, udstederen og  

 betalingsmodtageren.
Udviklingen har imidlertid betydet, at der kan  

 være flere parter involveret.
 Det er således bedst stemmende med denne udvikling  

 at sondre mellem den, der udsteder et betalingsmiddel (udstederen), og den,  

 der honorerer betalingsmodtagers krav (indløseren).
 Denne sondring har navnlig betydning for finansieringen af  

 driften af systemerne (forslagets §§ 13-14), men er også relevant i  

 relation til ansvarsreglerne (forslagets §§ 10-11), reglen om  

 betalingsmodtagers ret til uden varsel at opsige tilslutningsaftalen  

 (forslagets § 9) samt generalklausulen (forslagets § 4).
 Ved de her foreslåede definitioner af bruger,  

 udsteder og betalingsmodtager er der taget udgangspunkt i den hidtidige  

 forståelse af ordene.
 Definitionen af indløser relaterer sig til den  

 aftale, der indgås med betalingsmodtager om indløsningen.  

 Udsteder vil i visse tilfælde, udover at indgå aftaler med  

 brugerne, tillige indgå aftale med betalingsmodtager og er i så  

 fald tillige indløser.
Til § 4 Forslaget indeholder som betalingskortloven  

 en generalklausul, der indebærer, at et betalingssystem skal indrettes  

 således, at brugerne sikres gennemsigtighed, frivillighed og  

 beskyttelse mod misbrug.
Generalklausulen er først og fremmest rettet  

 mod de erhvervsdrivende, der har ansvaret for betalingssystemet, men  

 generalklausulen har herudover en afsmittende virkning for  

 Forbrugerombudsmandens tilsyn efter loven, idet generalklausulen er med til  

 at præcisere, hvad Forbrugerombudsmanden skal lægge vægt  

 på i sit tilsyn.
Til stk. 1 Der er som noget nyt indsat en formålsbestemmelse i  

 § 4, stk. 1. Efter denne bestemmelse er det lovens formål at sikre, at  

 betalingsmidler, der er omfattet af forslaget, er sikre og velfungerende  

 betalingsmidler.
Formålsbestemmelsen skal læses i  

 sammenhæng med stk. 2, som opstiller nogle generelle principper, der  

 skal iagttages ved indretningen og driften af et betalingssystem.
Hovedsigtet med lovens regulering er således, at der  

 udbydes sikre og velfungerende betalingsmidler, som dels kan anvendes uden  

 større risici for økonomiske tab som følge af misbrug og  

 fejl eller kompromittering af fortrolige oplysninger, og som dels er  

 indrettet og fungerer hensigtsmæssigt og driftssikkert.
Lovens  

 bestemmelser skal endvidere medvirke til at give brugerne og  

 betalingsmodtagerne en rimelig retsstilling og sikre et tilsyn med  

 betalingssystemerne.
Elektroniske betalingsmidler er en væsentlig del af  

 infrastrukturen i et moderne samfund.
Det er derfor afgørende for  

 tilliden til betalingsformidlingen og disse aktører, at systemerne til  

 stadighed er velfungerende og sikre.
Systemnedbrud og misbrug i et  

 betalingssystem vil kunne få negative konsekvenser for ellers  

 velfungerende systemer.
I et betalingssystem udføres en række  

 forskellige funktioner, og disse kan udføres af en eller flere  

 aktører.
Typisk vil et større betalingssystem have en  

 række forskellige aktører.
Udover brugeren og  

 betalingsmodtageren vil der typisk være en  

 sælger/distributør, en udsteder, en teknisk operatør, en  

 indløser og en afvikler.
Visse af disse funktioner og aktører  

 påkalder sig en særlig offentlig interesse, som giver sig udslag  

 gennem regler om forbrugerbeskyttelse eller finansielt tilsyn.
Herudover er  

 der en generel offentlig interesse i at sikre, at betalingssystemer  

 overordnet er sikre og stabile og dermed ikke risikerer at true det  

 finansielle systems stabilitet.
Denne overvågningsfunktion  

 påhviler sædvanligvis centralbankerne.
Finansielle virksomheder vil typisk være undergivet  

 en generel tilsynslovgivning, som skal sikre, at virksomhederne lever op til  

 tilsynslovgivningens krav om fx soliditet, regnskabsaflæggelse,  

 revision, systemindretning mv.
En række af disse finansielle  

 virksomheder står som udbydere af betalingsmidler, der er omfattet af  

 denne lov.
Disse virksomheder vil derfor være underlagt to tilsyn,  

 nemlig dels Finanstilsynet, dels Forbrugerombudsmanden.
Andre udstedere af elektroniske betalingsmidler er  

 imidlertid ikke omfattet af den finansielle lovgivning.
Det gælder de  

 fleste kontoringe, benzinselskaber, stormagasiner, trafikselskaber m.fl.
Men  

 også visse internationale kreditkort drives af virksomheder, der ikke  

 er underlagt et finansielt tilsyn.
Disse virksomheder er derfor alene  

 undergivet de krav, der følger af dette lovforslag og dermed af  

 Forbrugerombudsmandens tilsyn.
Af hensyn til tilliden, konkurrenceforholdene og  

 efterlevelsen af de krav, der af såvel forbruger- som  

 samfundsmæssige interesser må stilles til betalingssystemer, er  

 det vigtigt, at der kan stilles krav til alle udstedere af betalingsmidler,  

 der falder ind under lovens anvendelsesområde.
De brugermæssige  

 aspekter, der af hensyn til bredere såvel forbruger- som  

 samfundsmæssige interesser kan stilles til betalingssystemer, vil  

 skulle varetages gennem forslagets regler.
For at sikre et koordineret og hensigtsmæssigt  

 tilsyn med de pengeinstitutter, der falder ind under såvel  

 Finanstilsynets som Forbrugerombudsmandens tilsyn, har der mellem de to  

 tilsyn været et samarbejde, ligesom det i betalingskortlovens § 26 f er  

 præciseret, at Forbrugerombudsmanden skal høre Finanstilsynet,  

 inden han træffer afgørelse om sikkerhedsmæssige eller  

 edb-tekniske aspekter inden for pengeinstitutsektoren.
Denne bestemmelse er  

 bibeholdt i forslagets § 16, stk. 4. Det forudsættes således, at  

 der også fremover vil blive aftalt en passende arbejdsdeling mellem  

 Finanstilsynet og Forbrugerombudsmanden om tilsynstilrettelæggelsen,  

 hvor begge tilsyn er kompetente efter deres respektive lovgivning.
I forhold til betalingskortlovens § 12 a er  

 generalklausulen blevet uddybet, idet der i forslagets stk. 2 er  

 opstillet nogle generelle principper, som skal iagttages ved indretningen og  

 driften af et betalingssystem.
Dette er gjort ud fra et ønske om at  

 give en klarere beskrivelse af, hvilke hensyn der ud fra bredere samfunds- og  

 brugermæssige interesser må tilgodeses ved indretningen og  

 driften af et betalingssystem, og for at sikre, at disse hensyn til stadighed  

 haves for øje.
 Generalklausulen skal sikre, at tilsynsmyndigheden kan  

 gribe ind, hvis sikkerheden ikke anses for betryggende, eller at en part  

 typisk udsteder eller indløser   ensidigt tilgodeser egne interesser.  

 Ligeledes har bestemmelsen til formål at sikre, at de involverede  

 parter gives rimelige vilkår, herunder at de har mulighed for at  

 gennemskue vilkår og anvendelsesmuligheder, så de kan  

 træffe nogle rationelle valg og vurdere sikkerheden og eventuelle  

 risici.
Opstår der problemer i forhold til brugerne, er det  

 naturligt, at Forbrugerombudsmanden primært henvender sig til  

 udstederen, hvis Forbrugerombudsmanden finder, at et betalingsmiddel eller et  

 betalingssystem ikke lever op til lovens krav.
Udstederen af et  

 betalingsmiddel må formodes at være den, der har den klareste  

 interesse i og største indflydelse på, at betalingssystemet  

 fungerer korrekt.
Har en udsteder overladt dele af driften af  

 betalingssystemet til andre, må udstederen gennem sine aftaler med sine  

 underleverandører sikre sig, at disse lever op til lovens krav.  

 Opstår der derimod problemer i forholdet mellem betalingsmodtagerne og  

 indløseren, eller viser det sig, at brugernes problemer skyldes  

 forhold hos indløseren, kan Forbrugerombudsmanden henvende sig direkte  

 til indløseren.
 Det er imidlertid ikke efter bestemmelsen udelukket, at  

 Forbrugerombudsmanden kan stille krav til andre end udstederen og  

 indløseren.
Har udstederen tilsluttet sig et samarbejde mellem andre  

 udstedere og indløsere, vil den enkelte udsteder oftest ikke  

 egenhændigt kunne ændre enhver facilitet i betalingssystemet.  

 Dette er fx tilfældet for de internationale betalingssystemer.  

 Ligeledes kan det tænkes, at et system udbydes til en række  

 (potentielle) udstedere, der hver især udsteder betalingsmidlet inden  

 for et geografisk begrænset område, men i øvrigt kun har  

 begrænset indflydelse på betalingssystemets (tekniske)  

 indretning.
I sådanne særlige tilfælde kan  

 Forbrugerombudsmanden søge loven efterlevet hos andre end den, der i  

 teknisk henseende er udsteder i forhold til brugeren.
Til stk. 2 Stk. 2 skal betragtes som en dynamisk målestok for  

 de krav, der kan stilles til indretningen af betalingssystemerne.
At  

 målestokken er dynamisk betyder, at kravene må følge den  

 teknologiske, lovgivningsmæssige og samfundsmæssige udvikling i  

 øvrigt.
Stk. 2 må læses i sammenhæng med stk. 1. I  

 princippet må der stilles samme krav til sikkerhed, kontroller mv. i  

 alle betalingssystemer.
 Når Forbrugerombudsmanden skal vurdere, hvorledes  

 tilsynsvirksomheden bedst tilrettelægges, vil det dog være  

 naturligt, at han tager hensyn til, hvor mange betalingsmodtagere der er  

 tilsluttet systemet, hvor mange brugere der anvender det  

 pågældende betalingsmiddel, samt om der gælder  

 beløbsmæssige begrænsninger ved anvendelsen af  

 betalingsmidlet.
Jo mere betydningsfuldt og centralt et system må  

 anses for at være, desto mere naturligt er det, at  

 Forbrugerombudsmanden vurderer, om betalingssystemet giver brugerne den  

 fornødne sikkerhed, herunder om der er etableret de fornødne  

 kontrolordninger.
Af samme grund er det naturligt, at Forbrugerombudsmanden i  

 sin prioritering tager hensyn til de problemer, som brugerne oplever.
I  

 praksis vil der således være forskel på de tekniske,  

 sikkerheds- og kontrolmæssige funktioner, som findes i de  

 internationale kreditkort og Dankortsystemet på den ene side og i de  

 små lokale betalingssystemer på den anden side.
Generalklausulens grundlæggende principper er  

 gennemsigtighed, frivillighed og beskyttelse mod misbrug.
Lovens sigte er  

 primært forbrugerbeskyttelse forstået bredt, således at der  

 udover en varetagelse af forbrugernes interesser også skal tages  

 behørigt hensyn til betalingsmodtageres interesser samt bredere  

 samfundsmæssige interesser.
Det er fundet hensigtsmæssigt at bibeholde  

 frivillighedsprincippet i generalklausulen, da der fortsat kan være et  

 behov for at sikre, at frivillighed indgår i betragtningerne ved  

 betalingssystemernes indretning.
Frivillighedsprincippet i generalklausulen  

 giver samtidig Forbrugerombudsmanden mulighed for at gribe ind, hvis  

 betalingssystemerne indrettes på en sådan måde, at  

 brugernes valgmuligheder på urimelig måde begrænses, eller  

 på anden måde indeholder en ubalance til skade for  

 væsentlige forbruger- eller samfundsinteresser.
Omvendt er det klart,  

 at en ophævelse af en række af specialbestemmelserne vil  

 indebære en reel frihed for udstederne til at udvikle nye ydelser.  

 Uanset den foreslåede ophævelse af betalingskortlovens § 14  

 hvorefter betalingskort kun må udleveres efter anmodning   vil det  

 generelle krav om frivillighed i generalklausulen kunne benyttes i  

 sådanne situationer.
Et betalingsmiddel må således kun  

 udleveres på brugerens anmodning, medmindre der er tale om fremsendelse  

 af et betalingsmiddel til afløsning af et, som brugeren allerede har.  

 Frivillighedsprincippet bør i øvrigt primært bruges, hvor  

 en udsteder indretter eller markedsfører sit betalingssystem på  

 en for brugerne utilbørlig eller ubalanceret måde.
Til stk. 3 For så vidt angår stk. 3, der  

 fastlægger og præciserer Forbrugerombudsmandens  

 tilsynsfunktioner, har denne et materielt indhold, som svarer til  

 betalingskortlovens § 12 a, stk. 2.
Til § 5 Bestemmelsen angiver, at udstedere skal have  

 forretningssted her i landet, og svarer til betalingskortlovens § 3.
De internationale aftaler indebærer, at udstedere  

 fra andre EU-lande ikke skal have forretningssted her i landet.
Udstedere fra  

 tredjelande skal imidlertid have forretningssted her i landet, således  

 at Forbrugerombudsmandens muligheder for at gribe ind over for  

 betalingssystemet forbedres, og således at brugeren kan sagsøge  

 udstederen ved danske domstole, hvis der fx opstår uenighed om  

 udstederens ansvar over for brugeren.
Til § 6 Det foreslås, at udstederne fortsat  

 skal anmelde deres betalingssystemer, men at anmeldelsen i forhold til den  

 gældende lov kan ske i en forenklet form.
Til stk. 2 Det foreslås således i stk. 2, at anmeldelsen  

 skal indeholde udsteders navn, forretningssted og selskabsform tillige med  

 det informationsmateriale, som en udsteder skal udarbejde til brugerne efter  

 § 7.
En anmeldelse sikrer, at Forbrugerombudsmanden bliver  

 bekendt med de tilsynspligtige betalingsmidler.
Herved vil  

 Forbrugerombudsmanden kunne danne sig et indtryk af betalingsmidlet, og  

 hvorledes det fungerer.
Hvis Forbrugerombudsmanden har behov for yderligere  

 oplysninger, kan han straks eller senere indhente alle nødvendige  

 oplysninger om betalingssystemet efter forslagets § 16, stk. 2.  

 Forbrugerombudsmanden vil således altid kunne få alle relevante  

 oplysninger, som er nødvendige for tilsynsvirksomheden.
Det skal i den  

 forbindelse fremhæves, at Forbrugerombudsmanden også kan  

 iværksætte egentlige sikkerhedsundersøgelser, og at der  

 ved sådanne undersøgelser kan trækkes på eksterne  

 konsulenter og sikkerhedseksperter, jf. forslagets § 16, stk. 4. Herved kan  

 tilsynsvirksomheden tilrettelægges mere hensigtsmæssigt ud fra de  

 givne ressourcer.
Til stk. 3 Efter stk. 3 skal ændringer i anmeldte forhold  

 efterfølgende anmeldes.
Sker der ændringer i udsteders navn,  

 adresse eller selskabsform, skal disse anmeldes.
Herudover skal der alene  

 indgives en ændringsanmeldelse, når informationsmaterialet efter  

 § 7 ændres. Ændringsanmeldelse vil da blot kunne ske ved at  

 indsende dette materiale.
Informationsmaterialet vil typisk skulle  

 ændres, når der sker ændringer i betalingssystemet af  

 betydning for brugerne.
Til stk. 4 Stk. 4 svarer til betalingskortlovens § 6, stk. 2.
Betalingskortlovens § 7, stk. 5, om at en anmeldelse ikke  

 indebærer en godkendelse, er ikke medtaget, da den må anses for  

 overflødig, da en anmeldelse til en offentlig myndighed i sig selv  

 ikke indebærer en godkendelse.
At reglen ikke er medtaget i  

 lovforslaget betyder derfor ikke en ændring i forhold til  

 gældende ret.
Til § 7 Bestemmelsen fastsætter udsteders pligt  

 til at give information om betalingsmidlet.
Bestemmelsen erstatter  

 betalingskortlovens §§ 13 og 26 b og er gjort generel anvendelig.
Betalingskortloven stiller en række detaljerede krav  

 til de oplysninger, der skal gives til brugerne.
Dette har i praksis betydet,  

 at informationsmaterialet er blevet for detaljeret og for langt til, at  

 almindelige mennesker overkommer at læse det og sætte sig ind i  

 de krav, som udstederen stiller til brugeren.
De gældende regler  

 indebærer en betydelig risiko for, at brugeren ikke bliver bekendt med  

 væsentlige oplysninger, idet disse oplysninger "drukner" i  

 mængden af mindre væsentlige informationer.
Til stk. 1 Ved forslaget i stk. 1 er der derfor lagt op til, at  

 reglerne forenkles, så det i langt højere grad bliver  

 udstederens ansvar, at de væsentlige og nødvendige oplysninger  

 bliver kommunikeret ud til brugerne.
Det er i forslaget præciseret, at  

 brugeren ved indgåelsen af aftalen skal have de oplysninger, som er  

 nødvendige for, at brugeren kan anvende betalingsmidlet sikkert og  

 hensigtsmæssigt.
Brugeren skal også have oplysninger om typiske  

 omkostninger ved brugen af betalingsmidlet.
Endvidere skal brugeren  

 gøres særlig opmærksom på de sikkerhedsmæssige  

 krav, der stilles til brugeren, og hvilket ansvar brugeren kan ifalde ved  

 tredjemands misbrug af betalingsmidlet.
Bestemmelsen indeholder således ikke en  

 udtømmende opregning af, hvilke oplysninger brugeren bør have.  

 Det vil i et vist omfang afhænge af det enkelte betalingsmiddel og af  

 systemets indretning.
Er der knyttet kredit til betalingsmidlet, skal de  

 oplysningsforpligtelser, der gælder efter kreditaftaleloven, selvsagt  

 opfyldes.
Ligeledes er det klart, at relevant information i relation til  

 behandling af personoplysninger skal gives i medfør af lov om  

 behandling af personoplysninger.
Oplysningsforpligtelsen er ikke længere bundet af en  

 bestemt form.
Det er derimod præciseret i loven, at oplysningerne skal  

 gives i et let og klart forståeligt sprog.
 Forbrugerombudsmanden har mulighed for konkret at  

 påtale informationsmateriale, som ikke opfylder de krav, bestemmelsen  

 angiver.
Til stk. 2 Efter stk. 2 bemyndiges ministeren til at fastsætte  

 nærmere regler om, hvilke oplysninger informationsmaterialet skal  

 indeholde.
En sådan regel er hensigtsmæssig, da der  

 herved på en relativ enkel måde vil kunne fastsættes mere  

 specifikke krav til udstederne, hvis der måtte vise sig et behov  

 herfor.
Ligeledes kan reglen anvendes, hvis der i EU fastsættes regler  

 for oplysningsforpligtelsen.
Til § 8 Bestemmelsen fastslår, at brugeren som  

 udgangspunkt har krav på en kvittering ved enhver transaktion, men at  

 en sådan dokumentation kan gives på anden måde, hvis dette  

 giver brugeren en ligeså let adgang til at gøre sig bekendt med,  

 hvorvidt og hvornår den pågældende transaktion er  

 gennemført.
Bestemmelsen afløser betalingskortlovens §§ 15 og  

 26 c.
Forslaget tager hensyn til den teknologiske udvikling og  

 indebærer, at oplysningerne ikke nødvendigvis skal gives i  

 papirform.
Ved at indføre en generel bestemmelse for alle  

 betalingsmidler er det ikke praktisk muligt at kræve, at der ved alle  

 betalingstransaktioner skal gives en egentlig papirkvittering.
 Hvis brugeren ikke modtager en egentlig kvittering i  

 forbindelse med anvendelsen af betalingsmidlet, kræver bestemmelsen, at  

 brugeren har let adgang til på anden måde at få information  

 om gennemførte transaktioner.
Bestemmelsen fastlægger ikke nærmere,  

 hvorledes disse informationer skal gives.
Dette må i høj grad  

 ses i lyset af betalingsmidlets karakter, beløbenes størrelse  

 og de tekniske muligheder.
Ved almindelige betalinger i restauranter, i forretninger  

 mv. er det således fortsat naturligt, at brugeren får en egentlig  

 kvittering.
I homebanking og tilsvarende systemer må en registrering  

 på brugerens computer med mulighed for efterfølgende at få  

 kontooplysninger hos udsteder (fortsat) anses for at opfylde kravet.
Ved  

 fjernsalg, herunder handel på Internettet, kan bestemmelsen derimod  

 eksempelvis opfyldes ved at sende en e-mail til brugeren, eller ved at  

 brugeren kan klikke sig ind på udstederens hjemmeside og der se, hvilke  

 transaktioner der er registreret på brugerens konto.
 Ved forudbetalte betalingsmidler vil det efter  

 omstændighederne være tilfredsstillende, at brugeren elektronisk  

 får oplyst saldo på betalingsmidlet før og efter, at en  

 betaling foretages.
Det bemærkes, at såvel udstederen som  

 betalingsmodtageren har ansvaret for, at bestemmelsen overholdes.
Hvis  

 Forbrugerombudsmanden vurderer, at den valgte løsning ikke giver den  

 nødvendige gennemsigtighed eller ikke giver brugeren passende mulighed  

 for kontrol og reklamation ved misbrug, kan Forbrugerombudsmanden søge  

 forholdet ændret efter reglen i § 4, stk. 3, og § 16, stk. 3.
Til § 9 Bestemmelsen indebærer, at både  

 bruger og som udgangspunkt også betalingsmodtager uden varsel kan  

 opsige aftalen med henholdsvis udsteder og indløser om tilslutning til  

 betalingssystemet.
Bestemmelsen afløser reglen i betalingskortlovens §  

 16 og inddrager samtidig de særlige forhold, der er ved et forudbetalt  

 betalingsmiddel.
Til stk. 1 Stk. 1 giver brugeren ret til uden varsel at opsige en  

 aftale om tilslutning til et betalingssystem.
Til stk. 2 Efter stk. 2 foreslås det, at opsigelsesretten ikke  

 skal gælde for brugeren af et forudbetalt betalingsmiddel, når  

 betalingsmidlets gyldighedsperiode ikke er udløbet.
Dette er begrundet  

 i det forudbetalte betalingsmiddels særlige karakter.
Forudbetalte  

 betalingsmidler er typisk baseret på, at udstederen har rådighed  

 over de indbetalte midler i en vis periode, hvor udstederen får en  

 forrentning af indbetalingen, og at brugeren anvender betalingsmidlet, og at  

 udstederen i denne forbindelse modtager et gebyr fra betalingsmodtageren.  

 Dette er med til at finansiere betalingssystemet.
 Er der ikke nogen begrænsning i betalingsmidlets  

 gyldighedsperiode, vil det fortsat kunne anvendes, og brugeren har ikke noget  

 krav på en indløsning af betalingsmidlets (rest-)værdi,  

 medmindre dette er aftalt.
Anderledes stiller det sig efter udløbet af  

 betalingsmidlets gyldighedsperiode.
Det vil i disse situationer forekomme  

 urimeligt, hvis brugeren ikke kan få et eventuelt restbeløb  

 udbetalt.
Det foreslås derfor, at brugeren får en  

 lovbestemt ret til at kræve en restværdi udbetalt, når krav  

 herom fremsættes senest 1 år efter gyldighedsperiodens  

 udløb.
Da en udbetaling kan være forbundet med visse  

 omkostninger for udstederen, er der i bestemmelsen åbnet op for, at  

 udstederen kan opkræve et gebyr herfor.
I bestemmelsen præciseres  

 det, at gebyret ikke må overstige, hvad der under hensyn til  

 udstederens omkostninger ved refusionen og omstændighederne i  

 øvrigt er rimeligt.
Til stk. 3 Stk. 3 fastslår betalingsmodtagers ret til uden  

 varsel at opsige aftalen med indløser om tilslutning til  

 betalingssystemet.
Indløseren kan dog aftale med betalingsmodtageren,  

 at der skal gælde et vist varsel, hvis indløseren som  

 følge af særlige ønsker fra en betalingsmodtager skal  

 levere individuelt tilpasset udstyr eller ydelser til betalingsmodtageren.  

 Dette kan fx være tilfældet, hvor en (større)  

 betalingsmodtager har særlige ønsker om indretningen af  

 betalingssystemet, og indløseren i denne forbindelse udvikler  

 særlige løsninger til netop denne betalingsmodtager.
Det er i  

 så fald rimeligt, at betalingsmodtageren kun med et vist varsel kan  

 opsige aftalen.
Adgangen til at gøre indskrænkninger i  

 opsigelsesretten forudsætter således både et særligt  

 ønske fra betalingsmodtageren, og at udstyr e.l. tilpasses individuelt  

 til denne betalingsmodtager.
I de tilfælde, hvor indløseren blot  

 har leveret almindeligt standardudstyr, som på normal vis er indstillet  

 til betalingsmodtageren, kan man derfor ikke sige, at udstyret opfylder et  

 særligt ønske hos betalingsmodtageren.
Til § 10 Bestemmelsen fastlægger  

 hæftelsesreglerne, hvis et betalingsmiddel misbruges, dvs. anvendes af  

 en person, som ikke er berettiget til at anvende betalingsmidlet.  

 Bestemmelsen erstatter betalingskortlovens §§ 21 og 26 e.
 Der er med forslaget gennemført fælles  

 hæftelsesregler for alle betalingsmidler omfattet af loven.
 Bestemmelsen gælder kun for forudbetalte  

 betalingsmidler, hvis der på betalingsmidlet kan opbevares  

 værdier, der overstiger 3.000 kr., eller hvis det forudbetalte  

 betalingsmiddel kan genoplades automatisk, jf. § 2 stk. 1. Denne sondring  

 mellem forskellige typer forudbetalte betalingsmidler er fundet  

 nødvendig, da betalingskortlovens hæftelsesregler ikke tog  

 hensyn til de forudbetalte betalingsmidlers særlige karakter.
Forudbetalte betalingsmidler har som udgangspunkt en  

 beskeden værdi og er samtidig udformet således, at alle og enhver  

 kan benytte betalingsmidlet.
Da forudbetalte betalingsmidler således  

 har en stor lighed med kontante penge, er der som udgangspunkt ikke behov for  

 at have særlige hæftelsesregler for misbrug af forudbetalte  

 betalingsmidler.
Hertil kommer, at der i disse systemer typisk ikke er nogen  

 mulighed for at spærre disse betalingsmidler.
Anderledes stiller det sig med de forudbetalte  

 betalingsmidler, der kan rumme store værdier, eller hvor der kan ske  

 automatisk genopladning.
Kan et betalingsmiddel opbevare værdier  

 på adskillige tusinde kroner, har brugeren en berettiget interesse i at  

 kunne spærre betalingsmidlet, således at det ikke tømmes  

 for værdier, og et erstatningskort eventuelt kan udstedes.  

 Ønsker en udsteder at udstede betalingsmidler, som kan indeholde store  

 kontante værdier, må udstederen påtage sig samme ansvar for  

 misbrug mv., som gælder for almindelige betalingsmidler.
Det er derfor  

 fundet rimeligt at underkaste disse betalingsmidler den  

 hæftelsesfordeling, som bestemmelsen er udtryk for.
På samme  

 måde må bestemmelsen finde anvendelse på et forudbetalt  

 betalingsmiddel, hvis der kan ske automatisk genopladning.
Til stk. 1 Ved sammenskrivningen af betalingskortlovens bestemmelser  

 er det fundet rigtigst at placere den grundlæggende regel om  

 udstederens hæftelse som stk. 1.
Til stk. 2 Selvrisikoreglen på 1.200 kr. i stk. 2 er med en  

 sproglig tilretning identisk med betalingskortlovens § 21, stk. 1, og § 26 e,  

 stk. 1. Bestemmelsen finder kun anvendelse, når der ved misbruget er  

 anvendt den personlige, hemmelige kode, som brugeren var udstyret med.
 Det forudsættes som tidligere, at selvrisikoen ikke  

 vil blive gjort gældende af en udsteder over for en bruger i  

 situationer, hvor det vil være klart stødende at lade brugeren  

 hæfte, fx når betalingsmidlet og koden er fratvunget brugeren ved  

 anvendelse af vold eller trussel om vold.
Til stk. 3 Som en konsekvens af sammenskrivningen af  

 betalingskortlovens § 21 og § 26 e er det fundet hensigtsmæssigt at  

 foretage en sondring i stk. 3 og 4 mellem, om brugeren har foretaget  

 betalingen ved hjælp af en PIN-kode eller en underskrift.
Den samlede  

 hæftelse efter disse regler vil ikke kunne overstige 8.000 kr.,  

 medmindre misbruget må rubriceres under stk. 6.
Stk. 3 omhandler de tilfælde, hvor der ved misbruget  

 er benyttet en til betalingsmidlet hørende personlig, hemmelig kode.  

 Stk. 3 finder kun anvendelse, hvor et betalingsmiddel har en sådan  

 kode, og hvor koden har været anvendt i forbindelse med misbruget.  

 Reglen finder således for det første anvendelse på de  

 betalingssystemer, der fungerer uden kort, men med en kode.
Reglen finder for  

 det andet også anvendelse i de tilfælde, hvor et fysisk  

 betalingsmiddel kan anvendes både med kode og med underskrift, som det  

 er tilfældet med et Dankort.
Men stk. 3 anvendes da kun på det  

 misbrug, der er sket ved anvendelsen af koden.
Er der tillige sket et misbrug  

 af betalingsmidlet ved benyttelse af en falsk underskrift, skal dette misbrug  

 vurderes ud fra reglen i stk. 4.
Er der til et betalingsmiddel knyttet en personlig,  

 hemmelig kode, er det af afgørende betydning for at hindre andres  

 uberettigede brug af betalingsmidlet, at koden behandles som fortrolig og  

 ikke røbes for andre.
Koden er således nøglen til  

 benyttelsen af betalingsmidlet.
Brugeren må derfor ikke overlade eller  

 oplyse koden til andre.
Det er derfor ikke afgørende for  

 hæftelsen efter stk. 3, om brugeren har overladt selve det fysiske  

 betalingsmiddel (fx et betalingskort) til en anden person, idet det er koden,  

 der er den egentlige sikkerhed i systemet.
De tilfælde efter stk. 3, nr. 1-3, hvor brugeren  

 hæfter, omhandler alene brugerens manglende påpasselighed  

 ved omgangen med koden.
Bestemmelsen understøtter herved, at der er  

 tale om en personlig, hemmelig kode, som ikke må overdrages til eller  

 bruges af andre.
Bestemmelsen indeholder derfor ikke udtrykkelige regler om,  

 hvorledes en anden person skal agere, hvis denne person har fået oplyst  

 koden af brugeren, og hvis koden i en sådan situation  

 kompromitteres.
 Har brugeren overladt sin kode til andre (i strid med  

 aftale med udstederen), skal et eventuelt tab i forbindelse hermed vurderes  

 selvstændigt efter stk. 3, nr. 2 eller stk. 6.
Til stk. 4 Stk. 4 sigter på de tilfælde af misbrug, hvor  

 betalingsmidlet har været aflæst fysisk eller elektronisk, og der  

 i tilknytning hertil er anvendt en falsk underskrift.
 Stk. 4 svarer med visse ændringer til  

 betalingskortlovens § 21, stk. 3.
Kan et betalingsmiddel anvendes ved, at brugeren  

 underskriver fx en nota samtidig med, at der sker en elektronisk eller fysisk  

 aflæsning af betalingsmidlet, må brugeren opbevare selve  

 betalingsmidlet   typisk et kort sikkert for at begrænse risikoen for  

 misbrug.
I modsætning til stk. 3 præciseres det således i  

 stk. 4, at den, som brugeren måtte overlade betalingsmidlet til, har  

 samme pligt til at reagere efter stk. 4, som brugeren har, og at det er  

 brugeren, der hæfter, hvis denne anden person ikke gør som  

 foreskrevet i stk. 4.
Udgangspunktet for en anvendelse af stk. 4 er, at der af  

 den uberettigede er underskrevet falsk.
Efter stk. 4 hæfter  

 brugeren kun, hvis udstederen godtgør, at brugeren, eller nogen som  

 brugeren har overladt betalingsmidlet til, har undladt at underrette udsteder  

 snarest muligt efter at have fået kendskab til, at betalingsmidlet er  

 bortkommet, eller at brugeren, eller nogen som brugeren har overladt  

 betalingsmidlet til, ved anden grov uforsvarlig adfærd har muliggjort  

 den uberettigede anvendelse.
Der er ved formuleringerne af reglerne i stk. 3 og 4 i  

 øvrigt ikke tilsigtet ændringer i forhold til retspraksis efter  

 betalingskortlovens regler.
Det udvidede ansvar forudsættes som  

 hidtidig kun at blive gjort gældende i et fåtal af  

 tilfælde.
Til stk. 5 Stk. 5 fastslår, at brugerens hæftelse i de  

 tilfælde, hvor der er sket misbrug efter såvel stk. 3 som stk. 4,  

 ikke kan overstige 8.000 kr.
Til stk. 6 Efter stk. 6 vil brugeren under visse omstændigheder  

 kunne komme til at hæfte uden beløbsbegrænsning.  

 Bestemmelsen forudsætter anvendelse af den personlige, hemmelige kode.  

 Reglen erstatter betalingskortlovens § 21, stk. 2 og § 26 e, stk. 2, idet det  

 dog ikke længere udtrykkeligt af bestemmelsen fremgår, at der  

 skal være tale om "bevidst" overdragelse af koden, ligesom  

 der ikke behøver at være tale om "nærliggende"  

 risiko for misbrug.
Dette er en skærpelse af brugers mulige  

 hæftelse i forhold til betalingskortlovens § 26 e, stk. 2. Reglen  

 svarer herefter til formuleringen efter betalingskortlovens § 21, stk. 2.  

 Ændringen antages ikke at få nogle væsentlige  

 konsekvenser.
 Brugeren hæfter uden beløbsbegrænsning  

 for tab, når den uberettigede har brugt brugerens personlige, hemmelige  

 kode, og udstederen kan godtgøre, at brugeren har oplyst koden til  

 den, der har foretaget misbruget, og det er sket under omstændigheder,  

 hvor brugeren indså eller burde have indset, at der var risiko for  

 misbrug.
Til stk. 7 Reglen i stk. 7 erstatter betalingskortlovens § 21, stk.  

 5, og § 26 e, stk. 5.
Efter bestemmelsen kan brugeren udover de tilfælde,  

 hvor betalingsmidlet er bortkommet, eller en uberettiget person har  

 fået kendskab til koden, også af andre grunde få  

 betalingsmidlet spærret hos udsteder.
Det kan være  

 tilfælde, hvor brugeren er blevet usikker på, om betalingsmidlet  

 eller koden af andre grunde er blevet kompromitteret.
 Det er ikke efter bestemmelsen et ubetinget krav, at  

 udstederens bekræftelse skal være skriftlig, idet meddelelsen kan  

 gives på "anden bevissikker måde". Det er  

 udsteders ansvar, at en ikke-skriftlig meddelelse, der eventuelt måtte  

 blive benyttet, lever op til lovens krav.
Der stilles efter forslaget krav om, at udsteder skal give  

 brugeren mulighed for når som helst at give meddelelse om  

 spærring.
Dette er ikke et ubetinget krav efter betalingskortloven, men  

 en manglende mulighed vil efter betalingskortloven komme udstederen til  

 skade. Ændringen er foreslået for at styrke tilliden til  

 betalingssystemerne.
Til stk. 8 Stk. 8, 1. pkt. svarer til betalingskortlovens § 21  

 stk. 6, 2. pkt. og § 26 e, stk. 6, 2. pkt., som blev ændret ved lov nr.  

 217 af 13. april 1999. Brugeren kan således holde sig umiddelbart til  

 udstederen og er ikke henvist til at søge et mistet beløb  

 inddrevet hos misbrugeren eller betalingsmodtageren.
Udstederen,  

 indløseren og betalingsmodtageren vil indbyrdes kunne aftale en  

 ansvarsfordeling mellem sig.
Fjernsalgsdirektivets artikel 8 foreskriver, at en  

 kortindehaver skal kunne gøre en indsigelse om svig gældende i  

 fjernsalg, uden der nærmere er angivet betingelser herfor.
Det må  

 anses for tvivlsomt, om en kortindehaver kan pålægges en  

 selvrisiko efter betalingskortlovens § 21, stk. 1 og § 26 e, stk. 1, hvis  

 misbruget sker i form af en fjernsalgstransaktion.
Stk. 8, 2. pkt., gennemfører art. 8 i  

 fjernsalgsdirektivet.
De øvrige ændringer i direktivet  

 gennemføres ved lovforslag om ændring af lov om visse  

 forbrugeraftaler og markedsføringsloven.
Begrebet fjernsalg i dette  

 lovforslag svarer til samme begreb i lovforslaget om ændring af lov om  

 visse forbrugeraftaler.
 Formålet med reglen i stk. 8, 2. pkt., er at  

 friholde brugeren af et betalingskort for den hæftelse på 1.200  

 kr., der påhviler brugeren efter stk. 2, når en personlig,  

 hemmelig kode har været anvendt ved betaling med betalingskort.  

 Direktivets art. 8 friholder en bruger for hæftelse, når et  

 betalingskort er brugt svigagtigt i forbindelse med fjernsalg.
Til stk. 9 Stk. 9 er identisk med betalingskortlovens § 21, stk. 8,  

 og § 26 e, stk. 8, med de konsekvensrettelser, der følger af  

 forslaget.
 Brugerens eget misbrug af betalingsmidlet er ikke  

 reguleret af § 10. Brugeren kan som hidtil efter almindelige kontrakts- og  

 erstatningsretlige regler ifalde ansvar over for udstederen, såfremt  

 brugeren forsætligt eller ved grov uagtsomhed har medvirket til et  

 misbrug.
Til § 11 Bestemmelsen regulerer udsteders og  

 indløsers erstatningspligt, hvis der opstår tab som følge  

 af fejl.
Bestemmelsen afløser betalingskortlovens § 22. Stk. 1-2  

 regulerer forholdet til bruger, og stk. 3 forholdet mellem indløser og  

 betalingsmodtager.
Det er fundet rimeligt at justere ansvarsreglen for  

 systemfejl, da § 22 indebærer, at en udsteder i en række  

 situationer kan blive ansvarlig for fejl på grund af forhold, som  

 udsteder er uden reel indflydelse på.
Et generelt og ubetinget  

 objektivt erstatningsansvar under sådanne omstændigheder er ikke  

 rimeligt.
Udsteder er efter forslaget ansvarlig for brugers tab i de  

 tilfælde, hvor tabet skyldes fejlregistrering eller konteringsfejl.  

 Dette gælder også, hvor fejlregistreringen eller konteringsfejlen  

 skyldes forhold hos tredjemand.
Udsteder pålægges således  

 et objektivt ansvar i forhold til bruger, dvs. uanset at fejlen er  

 hændelig.
Efter forslaget indtræder udsteders ansvar,  

 når brugeren har lidt et tab, og tabet skyldes en fejlregistrering  

 eller konteringsfejl.
Dvs. forhold, som udsteder er nærmest til at  

 bære risikoen for, uanset at fejlene måske skyldes  

 betalingsmodtagers eller indløsers forhold.
Til stk. 1 De tilfælde, som falder ind under stk. 1, 1. pkt. er  

 benævnt som fejlregistreringer og konteringsfejl.
Der er ikke blot  

 tænkt på egentlige forkerte posteringer på en brugers  

 konto, men tillige på de tilfælde, hvor et beløb skulle  

 være indsat på en konto, men hvor dette rent faktisk ikke er  

 sket, og hvorved brugeren får et tab.
Bestemmelsen dækker tillige  

 de tilfælde, hvor andre fejlregistreringer, herunder  

 ikke-registreringer, i forbindelse med brugen af betalingsmidlet fører  

 til tab.
Omfattet er således også de tilfælde, hvor  

 fejlregistreringen skyldes et telefonkabelnedbrud ved overførslen af  

 data.
Er en brugers betalingsmiddel/konto således fejlagtigt blevet  

 debiteret et beløb, må udstederen hæfte for  

 betalingssystemets fejl på et objektivt erstatningsgrundlag.
Har brugeren påbegyndt en betalingstransaktion, og  

 har brugeren via systemet modtaget en bekræftelse på, at  

 betalingstransaktionen er anerkendt, hæfter udsteder ligeledes, jf. dog  

 force majeure reglen i 3. pkt., hvis betalingstransaktionen herefter ikke  

 gennemføres eller gennemføres mangelfuldt. Årsagen til  

 den mangelfulde betalingstransaktion er i denne forbindelse underordnet, og  

 derfor heller ikke kun begrænset til registrerings- eller  

 konteringsfejl.
Derimod bliver udstederen ikke ansvarlig, blot fordi fx en  

 betalingsautomat er ude af drift, eller at en betalingsautomat afviser at  

 gennemføre en transaktion.
Der er i stk. 1, 3. pkt. indsat en force majeure regel,  

 som skal friholde udstederen for ansvar for tab, der opstår ved, at der  

 ikke har kunnet gennemføres en betalingstransaktion, eller den  

 gennemføres mangelfuldt efter 2. pkt.
Udstederen har intet ansvar,  

 hvis udstederen kan bevise, at den manglende gennemførelse af en  

 betalingstransaktion skyldes (1) ekstraordinært indgribende  

 omstændigheder, (2) som udstederen ikke har nogen indflydelse på,  

 og (3) som udstederen ikke burde have taget i betragtning.
Alle tre  

 betingelser skal være opfyldt, for at udstederen ikke bliver ansvarlig.  

 Er betingelserne opfyldt, og kunne tabet således ikke på nogen  

 måde være afværget af udstederen, er det ikke rimeligt at  

 lade denne have risikoen.
Det følger ikke af bestemmelsen, hvorledes  

 afgrænsningen og udmålingen af de tab, der i givet fald kan komme  

 på tale, skal ske.
Dette må afgøres efter de almindelige  

 erstatningsretlige regler.
Det samme gælder spørgsmålet,  

 om der er årsagssammenhæng mellem tabet og fejlen i  

 betalingssystemet, og om tabet er en påregnelig følge af fejlen.  

 I situationer, hvor der risiko for, at et tab kan opstå, har brugeren  

 efter dansk rets almindelige regler endvidere en pligt til at søge  

 skadevirkninger begrænset.
 Efter den foreslåede bestemmelse kan erstatningen  

 endelig nedsættes eller bortfalde, hvis brugeren forsætligt eller  

 groft uagtsomt har medvirket til fejlen.
Til stk. 2 Forslagets stk. 2 svarer indholdsmæssigt til  

 betalingskortlovens § 22, stk. 2, idet dog forudbetalte betalingsmidler  

 udtrykkeligt er medtaget.
Til stk. 3 Efter forslagets stk. 3 beskyttes betalingsmodtager.
Som  

 en konsekvens af at lovforslaget indfører sondringen mellem udsteder  

 og indløser, og indløseren er den, der indgår aftale med  

 betalingsmodtager, bliver indløser den, som betalingsmodtager må  

 rette eventuelle krav mod, hvis der opstår problemer.
Der er  

 således også en risiko for, at en betalingsmodtager kan få  

 et tab i forbindelse med fejl i systemet.
Betalingsmodtager må siges at  

 have en anerkendelsesværdig interesse i ikke at blive belastet med tab,  

 som han er uden indflydelse på.
De fejltilfælde, som er  

 dækket af stk. 3, er fejlregistreringer og konteringsfejl.  

 Indløsers ansvar er objektivt, idet indløser dog ikke er  

 ansvarlig, hvis indløser kan bevise, at tabet skyldes forhold hos  

 betalingsmodtageren.
Skyldes tabet eksempelvis fejl i betalingsmodtagerens  

 eget udstyr, er det ikke rimeligt, at indløseren skal være  

 ansvarlig herfor.
I modsætning til den gældende lov bliver  

 indløseren derimod ikke objektivt ansvarlig for enhver form for  

 teknisk sammenbrud, idet et sådan ansvar er urimeligt vidtgående.  

 Således er det ikke rimeligt, at indløser er objektivt  

 ansvarlig, fordi betalingssystemet i en periode er nede, og  

 betalingsmodtageren derfor i denne periode ikke kan modtage betalinger med  

 betalingsmidler omfattet af denne lov.
Lovændringen betyder, at ansvar  

 for sådanne hændelser må afgøres efter almindelig  

 erstatningsret, samt ud fra de aftaler der måtte være  

 indgået herom mellem indløseren og betalingsmodtageren.
 Forslagets øvrige bestemmelser er med  

 nødvendige konsekvensrettelser på grund af sondringen mellem  

 udsteder og indløser identiske med den gældende  

 betalingskortlovs regler.
Til § 12 Bestemmelsen regulerer særlige  

 registerretlige problemer i forbindelse med anvendelse af betalingsmidler.  

 Bestemmelsen afløser betalingskortlovens kapitel 6.
 Der er ved formuleringen af den ny bestemmelse taget  

 højde for den regulering og det sprogbrug, som findes i forslag til  

 lov om behandling af personoplysninger.
Til stk. 1 Stk. 1 angiver forholdet mellem den almindelige  

 registerlovgivning og de særlige registerregler, som dette forslag  

 indeholder.
Det præciseres, at lov om behandling af personoplysninger  

 også gælder for den behandling af persondata, der finder sted i  

 forbindelse med brug af betalingsmidler, men med de ændringer, der  

 følger af forslagets stk. 2-5.
Bestemmelserne finder anvendelse på de funktioner i  

 et betalingsmiddel, der tjener egentlige betalingsfunktioner, samt på  

 de funktioner, der kan betragtes som et accessesorium til  

 betalingsfunktionen.
Kan brugeren eksempelvis opnå rabat, når  

 brugeren anvender betalingsfunktionen, gælder loven for såvel  

 betalingsfunktionen som for rabatfunktionen.
Såfremt et kort har flere  

 af hinanden klart adskilte og uafhængige funktioner   de såkaldte  

 multifunktionskort   og således fx indeholder en legitimationsfunktion,  

 et loyalitetsprogram e.l., vil forslaget dermed ikke regulere disse  

 funktioner af kortet, forudsat at brugeren anvender disse funktioner  

 uafhængigt af betalingsfunktionen.
Disse særlig, adskilte  

 funktioner vil imidlertid være reguleret af den øvrige  

 databeskyttelseslovgivning.
Til stk. 2 Stk. 2 erstatter betalingskortlovens § 25.
Bestemmelsen indebærer, at brugerens CPR-nummer kan fremgå af  

 betalingsmidlet, men det er et krav, at CPR-nummeret ikke kan læses af  

 andre end udstederen.
Hvis udstederen, fx en bank, i forvejen er i besiddelse  

 af brugerens CPR-nummer, vil brugerens CPR-nummer eventuelt kunne indeholdes  

 i den kodede meddelelse, der sendes i forbindelse med en  

 betalingstransaktion, blot der er sikkerhed for, at CPR-nummeret ikke kan  

 læses af andre end udstederen.
Dette kan fx ske i form af kryptering af  

 CPR-nummeret.
Til stk. 3 I stk. 3 benyttes formuleringen "behandling" i  

 relation til oplysninger.
Denne formulering svarer til sprogbrugen og  

 definitionen i forslaget til lov om behandling af personoplysninger og  

 dækker således "enhver operation eller række af  

 operationer med eller uden brug af elektronisk databehandling, som  

 oplysninger gøres til genstand for". "Behandling"  

 dækker ikke blot registrering, opbevaring og videregivelse, som er  

 omfattet af betalingskortlovens § 24, stk. 1-3, men dækker enhver form  

 for håndtering af oplysninger.
Ved at bruge samme formulering som i  

 forslaget til lov om behandling af personoplysninger bliver der  

 overensstemmelse mellem de to lovforslags sprogbrug.
Stk. 3-5 indeholder en udtømmende angivelse af, til  

 hvilke formål der kan ske behandling af oplysninger om, hvor  

 betalingsmidlerne har været anvendt, og hvad der er købt.  

 Formålet med bestemmelserne er at sikre, at sådanne oplysninger  

 ikke benyttes til uvedkommende formål eller i  

 integritetskrænkende øjemed, fx ved opstilling af  

 forbrugsprofiler for den enkelte eller grupper af forbrugere.
Med  

 bestemmelserne forbydes således, at de nævnte oplysninger  

 benyttes til at kortlægge brugernes forbrugsmønstre.  

 Bestemmelserne indebærer en skærpelse i forhold til reglerne i  

 direktiv 95/46 om beskyttelse af fysiske personer i forbindelse med  

 behandling af personoplysninger og fri udveksling af sådanne  

 oplysninger.
I forhold til betalingskortlovens § 24 er  

 anvendelsesområdet blevet indsnævret, idet de foreslåede  

 bestemmelser alene vedrører oplysninger om, hvor brugerne har anvendt  

 deres betalingsmidler, og hvad de har købt.
Det er alene disse  

 oplysninger, som må anses for særligt følsomme og egnede  

 til anvendelse til uvedkommende formål, fx dannelse af forbrugsprofiler  

 eller direkte markedsføring.
Bestemmelserne i § 12, stk. 3 og 4, finder ikke anvendelse  

 på de generelle kontooplysninger, som udstederen er i besiddelse af.
De  

 generelle kontooplysninger er bl.a. data om brugeren (navn, adresse og  

 eventuelt CPR-nummer) samt oplysninger om betalingsdato, beløb,  

 betalingsmåde, oplysninger om indbetalinger, udviklingen i det  

 økonomiske mellemværende mellem udbyder og bruger (saldoen),  

 overtræk, udsendelse af rykkere og beregning af renter, gebyrer mv.
 Oplysninger afgivet i forbindelse med en  

 kreditværdighedsvurdering må tillige anses for at vedrøre  

 det generelle økonomiske mellemværende mellem bruger og  

 udsteder.
Posteringer, der er foretaget uden anvendelse af et  

 betalingsmiddel, som er omfattet af denne lov, falder ligeledes uden for de  

 foreslåede regler.
Betaling af fx husleje via BetalingsService vil  

 således ikke være omfattet reglen.
 De oplysninger, som ikke bliver reguleret af stk. 3 og 4,  

 vil efter stk. 1 være reguleret af den almindelige  

 databeskyttelseslovgivning og af markedsføringsloven.
Efter stk. 3 kan der kun ske en behandling af oplysninger  

 om, hvor brugerne har anvendt deres betalingsmidler, og hvad de har  

 købt, til de i nr. 1-3 angivne formål.
De i nr. 1-3 angivne  

 formål svarer til formålene angivet i betalingskortlovens §  

 24.
Til nr. 1 Bestemmelsen i stk. 3, nr. 1, indebærer, at  

 oplysninger om betalingstransaktioner kan benyttes til beregning af  

 eventuelle gebyrer efter § 13 samt til udregning af rabatter, bonus eller  

 lignende, når det sker som led i en lovlig aktivitet, og når  

 oplysningerne i øvrigt ikke anvendes til uvedkommende formål.  

 Betydningen af ordene "eller andre funktioner, som udstederen har  

 knyttet til betalingsmidlet" dækker bl.a. den situation, hvor en  

 rabatfunktion kombineres med betalingsfunktionen.
Til nr. 3 Henvisningen i stk. 3, nr. 3, til "anden lovgivning"  

 relaterer sig til, at der fx i skattelovgivningen eller i retsplejeloven (i  

 forbindelse med en politimæssig efterforskning) kan være fastsat  

 regler, som hjemler yderligere mulighed for anvendelse af oplysninger, der  

 stammer fra betalingstransaktioner.
 Det følger af henvisningen i nr. 3 til anden  

 lovgivning og til formålet med lovens registerregler, at disse ikke kan  

 omgås ved at skaffe sig et samtykke fra brugeren efter lov om  

 behandling af personoplysninger om anvendelse af betalingsmidlet.
Til stk. 4 Efter stk. 4 er det alene oplysninger om, hvor brugerne  

 har anvendt deres betalingsmidler, der kan behandles til de i nr. 1 og 2  

 nævnte formål.
Undtagelserne i stk. 4 er nye.
Til nr. 1 Efter nr. 1 kan udstederen behandle oplysninger om, hvor  

 betalingsmidlet er anvendt, hvis dette er nødvendigt for udstederens  

 rådgivning af en bruger med henblik på en hensigtsmæssig  

 anvendelse af betalingsmidler.
Det er en betingelse, at de oplysninger, der  

 frembringes, alene angår, hvilke typer betalingstransaktioner brugeren  

 foretager.
Undtagelsen indebærer således, at en udsteder fx kan  

 rådgive om, hvilket betalingsmiddel det vil være  

 hensigtsmæssigt at anvende, hvis en bruger ønsker at foretage  

 betalinger på Internettet, eller hvordan en bruger mest  

 hensigtsmæssigt foretager betalinger til udlandet eller lignende.
Til nr. 2 Efter stk. 4, nr. 2, kan udsteder behandle oplysninger om,  

 hvor brugerne har anvendt deres betalingsmidler, når dette er  

 nødvendigt for udsteders tilpasning af betalingssystemer,  

 således at disse er sikre, effektive og tidssvarende.
Det er en  

 betingelse, at der ikke herved frembringes oplysninger på  

 enkeltbrugerniveau.
Det forudsættes, at de frembragte oplysninger alene  

 anvendes i anonymiseret form som en del af generelle og statistiske data,  

 idet behandling af oplysninger på enkeltbrugerniveau ikke vil  

 være relevant i forbindelse med udstederens vurdering af behovet for  

 tilpasning af betalingssystemerne.
 Udstederen må i alle de tilfælde, som falder  

 ind under stk. 3 og 4, kunne dokumentere, at behandlingen af  

 personoplysninger har tjent lovens formål.
Der må fremover alene ske en behandling af  

 oplysninger til fx generelle analyser e.l., i det omfang disse falder ind  

 under nogle af de i stk. 3-4 nævnte kategorier.
Eksempelvis bør  

 udstederen ikke kunne bruge oplysninger om brugernes betalingstransaktioner  

 til at skaffe sig oversigter over, hvilke forretninger kunder i en bestemt  

 aldersgruppe eller et bestemt geografisk område handler i.
 Det er ikke fundet nødvendigt at opretholde den  

 særlige registerregel, der angik registrering af betalingsmodtagers  

 forhold, som fandtes i betalingskortlovens § 24, stk. 3. Registrering af  

 forhold, der vedrører betalingsmodtager, foreslås således  

 alene reguleret af den generelle databeskyttelseslovgivning.
Til stk. 5 I stk. 5 er der givet erhvervsministeren en bemyndigelse  

 til at fravige reglerne i stk. 3, når der i forskningsøjemed er  

 behov for at kunne foretage en yderligere behandling af oplysningerne.
En  

 tilsvarende bestemmelse findes i betalingskortloven § 24, stk. 5.
Til stk. 6 Bestemmelsen i stk. 6 giver erhvervsministeren hjemmel til  

 i en bekendtgørelse at fastsætte regler om behandling i udlandet  

 af oplysninger, som angår brugernes anvendelse af et af loven omfattet  

 betalingsmiddel.
Forinden sådanne regler udstedes, skal der indhentes  

 udtalelse fra Datatilsynet.
Sådanne regler vil fx kunne regulere,  

 hvordan en udenlandsk udsteder af et betalingsmiddel må behandle  

 oplysninger om en her i landet bosat brugers anvendelse af et betalingsmiddel  

 her i landet.
Til § 13, 14 og 19 De foreslåede bestemmelser svarer  

 indholdsmæssigt til de gældende regler i betalingskortloven.
Som  

 en konsekvens af den sondring, der foreslås indført mellem  

 udsteder og indløser, er der dog foretaget visse konsekvensrettelser i  

 de foreslåede bestemmelser.
I forbindelse med ændringen af betalingskortloven i  

 foråret 1999 fastsatte man, at § 20 ikke gælder for  

 betalingssystemer uden kort, men med kode.
Som en konsekvens af, at man  

 ophæver sondringen mellem systemer med kort og systemer uden kort, vil  

 gebyrreglerne i forslagets § 13, stk. 2-4, fremover gælde generelt for  

 de betalingsmidler, der er omfattet af forslaget.
Til § 15 Til stk. 1 I forslagets stk. 1 er det bestemt, at alle bestemmelser  

 med et materielt indhold i forhold til brugeren ikke ved forudgående  

 aftale kan fraviges til skade for denne, da bestemmelserne tjener  

 væsentlige brugermæssige interesser.
Til stk. 2 Tilsvarende gælder efter stk. 2, at § 9, stk.  

 3, § 11 og § 13, stk. 1-3, ikke kan fraviges ved forudgående aftale til  

 skade for betalingsmodtagerne.
 Stk. 1 og 2 svarer til betalingskortlovens § 33.
Til stk. 3 Stk. 3 er ny i forhold til betalingskortloven og er indsat  

 i konsekvens af, at ministeren er tillagt beføjelser til at udstede  

 supplerende bestemmelser for betalingsmidler.
Det kan ikke ved aftale mellem parterne bestemmes, at  

 offentligretlige bestemmelser som fx § 4 og § 12 ikke gælder eller skal  

 fraviges.
Det følger af almindelige retsgrundsætninger, at  

 private ikke kan fravige sådanne offentligretlige regler.
Til § 16 Denne bestemmelse erstatter  

 betalingskortlovens § 10, § 12a, stk. 3, § 27 og § 28.
 Af lovtekniske grunde er det fundet mest  

 hensigtsmæssigt at samle reglerne om Forbrugerombudsmandens tilsyn og  

 lovens administration i én bestemmelse.
Til stk. 2 Efter § 16, stk. 2, vil Forbrugerombudsmanden kunne  

 kræve oplysninger hos alle de aktører i et betalingssystem, som  

 det er nødvendigt for at kunne tage stilling til, om et forhold falder  

 ind under lovens bestemmelser.
Det vil som udgangspunkt sige udsteder,  

 indløser og betalingsmodtager, men eventuelt også andre, som  

 udfører centrale funktioner i et betalingssystem, hvis dette er  

 påkrævet.
Til stk. 5 Efter § 16, stk. 5, har Forbrugerombudsmandens pligt til  

 at høre Finanstilsynet, inden han træffer afgørelse om  

 forhold af sikkerhedsmæssige eller edb-tekniske aspekter i  

 betalingssystemer inden for pengeinstitutsektoren.
Der eksisterer en mangeårig praksis mellem  

 Finanstilsynet og Forbrugerombudsmanden om et gensidig samarbejde i sager,  

 hvor begge tilsyn har en kompetence efter lovgivningen.
Hvor begge tilsyn kan  

 være kompetente til at behandle et spørgsmål, vil de to  

 tilsynsmyndigheder typisk aftale mellem sig, hvor det konkrete  

 spørgsmål skal behandles og efter hvilken lovgivning.
Udover at  

 der i betalingskortloven (§ 26 f) har været pligt til for  

 Forbrugerombudsmanden i visse spørgsmål at høre  

 Finanstilsynet, inden han træffer afgørelse, har der herudover  

 været en dialog mellem de to tilsyn om en hensigtsmæssig  

 løsning af forskellige spørgsmål, fx større  

 sikkerhedsmæssige undersøgelser.
Til stk. 8 Bestemmelsen i stk. 8 fastslår, at samarbejdet med  

 udenlandske myndigheder om dataspørgsmål skal varetages af  

 Datatilsynet, som herved kan benytte de i forvejen etablerede kontakter med  

 udenlandske datatilsyn, idet EU's registerdirektiv indeholder regler om dette  

 samarbejde.
Når samarbejdet vedrører spørgsmål om  

 personoplysninger i relation til betalingstransaktioner efter denne lov, skal  

 Forbrugerombudsmanden inddrages.
Til § 17 Bestemmelsen vedrører  

 anlæggelsen af retssager.
Bestemmelsen svarer til betalingskortlovens §  

 29. Der er foretaget konsekvensrettelser som følge af ændringer  

 i retsplejeloven.
Til § 18 Denne bestemmelse regulerer fordelingen af  

 omkostninger ved lovens administration og er identisk med betalingskortlovens  

 § 35.
Til § 20 Bestemmelsen fastsætter, hvilke  

 bestemmelser det er strafbelagt at overtræde.
Til stk. 1, nr. 1 Stk. 1, nr. 1 indeholder en bestemmelse om straf for  

 overtrædelse af § 5, § 6, stk. 1-3, § 7, stk. 1, § 12, stk. 2-4 og §  

 13.
En overtrædelse af pligten til at stille  

 informationsmateriale til rådighed for brugeren ved indgåelse af  

 aftale om at anvende et betalingsmiddel er strafsanktioneret.  

 Strafbestemmelsen er dog alene tænkt anvendt på de  

 tilfælde, hvor der slet ikke stilles informationsmateriale til  

 rådighed for brugeren.
Bestemmelsen i § 7, stk. 1, har i øvrigt  

 et indhold der i høj grad overlader det til udstederens egen  

 vurdering, hvilke oplysninger der skal gives.
Såfremt dette materiale  

 måtte findes ikke at indeholde fyldestgørende oplysninger,  

 må Forbrugerombudsmanden om fornødent gribe ind, fx ved at  

 udstede et påbud efter § 16. Hvis der måtte vise sig et behov for  

 at udstede nærmere regler om, hvilke oplysninger informationsmaterialet  

 skal indeholde, kan erhvervsministeren efter lovforslagets § 7, stk. 2,  

 udstede sådanne regler.
En overtrædelse af disse regler kan  

 gøres strafbelagte, jf. forslagets § 20, stk. 2.
Til nr. 2 Stk. 1, nr. 2, indeholder en bestemmelse om straf for  

 undladelse af at efterkomme et påbud udstedt efter § 6, stk. 4, § 14,  

 stk. 2 og § 16, stk. 3.
Til nr. 3 Nr. 3 omhandler straf for undladelse af at give  

 oplysninger, som opkræves efter § 16, stk. 2 eller § 19, stk. 2.
Til nr. 4 Nr. 4 afgivelse af urigtige, vildledende oplysninger eller  

 fortielse af oplysninger over for Konkurrencestyrelsen eller  

 Konkurrenceankenævnet eller Forbrugerombudsmanden i øvrigt.
Til stk. 4 Forældelsesfristen for ansvar efter § 13, § 14, stk.  

 2 og § 19, stk. 1 og 2, som vedrører forhold, der føres tilsyn  

 med af Konkurrencestyrelsen, er fastsat til 5 år, idet der gælder  

 en tilsvarende forældelsesfrist i konkurrenceloven.
Til § 21 Bestemmelsen fastslår, at den, der  

 driver virksomhed med betalingsmidler, i visse situationer kan fratages denne  

 ret.
Bestemmelserne i stk. 1, 2 og 4 svarer til betalingskortlovens § 32.
Til stk. 3 Bestemmelsen i stk. 3 er ny.
Bestemmelsen indebærer,  

 at Forbrugerombudsmanden ikke længere har en umiddelbar kompetence til  

 at anmode anklagemyndigheden om at nedlægge påstand om  

 rettighedsfrakendelse for så vidt angår virksomheder, der er  

 under Finanstilsynets tilsyn.
Det foreslås, at Forbrugerombudsmanden i  

 stedet skal anmode Finanstilsynet om at træffe de foranstaltninger, som  

 Finanstilsynet skønner fornødne, for at bringe de i stk. 1  

 nævnte forhold til ophør.
 Det følger af § 43, stk. 1, i lov om banker og  

 sparekasser mv., at Finanstilsynet kan inddrage et pengeinstituts tilladelse,  

   hvis pengeinstituttet gør sig skyldig i grov eller gentagen  

 overtrædelse af bestemmelser i denne lov.
§ 1, stk. 6, i lov om banker og sparekasser mv.  

 fastslår, at "Pengeinstitutter skal drives i overensstemmelse med  

 redelig forretningsskik og god pengeinstitutpraksis.
Finanstilsynet kan i  

 tilfælde, hvor pengeinstituttet handler i strid hermed, give  

 pålæg om, at denne handlemåde bringes til ophør". En  

 tilsidesættelse af andre lovregler vil efter omstændighederne  

 blive anset for stridende mod § 1, stk. 6, om redelig forretningsskik og god  

 pengeinstitutpraksis, og Finanstilsynet vil derfor efter bank- og  

 sparekasseloven kunne pålægge instituttet at ophøre med  

 den pågældende praksis.
En anmodning fra Forbrugerombudsmanden til Finanstilsynet  

 vil således indebære, at Finanstilsynet er forpligtet til at  

 sørge for, at forhold i strid med den foreslåede bestemmelse i §  

 21, stk. 1, bringes til ophør.
Der er her tale om ganske graverende  

 forhold, idet bestemmelsen kun kan anvendes, når den finansielle  

 virksomhed bliver dømt for strafbare forhold, og når det udviste  

 forhold begrunder nærliggende fare for misbrug ved udøvelsen af  

 virksomheden.
 Finanstilsynet kan selv bestemme, hvorledes Finanstilsynet  

 vil gribe ind over for det pågældende institut, idet det  

 afgørende er, at den ulovlige adfærd bringes til ophør  

 ikke at Finanstilsynet anvender en bestemt sanktion.
Bestemmelsen skal ses på baggrund af finansielle  

 virksomheders specielle karakter.
En retssag om rettighedsfrakendelse vil fx  

 for et pengeinstitut kunne have vidtrækkende økonomiske  

 konsekvenser og vil kunne tænkes at påvirke pengeinstituttets  

 likviditet og øvrige aktiviteter, som Finanstilsynet fører  

 tilsyn med.
Der er således risiko for, at blot det faktum, at der ved  

 domstolene føres en sådan sag, vil kunne skabe et sådant  

 offentligt røre omkring pengeinstituttet, at selve sagsanlægget  

 kan indebære, at pengeinstituttet må træde i  

 betalingsstandsning, hvilket kan skabe risiko for en efterfølgende  

 konkurs.
Indtræder den tænkte situation, at det ikke er  

 muligt for Finanstilsynet at bringe en ulovlig adfærd til ophør  

 med de midler, som Finanstilsynet har til rådighed, følger det  

 af forslaget, at Forbrugerombudsmanden vil kunne anmode anklagemyndigheden om  

 at anlægge en retssag om rettighedsfrakendelse.
En retssag om  

 rettighedsfrakendelse mod en finansiel virksomhed efter den foreslåede  

 bestemmelse vil altså kun kunne komme på tale, når alle  

 andre indgrebsmuligheder viser sig at være utilstrækkelige.
Til § 22-23 Disse bestemmelser indeholder lovens  

 ikrafttrædelses- og revisionsregler.
Det er fundet mest hensigtsmæssigt at lade de  

 dispensationer, der er udstedt i medfør af betalingskortloven, bevare  

 deres gyldighed.
De fleste dispensationer er givet for en bestemt tidsperiode  

 og vil derfor udløbe i løbet af nogle år.
Herved sikres  

 det, at hverken virksomhederne eller myndighederne i løbet af kort tid  

 skal tage stilling til en eventuel fornyelse.
I forhold til forudbetalte betalingsmidler vil  

 bestemmelsen i § 9, stk. 2, om refusionsret betyde, at allerede udstedte  

 forudbetalte betalingsmidler kan forlanges indfriet ved en gyldighedsperiodes  

 udløb.
Dette findes imidlertid ikke at give anledning til  

 væsentlige problemer, som kræver en særlig  

 overgangsperiode.
 Der findes ikke i øvrigt at være  

 særlige problemer ved overgangen til en regulering i henhold til denne  

 lov.
 1)   Loven  

 indeholder bestemmelser, der gennemfører art. 8 i direktiv 97/7 om  

 forbrugerbeskyttelse i forbindelse med aftaler vedrørende fjernsalg,  

 EF-Tidende, L 144, s. 19-28.
