Nr LSF 303 Forslag til Lov om afgift af ledningsført vand Fremsat af skatteministeren (Stavad) den 19. maj 1993 Vedtaget ved tredjebehandling den 24. juni 1993 Lov nr. 492 af 30/06/1993 Afgiftspligtigt område og afgiftens størrelse § 1. Efter bestemmelserne i denne lov betales en afgift til  

 statskassen af ledningsført vand, der forbruges her i landet.
 § 2. Afgift betales af registrerede virksomheder.
 Stk. 2. Afgift betales endvidere af ejeren af en ejendom, der  

 forsynes med ledningsført vand, men ikke får leveret vand fra et alment  

 vandforsyningsanlæg.
 § 3. Afgiften udgør 5 kr. pr. m3 vand.
Registrerede virksomheder § 4. Almene vandforsyningsanlæg skal anmelde sig til registrering  

 hos de statslige told- og skattemyndigheder.
 Stk. 2. Virksomheder, der leverer ydelser omfattet af bilaget til  

 nærværende lov, og virksomheder og institutioner m.v., der leverer ydelser  

 omfattet af § 2, stk. 3, i merværdiafgiftsloven, og som i forbindelse med  

 deres levering af disse ydelser forbruger ledningsført vand fra andre anlæg  

 end almene vandforsyningsanlæg, skal anmelde sig til registrering hos de  

 statslige told- og skattemyndigheder, såfremt det nævnte vandforbrug  

 overstiger 1000 m3 årligt.
 Stk. 3. Til de registrerede virksomheder udstedes et bevis for  

 registreringen.
 Stk. 4. Registrerede virksomheder skal efter anmodning fra Told-  

 og Skattestyrelsen udarbejde fortegnelser over ejendomme, der får leveret  

 vand fra virksomheden.
 § 5. Virksomheder registreret efter § 4, stk. 1, er berettiget  

 til, uden at afgiften er berigtiget, fra udlandet at modtage og fra andre  

 registrerede virksomheder at få tilført afgiftspligtigt vand.
Afgiftsperiode og opgørelse af den afgiftspligtige mængde § 6. Afgiftsperioden er kvartalet.
 § 7. For virksomheder registreret efter § 4, stk. 1, er den  

 afgiftspligtige mængde i en afgiftsperiode de leverancer, for hvilke der er  

 udstedt fakturaer, herunder acontoopkrævninger, i den pågældende periode, jf.  

 dog stk. 2.
 Stk. 2. Den samlede afgiftspligtige mængde for et år udgør dog  

 mindst den modtagne mængde, der er faktureret til virksomheden fra andre  

 registrerede virksomheder og fra udlandet, fratrukket den mængde, der er  

 faktureret til andre registrerede virksomheder og til udlandet, og tillagt 90  

 pct. af den fremstillede mængde.
 Stk. 3. Den afgiftspligtige mængde for vand, der forbruges efter §  

 4, stk. 2, er den del af dette forbrug, der overstiger 1000 m3 årligt.
 Stk. 4. For den, der er afgiftspligtig i henhold til § 2, stk. 2,  

 er den afgiftspligtige mængde 170 m3 årligt pr. helårsboligenhed og 70 m3  

 årligt pr. boligenhed, der ikke er en helårsbolig, jf. dog stk. 5.
Stk. 5. Skatteministeren kan fastsætte regler om, at den  

 afgiftspligtige mængde i de i stk. 4 nævnte tilfælde efter den enkelte  

 kommunes bestemmelse i stedet kan opgøres ved hjælp af en måler.
Ministeren  

 kan herunder fastsætte regler om kommunernes kontrol og om, at kommunen kan  

 opkræve et gebyr til dækning af udgifterne ved ordningen.
Ministeren kan  

 endvidere bemyndige kommunerne til at fastsætte regler om regnskabsførelse og  

 om indretning, montering og kontrol af måler hos de afgiftspligtige.
§ 8. I den afgiftspligtige mængde opgjort efter § 7, stk. 1,  

 fradrages 1) vand, der tilføres en anden registreret virksomhed, jf. § 5, 2) vand, der er fritaget for afgift efter § 10, og 3) vand, der leveres til udlandet.
Afgiftsgodtgørelse og afgiftsfritagelse § 9. Virksomheder, der er registreret efter merværdiafgiftsloven,  

 kan få tilbagebetalt afgiften efter nærværende lov af det af virksomheden  

 forbrugte afgiftspligtige vand, jf. dog stk. 2.
 Stk. 2. Tilbagebetaling kan dog ikke finde sted for så vidt angår  

 afsætning af de i bilaget til nærværende lov nævnte ydelser.
Stk. 3. Afgiften tilbagebetales efter stk. 1 i samme omfang, som  

 virksomheden har fradragsret for indgående merværdiafgift af vand.
Til  

 dokumentation af tilbagebetalingsbeløbet skal virksomheden kunne fremlægge  

 fakturaer eller særskilte opgørelser, hvoraf størrelsen af afgiften fremgår,  

 jf. stk. 7.
Stk. 4. Tilbagebetalingsbeløbet efter stk. 1 opgøres for den  

 periode, som virksomheden anvender ved angivelsen af afgiftstilsvaret efter  

 merværdiafgiftsloven.
Tilbagebetalingsbeløbet for en periode omfatter  

 afgiften efter nærværende lov af de af virksomheden i perioden modtagne  

 leverancer af afgiftspligtigt vand.
Tilbagebetaling af afgiftsbeløbet kan dog  

 omfatte flere perioder under eet.
Stk. 5. Tilbagebetalingsbeløbet anføres på virksomhedens  

 angivelser efter merværdiafgiftsloven.
Beløbet angives i hele kroner, idet  

 der bortses fra ørebeløb.
Stk. 6. Tilbagebetalingen sker ved, at virksomheden foretager  

 modregning i sit afgiftstilsvar efter merværdiafgiftsloven.
I det omfang  

 tilbagebetalingen ikke kan ske ved modregning, udbetales beløbet til  

 virksomheden efter de i merværdiafgiftslovens § 23 anførte regler.  

 Afgiftsbeløb på under 50 kr. udbetales ikke.
 Stk. 7. Virksomheder, der leverer vand, skal mindst een gang  

 årligt afgive de oplysninger, der er nødvendige ved opgørelsen af afgiften  

 efter stk. 3. Skatteministeren kan fastsætte regler herom.
§ 10. Vand, der leveres til de i toldlovens § 22 omhandlede  

 diplomatiske repræsentationer, internationale institutioner m.v. samt de  

 hertil knyttede personer, er fritaget for afgift.
Skatteministeren kan  

 fastsætte de nærmere regler for afgiftsfritagelsen.
Afgift af vand, der modtages fra udlandet § 11. Ved modtagelse fra udlandet af afgiftspligtigt ledningsført  

 vand svares afgift ved modtagelsen, medmindre vandet modtages efter reglerne  

 i § 5. Skatteministeren fastsætter de nærmere regler for afregningen af  

 afgiften.
Regnskabsbestemmelser § 12. Registrerede virksomheder skal føre et regnskab over  

 afsætningen, fremstillingen eller forbruget af vand, der kan danne grundlag  

 for opgørelse af det i hver afgiftsperiode opkrævede afgiftsbeløb og for  

 kontrollen med afgiftens rigtige erlæggelse.
 Stk. 2. Skatteministeren fastsætter nærmere regler for  

 virksomhedernes regnskabsførelse og for indretningen af teknisk måleudstyr og  

 montering af dette i virksomhederne.
Afregning af afgiften § 13. Registrerede virksomheder skal efter udgangen af hver  

 afgiftsperiode og senest den 15. i den måned, der følger efter  

 afgiftsperioden, til de statslige told- og skattemyndigheder angive  

 størrelsen af de i periodens løb stedfundne afgiftspligtige leverancer m.v.  

 Angivelsen skal være underskrevet af virksomhedens ansvarlige ledelse.
§ 14. Registrerede virksomheder skal indbetale afgiften for en  

 afgiftsperiode til de statslige told- og skattemyndigheder senest den 15. i  

 den måned, der følger efter afgiftsperioden.
Udgør afgiften under 50 kr., kan  

 indbetaling af beløbet undlades.
Skatteministeren kan fastsætte bestemmelser  

 om afgiftens indbetaling.
 Stk. 2. Virksomhederne skal sammen med indbetalingerne for oktober  

 kvartal foretage eventuelle indbetalinger efter bestemmelsen i § 7, stk. 2.
 Stk. 3. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned regnet fra sidste rettidige  

 indbetalingsdag, dog mindst 50 kr.
Stk. 4. Afgift, der skal betales efter § 2, stk. 2, opkræves af  

 den kommune, hvori ejendommen er beliggende.
Afgiftsbeløbet forhøjes med 25  

 pct.
Kommunerne fastsætter de nærmere regler for indbetalingen af afgiften.
 Stk. 5. For virksomheder og institutioner m.v., der leverer  

 ydelser omfattet af § 2, stk. 3, i merværdiafgiftsloven, forhøjes  

 afgiftsbeløbet for vand, der forbruges efter § 4, stk. 2, i forbindelse med  

 leveringen af disse ydelser med 25 pct.
 Stk. 6. Skatteministeren kan fastsætte regler for kommunernes  

 afregning til Told- og Skattestyrelsen af afgift opkrævet efter stk. 4.
 § 15. Såfremt det konstateres, at en virksomhed har afgivet  

 urigtig angivelse til de statslige told- og skattemyndigheder, således at  

 virksomheden har betalt for lidt i afgift eller fået tilbagebetalt for meget,  

 afkræves virksomheden det skyldige beløb til betaling senest 14 dage efter  

 påkrav.
Stk. 2. Kan størrelsen af det afgiftsbeløb, som påhviler  

 virksomheden, ikke opgøres på grundlag af virksomhedens regnskaber, kan de  

 statslige told- og skattemyndigheder foretage en skønsmæssig ansættelse af  

 afgiftsbeløbet.
Tilsvarende gælder, hvis en virksomhed har modtaget et for  

 stort beløb i tilbagebetaling og størrelsen af det beløb, som virksomheden  

 derfor skal indbetale, ikke kan opgøres på grundlag af virksomhedens  

 regnskaber.
Afgørelsen skal indeholde oplysning om den i stk. 3 nævnte  

 klageadgang.
Stk. 3. En afgørelse efter stk. 2 kan af virksomheden indbringes  

 for det i merværdiafgiftslovens § 37 omhandlede nævn.
Begæring om  

 indbringelse for nævnet skal være fremsat over for de statslige told- og  

 skattemyndigheder senest 4 uger efter, at virksomheden er gjort bekendt med  

 ansættelsen.
 Stk. 4. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
 § 16. Der skal betales et gebyr på 65 kr. for erindringsskrivelser  

 til de registrerede virksomheder vedrørende betaling af afgift.
Kontrolbestemmelser § 17. De statslige told- og skattemyndigheder har, hvis det  

 skønnes nødvendigt, til enhver tid mod behørig legitimation uden retskendelse  

 adgang til at foretage eftersyn i lokaler, der benyttes i forbindelse med  

 driften af registreringspligtige virksomheder, og til at efterse  

 virksomhedernes forretningsbøger, øvrige regnskabsmateriale samt  

 korrespondance m.v.
De statslige told- og skattemyndigheder er endvidere  

 berettiget til at foretage tilsvarende eftersyn hos virksomheder, der begærer  

 tilbagebetaling efter § 9.
 Stk. 2. Virksomhedernes indehavere og de i virksomhederne  

 beskæftigede personer skal yde de statslige told- og skattemyndigheder  

 fornøden vejledning og hjælp ved foretagelsen af de i stk. 1 omhandlede  

 eftersyn.
 Stk. 3. Det i stk. 1 nævnte materiale skal på de statslige told-  

 og skattemyndigheders anmodning udleveres eller indsendes til disse.
 Stk. 4. Erhvervsdrivende skal på begæring meddele de statslige  

 told- og skattemyndigheder oplysning om deres indkøb og eventuelle videresalg  

 af afgiftspligtigt vand.
 Stk. 5. Bestemmelserne i stk. 1-3 finder tilsvarende anvendelse  

 for kommunernes kontrol i de i § 7, stk. 5, nævnte tilfælde.
 § 18. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af  

 virksomheder og kontrollen med afgiftens betaling eller tilbagebetaling.
 § 19. Skatteministeren kan fastsætte bestemmelser om  

 kontrolforanstaltninger, der er nødvendige til lovens gennemførelse.
Straffebestemmelser § 20. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 4, stk. 1, 2 eller 4, § 9, stk. 7, § 12, stk. 1, § 13, §  

 17, stk. 2, 3 eller 4, eller 3) overdrager, erhverver, tilegner sig eller anvender vand, hvoraf der  

 ikke er betalt afgift, som skulle have været betalt efter loven, eller  

 forsøger herpå.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de nævnte overtrædelser med forsæt  

 til at unddrage statskassen afgift, straffes med bøde, hæfte eller fængsel  

 indtil 2 år.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 21. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.
 Stk. 4. Ransagning kan ske i sager om overtrædelse af  

 bestemmelserne i denne lov og bestemmelser udstedt i medfør af loven i  

 overensstemmelse med retsplejelovens regler herom.
Andre bestemmelser § 22. Det efter § 37 i merværdiafgiftsloven nedsatte nævn har den  

 endelige administrative afgørelse af 1) spørgsmål om afgiftspligt, 2) spørgsmål om den afgiftspligtige mængde, 3) spørgsmål om antallet af de i § 7, stk. 4, nævnte boligenheder, 4) spørgsmål om afgrænsningen af de i bilaget til nærværende lov nævnte  

 ydelser, jf. § 9, stk. 2, og 5) klager over de af de statslige told- og skattemyndigheder efter § 15,  

 stk. 2, trufne afgørelser.
 § 23. Afgift efter loven kan inddrives ved udpantning.
 Stk. 2. For betaling af afgiften hæfter den, der som ejer,  

 forpagter eller lignende driver virksomheden for egen regning.
 § 24. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 22.
 Stk. 3. Ministeren kan på eget initiativ tage en afgørelse, der er  

 truffet af de statslige told- og skattemyndigheder, op til nærmere  

 undersøgelse og afgørelse.
§ 25. Reglerne om eftergivelse og henstand i merværdiafgiftslovens  

 § 39 d finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
Overgangs- og ikrafttrædelsesbestemmelser § 26. Loven træder i kraft den 1. januar 1994, jf. dog stk. 2.
 Stk. 2. Bestemmelserne i § 4, stk. 4, og § 27, stk. 3, træder i  

 kraft den 1. september 1993.
 § 27. Loven finder anvendelse på leverancer, der sker efter lovens  

 ikrafttræden.
Stk. 2. For løbende leverancer, for hvilke afregningsperioden  

 påbegyndes inden lovens ikrafttræden og afsluttes efter dette tidspunkt,  

 beregnes afgiften af så stor en del af leverancen, som tidsrummet fra lovens  

 ikrafttræden til afregningsperiodens slutning udgør i forhold til den samlede  

 afregningsperiode.
Med de statslige told- og skattemyndigheders tilladelse  

 kan der foretages afrunding ved opgørelse af den brøkdel af leverancerne,  

 hvoraf der skal betales afgift.
 Stk. 3. Virksomheder, der skal registreres efter § 4, stk. 1, skal  

 anmelde sig til registrering senest den 10. september 1993. Tilsvarende  

 gælder for virksomheder og institutioner m.v., der forventer, at deres  

 forbrug af vand efter § 4, stk. 2, vil overstige 1000 m3 for 1994.
 Stk. 4. Afgiften svares i perioden 1. januar 1994-31. december  

 1997 efter følgende satser:
1 kr. pr. m3 vand i perioden 1. januar 1994 - 31. december 1994 2 kr. pr. m3 vand i perioden 1. januar 1995 - 31. december 1995 3 kr. pr. m3 vand i perioden 1. januar 1996 - 31. december 1996 4 kr. pr. m3 vand i perioden 1. januar 1997 - 31. december 1997.
Stk. 5. For løbende leverancer, for hvilke afregningsperioden  

 påbegyndes inden henholdsvis 1. januar 1995, 1. januar 1996, 1. januar 1997  

 og 1. januar 1998 og afsluttes efter de nævnte tidspunkter, beregnes afgiften  

 af så stor en del af leverancerne, som tidsrummet fra henholdsvis 1. januar  

 1995, 1. januar 1996, 1. januar 1997 og 1. januar 1998 til  

 afregningsperiodens slutning udgør i forhold til den samlede  

 afregningsperiode.
Stk. 2, 2. pkt., finder tilsvarende anvendelse.
 § 28. Loven gælder ikke for Færøerne og Grønland.
Bilag Liste over momsregistrerede virksomheder, hvis afsætning af ydelser ikke  

 giver adgang til tilbagebetaling af vandafgift Advokater.
 Arkitekter.
 Bureauer (bl.a. vagtbureauer, ægteskabsbureauer).
 Forlystelser, herunder teaterforeninger, biografforestillinger m.v.
 Landinspektører.
 Mæglere.
 Reklame.
 Revisorer.
 Rådgivende ingeniører.
Oprindeligt fremsat forslag Afgiftspligtigt område og afgiftens størrelse § 1. Efter bestemmelserne i denne lov betales en afgift til  

 statskassen af ledningsført vand, der forbruges her i landet.
 § 2. Afgift betales af almene vandforsyningsanlæg.
 Stk. 2. Afgift betales endvidere af ejeren af en ejendom, der  

 forsynes med ledningsført vand, men ikke får leveret vand fra et alment  

 vandforsyningsanlæg.
 § 3. Afgiften udgør 5 kr. pr. (m3) vand.
Registrerede virksomheder § 4. Almene vandforsyningsanlæg skal anmelde sig til registrering  

 hos de statslige told- og skattemyndigheder.
 Stk. 2. Til de registrerede virksomheder udstedes et bevis for  

 registreringen.
 Stk. 3. Registrerede virksomheder skal efter anmodning fra Told-  

 og Skattestyrelsen udarbejde fortegnelser over ejendomme, der får leveret  

 vand fra virksomheden.
 § 5. Registrerede virksomheder er berettiget til, uden at afgiften  

 er berigtiget, fra udlandet at modtage og fra andre registrerede virksomheder  

 at få tilført afgiftspligtigt vand.
Afgiftsperiode og opgørelse af den afgiftspligtige mængde § 6. Afgiftsperioden er kvartalet.
 § 7. En registreret virksomheds afgiftspligtige mængde i en  

 afgiftsperiode omfatter leverancer, for hvilke der er udstedt fakturaer,  

 herunder acontoopkrævninger, i den pågældende periode, samt virksomhedens  

 eget forbrug af vand i det omfang, det ikke opfylder betingelserne for  

 tilbagebetaling efter § 9, stk. 1 og 2, jf. dog stk. 2.
 Stk. 2. Den samlede afgiftspligtige mængde for et år udgør dog  

 mindst 90 pct. af den indvundne mængde tillagt den modtagne mængde fra andre  

 registrerede virksomheder og fra udlandet og fratrukket den leverede mængde  

 til andre registrerede virksomheder og til udlandet.
 Stk. 3. For den, der er afgiftspligtig i henhold til § 2, stk. 2,  

 er den afgiftspligtige mængde 170 (m3) årligt pr. helårsboligenhed og 70 (m3)  

 årligt pr. boligenhed, der ikke er en helårsbolig.
§ 8. I den afgiftspligtige mængde opgjort efter § 7, stk. 1,  

 fradrages 1) vand, der tilføres en anden registreret virksomhed, jf. § 5, 2) vand, der er fritaget for afgift efter § 10, og 3) vand, der leveres til udlandet.
Afgiftsgodtgørelse og afgiftsfritagelse § 9. Virksomheder, der er registreret efter merværdiafgiftsloven,  

 kan få tilbagebetalt afgiften efter nærværende lov af det af virksomheden  

 forbrugte afgiftspligtige vand, jf. dog stk. 2.
 Stk. 2. Tilbagebetaling kan dog ikke finde sted for så vidt angår  

 afsætning af de i bilaget til nærværende lov nævnte ydelser.
Stk. 3. Afgiften tilbagebetales efter stk. 1 i samme omfang, som  

 virksomheden har fradragsret for indgående merværdiafgift af vand.
Til  

 dokumentation af tilbagebetalingsbeløbet skal virksomheden kunne fremlægge  

 fakturaer eller særskilte opgørelser, hvoraf størrelsen af afgiften fremgår,  

 jf. stk. 7.
Stk. 4. Tilbagebetalingsbeløbet efter stk. 1 opgøres for den  

 periode, som virksomheden anvender ved angivelsen af afgiftstilsvaret efter  

 merværdiafgiftsloven.
Tilbagebetalingsbeløbet for en periode omfatter  

 afgiften efter nærværende lov af de af virksomheden i perioden modtagne  

 leverancer af afgiftspligtigt vand.
Tilbagebetaling af afgiftsbeløbet kan dog  

 omfatte flere perioder under eet.
Stk. 5. Tilbagebetalingsbeløbet anføres på virksomhedens  

 angivelser efter merværdiafgiftsloven.
Beløbet angives i hele kroner, idet  

 der bortses fra ørebeløb.
Stk. 6. Tilbagebetalingen sker ved, at virksomheden foretager  

 modregning i sit afgiftstilsvar efter merværdiafgiftsloven.
I det omfang  

 tilbagebetalingen ikke kan ske ved modregning, udbetales beløbet til  

 virksomheden efter de i merværdiafgiftslovens § 23 anførte regler.  

 Afgiftsbeløb på under 50 kr. udbetales ikke.
 Stk. 7. Virksomheder, der leverer vand, skal mindst een gang  

 årligt afgive de oplysninger, der er nødvendige ved opgørelsen af afgiften  

 efter stk. 3. Skatteministeren kan fastsætte regler herom.
§ 10. Vand, der leveres til de i toldlovens § 22 omhandlede  

 diplomatiske repræsentationer, internationale institutioner m.v. samt de  

 hertil knyttede personer, er fritaget for afgift.
Skatteministeren kan  

 fastsætte de nærmere regler for afgiftsfritagelsen.
Afgift af vand, der modtages fra udlandet § 11. Ved modtagelse fra udlandet af afgiftspligtigt ledningsført  

 vand svares afgift ved modtagelsen, medmindre vandet modtages efter reglerne  

 i § 5. Skatteministeren fastsætter de nærmere regler for afregningen af  

 afgiften.
Regnskabsbestemmelser § 12. Registrerede virksomheder skal føre et regnskab over  

 afsætningen og indvindingen af vand, der kan danne grundlag for opgørelse af  

 det i hver afgiftsperiode opkrævede afgiftsbeløb og for kontrollen med  

 afgiftens rigtige erlæggelse.
 Stk. 2. Skatteministeren fastsætter nærmere regler for  

 virksomhedernes regnskabsførelse og for indretningen af teknisk måleudstyr og  

 montering af dette i virksomhederne.
Afregning af afgiften § 13. Registrerede virksomheder skal efter udgangen af hver  

 afgiftsperiode og senest den 15. i den måned, der følger efter  

 afgiftsperioden, til de statslige told- og skattemyndigheder angive  

 størrelsen af de i periodens løb stedfundne afgiftspligtige leverancer m.v.  

 Angivelsen skal være underskrevet af virksomhedens ansvarlige ledelse.
§ 14. Registrerede virksomheder skal indbetale afgiften for en  

 afgiftsperiode til de statslige told- og skattemyndigheder senest den 15. i  

 den måned, der følger efter afgiftsperioden.
Udgør afgiften under 50 kr., kan  

 indbetaling af beløbet undlades.
Skatteministeren kan fastsætte bestemmelser  

 om afgiftens indbetaling.
 Stk. 2. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned regnet fra sidste rettidige  

 indbetalingsdag, dog mindst 50 kr.
Stk. 3. Afgift, der skal betales efter § 2, stk. 2, opkræves af  

 den kommune, hvori ejendommen er beliggende.
Afgiftsbeløbet forhøjes med 25  

 pct.
Kommunerne fastsætter de nærmere regler for indbetalingen af afgiften.
 Stk. 4. Skatteministeren kan fastsætte regler for kommunernes  

 afregning til Told- og Skattestyrelsen af afgift opkrævet efter stk. 3.
 § 15. Såfremt det konstateres, at en virksomhed har afgivet  

 urigtig angivelse til de statslige told- og skattemyndigheder, således at  

 virksomheden har betalt for lidt i afgift eller fået tilbagebetalt for meget,  

 afkræves virksomheden det skyldige beløb til betaling senest 14 dage efter  

 påkrav.
Stk. 2. Kan størrelsen af det afgiftsbeløb, som påhviler  

 virksomheden, ikke opgøres på grundlag af virksomhedens regnskaber, kan de  

 statslige told- og skattemyndigheder foretage en skønsmæssig ansættelse af  

 afgiftsbeløbet.
Tilsvarende gælder, hvis en virksomhed har modtaget et for  

 stort beløb i tilbagebetaling og størrelsen af det beløb, som virksomheden  

 derfor skal indbetale, ikke kan opgøres på grundlag af virksomhedens  

 regnskaber.
Afgørelsen skal indeholde oplysning om den i stk. 3 nævnte  

 klageadgang.
Stk. 3. En afgørelse efter stk. 2 kan af virksomheden indbringes  

 for det i merværdiafgiftslovens § 37 omhandlede nævn.
Begæring om  

 indbringelse for nævnet skal være fremsat over for de statslige told- og  

 skattemyndigheder senest 4 uger efter, at virksomheden er gjort bekendt med  

 ansættelsen.
 Stk. 4. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
 § 16. Der skal betales et gebyr på 65 kr. for erindringsskrivelser  

 til de registrerede virksomheder vedrørende betaling af afgift.
Kontrolbestemmelser § 17. De statslige told- og skattemyndigheder har, hvis det  

 skønnes nødvendigt, til enhver tid mod behørig legitimation uden retskendelse  

 adgang til at foretage eftersyn i lokaler, der benyttes i forbindelse med  

 driften af registreringspligtige virksomheder, og til at efterse  

 virksomhedernes forretningsbøger, øvrige regnskabsmateriale samt  

 korrespondance m.v.
De statslige told- og skattemyndigheder er endvidere  

 berettiget til at foretage tilsvarende eftersyn hos virksomheder, der begærer  

 tilbagebetaling efter § 9.
 Stk. 2. Virksomhedernes indehavere og de i virksomhederne  

 beskæftigede personer skal yde de statslige told- og skattemyndigheder  

 fornøden vejledning og hjælp ved foretagelsen af de i stk. 1 omhandlede  

 eftersyn.
 Stk. 3. Det i stk. 1 nævnte materiale skal på de statslige told-  

 og skattemyndigheders anmodning udleveres eller indsendes til disse.
 Stk. 4. Erhvervsdrivende skal på begæring meddele de statslige  

 told- og skattemyndigheder oplysning om deres indkøb og eventuelle videresalg  

 af afgiftspligtigt vand.
 § 18. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af  

 virksomheder og kontrollen med afgiftens betaling eller tilbagebetaling.
 § 19. Skatteministeren kan fastsætte bestemmelser om  

 kontrolforanstaltninger, der er nødvendige til lovens gennemførelse.
Straffebestemmelser § 20. Med bøde straffes den, der forsætligt eller groft uagtsomt:
1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 4, stk. 1 eller 3, § 9, stk. 7, § 12, stk. 1, § 13, § 17,  

 stk. 2, 3 eller 4, eller 3) overdrager, erhverver, tilegner sig eller anvender vand, hvoraf der  

 ikke er betalt afgift, som skulle have været betalt efter loven, eller  

 forsøger herpå.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de nævnte overtrædelser med forsæt  

 til at unddrage statskassen afgift, straffes med bøde, hæfte eller fængsel  

 indtil 2 år.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 21. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.
 Stk. 4. Ransagning kan ske i sager om overtrædelse af  

 bestemmelserne i denne lov og bestemmelser udstedt i medfør af loven i  

 overensstemmelse med retsplejelovens regler herom.
Andre bestemmelser § 22. Det efter § 37 i merværdiafgiftsloven nedsatte nævn har den  

 endelige administrative afgørelse af:
1) Spørgsmål om afgiftspligt, 2) spørgsmål om den afgiftspligtige mængde, 3) spørgsmål om antallet af de i § 7, stk. 3, nævnte boligenheder, 4) spørgsmål om afgrænsningen af de i bilaget til nærværende lov nævnte  

 ydelser, jf. § 9, stk. 2, og 5) klager over de af de statslige told- og skattemyndigheder efter § 15,  

 stk. 2, trufne afgørelser.
 § 23. Afgift efter loven kan inddrives ved udpantning.
 Stk. 2. For betaling af afgiften hæfter den, der som ejer,  

 forpagter eller lignende driver virksomheden for egen regning.
 § 24. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 22.
 Stk. 3. Ministeren kan på eget initiativ tage en afgørelse, der er  

 truffet af de statslige told- og skattemyndigheder, op til nærmere  

 undersøgelse og afgørelse.
§ 25. Reglerne om eftergivelse og henstand i merværdiafgiftslovens  

 § 39 d finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
Overgangs- og ikrafttrædelsesbestemmelser § 26. Loven træder i kraft den 1. januar 1994, jf. dog stk. 2.
 Stk. 2. Bestemmelserne i § 4, stk. 3, og § 27, stk. 3, træder i  

 kraft den 1. september 1993.
 § 27. Loven finder anvendelse på leverancer, der sker efter lovens  

 ikrafttræden.
Stk. 2. For løbende leverancer, for hvilke afregningsperioden  

 påbegyndes inden lovens ikrafttræden og afsluttes efter dette tidspunkt,  

 beregnes afgiften af så stor en del af leverancen, som tidsrummet fra lovens  

 ikrafttræden til afregningsperiodens slutning udgør i forhold til den samlede  

 afregningsperiode.
Med de statslige told- og skattemyndigheders tilladelse  

 kan der foretages afrunding ved opgørelse af den brøkdel af leverancerne,  

 hvoraf der skal betales afgift.
 Stk. 3. De, der ved lovens ikrafttræden skal betale afgift efter §  

 2, stk. 1, skal anmelde sig til registrering senest den 10. september 1993.
 Stk. 4. Afgiften svares i perioden 1. januar 1994-31. december  

 1997 efter følgende satser:
1 kr. pr. (m3) vand i perioden 1. januar 1994 - 31. december 1994 2 kr. pr. (m3) vand i perioden 1. januar 1995 - 31. december 1995 3 kr. pr. (m3) vand i perioden 1. januar 1996 - 31. december 1996 4 kr. pr. (m3) vand i perioden 1. januar 1997 - 31. december 1997.
Stk. 5. For løbende leverancer, for hvilke afregningsperioden  

 påbegyndes inden henholdsvis 1. januar 1995, 1. januar 1996, 1. januar 1997  

 og 1. januar 1998 og afsluttes efter de nævnte tidspunkter, beregnes afgiften  

 af så stor en del af leverancerne, som tidsrummet fra henholdsvis 1. januar  

 1995, 1. januar 1996, 1. januar 1997 og 1. januar 1998 til  

 afregningsperiodens slutning udgør i forhold til den samlede  

 afregningsperiode.
Stk. 2, 2. pkt., finder tilsvarende anvendelse.
 § 28. Loven gælder ikke for Færøerne og Grønland.
Bilag Liste over momsregistrerede virksomheder, hvis afsætning af ydelser ikke  

 giver adgang til tilbagebetaling af vandafgift Advokater.
 Arkitekter.
 Bureauer (bl.a. vagtbureauer, ægteskabsbureauer).
 Forlystelser, herunder teaterforeninger, biografforestillinger m.v.
 Landinspektører.
 Mæglere.
 Reklame.
 Revisorer.
 Rådgivende ingeniører.
Bemærkninger til lovforslaget Almindelige bemærkninger Lovforslaget er et led i regeringens forslag om en gennemgribende  

 omlægning af skattesystemet.
Der henvises til bemærkningerne til det  

 samtidigt hermed fremsatte forslag til lov om ændring af personskatteloven og  

 andre skattelove (Skatteomlægning).
Forslaget har til formål at pålægge forbruget af vand en afgift på 1 kr.  

 pr. (m3) i 1994 stigende til 5 kr. i 1998. Det foreslås, at  

 vandindvinderne/leverandørerne d.v.s. vandværkerne m.v., der leverer vand til  

 forbrug, skal svare afgift af den leverede vandmængde.
Ejendomme, der er  

 forsynet med vand, men som ikke forsynes fra et alment vandforsyningsanlæg,  

 men f.eks. fra egen boring, omfattes også af afgiftspligten.
Det  

 afgiftspligtige vandforbrug ansættes her til 170 (m3)= om året for en  

 helårsbolig.
Vandindvinderne registreres hos og indbetaler afgiften til Told- og  

 Skattestyrelsen.
Almene vandværker og større enkeltboringer har målere på  

 indvindingen og indberetter allerede nu indvindingen til kommunalbestyrelsen  

 i de enkelte kommuner.
Da det er forbruget af vand, der foreslås afgiftsbelagt, forudsætter  

 afgiften i princippet vandmålere hos forbrugerne.
Opsætning af vandmålere hos  

 de forbrugere, der ikke i forvejen har en sådan monteret, vil i nogle  

 tilfælde være forbundet med uforholdsmæssigt store omkostninger.
Med henblik  

 på at undgå, at vandafgiften påfører forbrugere m.v. uønskede omkostninger  

 til opsætning af vandmålere, foreslås det, at den afgiftspligtige vandmængde  

 er den vandmængde, der udskrives regninger på.
For at sikre incitamentet til at minimere vandudsivning som følge af  

 f.eks. utætte og dårligt vedligeholdte vandledninger foreslås det dog, at  

 vandleverandøren altid skal betale afgift af mindst 90 pct. af den indvundne  

 mængde vand.
Dette svarer til et skønnet gennemsnitligt vandtab som følge af  

 udsivning på 10 pct.
Vandværker m.v., der har større udsivning, vil således  

 skulle betale vandafgift af den del af udsivningen, der overstiger 10 pct.  

 Indvinderen kan overvælte afgiften på den enkelte forbruger efter de samme  

 principper som den almindelige vandbetaling.
Herved opnås, at forbrugeren kan  

 genkende afgiftssatsen på regningen fra loven.
Miljømæssige konsekvenser Danmark kan generelt karakteriseres som velforsynet med grundvand af  

 tilfredsstillende kvalitet, om end der er regionale og lokale forskelle.  

 Forbruget af vand udgør årligt 2/3 af den årligt tilgængelige  

 grundvandsressource.
Vandforbruget har været stagnerende siden 1970erne.  

 Vandforbruget medfører således generelt ikke, med det nuværende  

 indvindingsniveau, en overbelastning af grundvandsressourcerne.
 Selv om der allerede er et vist incitament til at begrænse forbruget af  

 vand som følge af, at der er fuld brugerfinansiering af både drifts- og  

 anlægsudgifter vedrørende vandforsyningen og spildevandsafledningen, vil en  

 afgift på vand have en gavnlig miljømæssig effekt.
Et mindre vandforbrug vil resultere i mindre spildevand og derved begrænse  

 miljøbelastningen af recipienterne.
Den udledte forureningsmængde er direkte  

 proportional med vandforbruget, idet spildevandet under normale  

 omstændigheder renses ned til de foreskrevne udledningskrav i  

 vandmiljøplanen.
En begrænsning af vandforbruget vil også kunne medvirke til  

 at hæve vandspejlet i nogle af de søer og vandløb, der belastes hårdest ved  

 indvinding af grundvand i sommermånederne.
Endvidere vil forslaget medføre et incitament til at øge vedligeholdelsen  

 af vandledninger, således at udsivningen minimeres.
Dette vil i sig selv  

 mindske behovet for indvinding af grundvand.
Erhvervsøkonomiske konsekvenser Som nævnt er der fuld brugerfinansiering af vandforsyningen og af  

 bortskaffelsen af spildevand.
Alligevel medfører forbruget af vand eksterne  

 omkostninger for samfundet, som ikke dækkes af brugerfinansieringen.
Det  

 drejer sig bl.a. om den restudledning af forurenende stoffer, der finder sted  

 i de nære farvande, efter at spildevandet er renset ned til den fastsatte  

 udledningsnorm.
De eksterne omkostninger foranlediget af forbruget af vand stammer fra  

 både husholdninger og erhverv.
Der er imidlertid en række særlige forhold,  

 der gør sig gældende i forbindelse med erhvervenes forbrug af vand.
For landbruget m.v. gælder, at vandindvinding til markvanding, der udgør  

 den største del af landbrugets vandforbrug, sker efter tilladelse, d.v.s.  

 afhængigt af, om der er tilstrækkelige vandforsyninger.
Hvis der lokalt er  

 vandmangel, inddrages tilladelsen.
Endvidere belaster markvanding ikke  

 kloaksystemet m.v.
For vand til husdyr m.v. gælder, at dette forbrug heller  

 ikke belaster kloaksystemet, men bliver spredt på markerne i form af gylle  

 m.v.
Det forekommer endvidere tvivlsomt, om den nuværende fastsættelse af  

 priserne for vand leveret fra vandværker m.v. afspejler en samfundsøkonomisk  

 korrekt fordeling af omkostningerne på brugerne.
Takstfastsættelsen ser  

 nemlig bort fra de stordriftsfordele, der er forbundet med vandforsyningen.  

 Et vandværks omkostninger (finansierings-, administrationsomkostninger m.v.)  

 er på kort sigt stort set uafhængige af vandforbruget.
Endvidere er  

 omkostningerne til etablering af ledningsnet, ( gravearbejde m.v.) uafhængige  

 af den vandmængde, der skal transporteres i røret.
Omkostningerne til selve  

 ledningen stiger snarere degressivt end proportionalt med rørets kapacitet.  

 Der er således meget, der taler for, at det nuværende finansieringssystem  

 favoriserer forbrugere med et begrænset vandforbrug på bekostning af større  

 forbrugsenheder (typisk virksomheder), hvis der tages udgangspunkt i de  

 omkostninger, de enkelte forbrugertyper påfører vandforsyningen.
En vandafgift på erhvervslivets vandforbrug vil forøge omkostningerne og  

 dermed forringe konkurrenceevne og beskæftigelse.
I den nuværende økonomiske  

 situation er det problematisk at belaste virksomhederne med nye afgifter,  

 selvom det udfra en rent miljømæssig betragtning - væsentligst som følge af  

 mindre udledning af spildevand - ville være til gavn for miljøet.
Dette taler for at fritage de vandintensive virksomheder for vandafgiften,  

 mens dette hensyn gør sig knapt så stærkt gældende for mindre vandintensive  

 virksomheder.
Det vil imidlertid være vanskeligt at differentiere afgiften  

 mellem forskellige anvendelser.
En differentiering vil dels kunne give  

 problemer i forhold til EFs statstøtteregler dels give administrative  

 problemer og forvridninger.
Af hensyn til erhvervslivets konkurrenceevne foreslås det derfor, at  

 momsregistrerede virksomheder kan få refunderet vandafgiften i forbindelse  

 med afregning af moms.
En sådan ordning vil kunne administreres på samme måde  

 som energiafgiftsgodtgørelserne, d.v.s. godtgørelse, hvis momsen på  

 vandafgiften kan afløftes.
Det foreslås dog, at liberale erhverv og  

 forlystelser i lighed med elafgiften ikke kan få godtgjort afgiften.
Det  

 drejer sig om f.eks. advokater, revisorer m.v.
De ikke momsregistrerede  

 institutioner og virksomheder behandles afgiftsmæssigt som husholdninger.
Administrative konsekvenser Der henvises til de administrative bemærkninger i forslag til lov om  

 ændring af personskatteloven og andre skattelove (Skatteomlægning).
Provenu Der er en vis usikkerhed knyttet til opgørelsen af vandforbruget og dets  

 fordeling på de forskellige forbrugertyper.
Med nogen usikkerhed skønnes det,  

 at en vandafgift vil indbringe ca. 560 mill. kr. inkl. moms i 1994 ved  

 uændret adfærd stigende til ca. 2800 mill. kr. i 1998 på helårsbasis.  

 Finansårsvirkningen for de enkelte år er vist nedenfor.
Bemærkninger til lovforslagets enkelte bestemmelser Til § 1 Det foreslås, at der betales afgift af ledningsført vand, der forbruges  

 her i landet.
Vand i flasker, pap m.v., der sælges i detailhandlen,  

 afgiftsbelægges således ikke.
Til § 2 Afgiftspligten påhviler for det første almene vandforsyningsanlæg.
Ved  

 almene vandforsyningsanlæg forstås anlæg, der forsyner eller har til formål  

 at forsyne mindst 10 ejendomme, jf. vandforsyningslovens § 3, stk. 3. Som  

 almene vandforsyningsanlæg betragtes også indvindingsanlæg, hvis vand leveres  

 til et andet vandforsyningsanlæg, og som er dimensioneret til at forsyne  

 mindst 10 ejendomme.
Anlæggene opkræver herefter afgiften af brugerne.
Desuden påhviler afgiftspligten ejere af ejendomme, der ikke får leveret  

 vand fra almene vandværker, men som forsynes med ledningsført vand på anden  

 måde, f.eks. fra enkeltboringer.
Regnvand opsamlet i bassiner o.lign. er ikke  

 omfattet af afgiftspligten, selv om det føres til huset gennem en ledning.
Til § 3 Afgiften udgør 1 kr. pr. (m3) i 1994, men stiger herefter gradvist til 5  

 kr. pr. (m3) fra og med 1998.
Til §§ 4 og 5 Almene vandforsyningsanlæg er forpligtet til at lade sig registrere hos de  

 statslige told- og skattemyndigheder.
De skal desuden på anmodning fra Told-  

 og Skattestyrelsen udarbejde fortegnelser over, hvilke ejendomme de leverer  

 vand til.
Til §§ 6-8 Afgiften betales af den mængde vand, som vandværkerne udskriver faktura  

 for i løbet af et kvartal.
Den samlede afgiftspligtige mængde for et år udgøres dog af mindst 90 pct.  

 af den indvundne mængde tillagt den mængde vand, der netto modtages fra andre  

 registrerede virksomheder og fra udlandet.
Bestemmelsen skal give det enkelte  

 vandværk incitament til at begrænse vandtabet på grund af utætte  

 vandledninger m.v.
For ejere af ejendomme, der ikke forsynes fra almene vandforsyningsanlæg,  

 fastsættes et standardforbrug på 170 (m3) pr. helårsboligenhed, eftersom det  

 vil indebære uforholdsmæssigt store administrative omkostninger at måle det  

 faktiske forbrug i disse tilfælde.
Ved en boligenhed forstås en bolig med  

 selvstændigt køkken.
For boligenheder, der ikke må benyttes som helårsbolig  

 (sommer- eller fritidsboliger), fastsættes et standardforbrug på 70 (m3).
Til §§ 9 og 10 Det foreslås ud fra konkurrencehensyn, at momsregistrerede virksomheder  

 skal kunne få tilbagebetalt vandafgiften på samme måde, som de kan få  

 tilbagebetalt energiafgifter.
Afløftningen af afgiften foreslås dog begrænset  

 på samme måde, som det gælder for elafgiften, således at liberale erhverv og  

 forlystelser m.v. ikke kan få godtgjort vandafgiften.
I udlejningsejendomme,  

 hvor der er såvel momsregistreret som ikke momsregistreret virksomhed (f.eks.  

 beboelse), fordeles afgiften på de enkelte lejemål efter reglerne i  

 lejelovens § 50. I tilfælde af, at der i ejendommen er lejere, der opgør  

 deres vandforbrug efter måler, anvendes lejelovens fordelingsregler dog kun  

 på de lejemål i ejendommen, hvor der ikke er måler.
En momsregistreret  

 virksomhed med måler kan således opgøre det tilbagebetalingsberettigede  

 afgiftsbeløb ud fra det faktiske forbrug.
 Tilbagebetalingen af vandafgift sker på samme måde som tilbagebetalingen  

 af energiafgifterne, dvs. over momsangivelsen.
 Afgiftsfritagelsen for diplomatiske repræsentationer, internationale  

 institutioner m.v. samt de dertil knyttede personer omfatter ikke vandafgift,  

 der uden at være specificeret er indregnet i huslejen i en lejebolig.
Til § 11 Det foreslås, at der skal betales afgift af ledningsført vand, der  

 modtages fra udlandet.
Bestemmelsen er ikke aktuel i øjeblikket, men kan  

 tænkes at blive det, efterhånden som afgiften stiger.
Til § 12 Paragraffen indeholder bestemmelser om regnskabsførelse, som svarer til de  

 regler, der gælder efter de øvrige punktafgiftslove.
Det foreslås desuden, at  

 skatteministeren kan fastsætte de nærmere regler for kravene til teknisk  

 måleudstyr og monteringen af dette i virksomhederne.
Til §§ 13-16 Paragrafferne indeholder regler om afregning af afgiften.
For de almene  

 vandforsyningsanlægs vedkommende svarer reglerne til de gældende regler i de  

 øvrige punktafgiftslove.
Afgiftsperioden er dog fastsat til kvartalet.
For så vidt angår ejendomme, der ikke forsynes fra almene  

 vandforsyningsanlæg, er ejeren afgiftspligtig.
Det foreslås, at afgiften  

 opkræves af kommunerne i disse tilfælde.
Det er hensigten, at kommunerne skal  

 opkræve afgiften på baggrund af indberetninger fra Told- og Skattestyrelsen  

 over, hvilke ejendomme i de pågældende kommuner der ikke forsynes med vand  

 fra almene vandforsyningsanlæg.
Ved levering af vand fra almene vandforsyningsanlæg beregnes der moms af  

 vandafgiften.
Kommunerne kan ikke opkræve moms, og det foreslås derfor, at de  

 afgiftsbeløb, de skal opkræve, forhøjes med 25 pct.
Som følge heraf bliver  

 der ikke forskel på, hvad der opkræves, når ejendommen forsynes fra et alment  

 vandforsyningsanlæg, og når den forsynes på anden måde.
 Skatteministeren bemyndiges til at fastsætte regler for, hvorledes den  

 opkrævede afgift skal afregnes til Told- og Skattestyrelsen.
Til §§ 17-21 Paragrafferne indeholder bestemmelser om kontrol og straf, som svarer til  

 de øvrige punktafgiftsloves.
Til §§ 22-25 Bestemmelserne, der omhandler klageadgang, hæftelsesforhold og  

 eftergivelse og henstand, svarer til bestemmelser i de øvrige  

 punktafgiftslove.
Det foreslås desuden, at afgiften kan inddrives ved  

 udpantning.
Til §§ 26-28 Efter forslaget skal afgiften træde i kraft den 1. januar 1994. Det  

 foreslås dog, at bestemmelsen om, at de registreringspligtige virksomheder  

 skal udarbejde fortegnelser over, hvilke ejendomme der får leveret vand fra  

 virksomheden, træder i kraft allerede den 1. september 1993. Tilsvarende  

 gælder for overgangsbestemmelsen i § 27, stk. 3, der fastsætter, hvornår de  

 almene vandforsyningsanlæg skal anmelde sig til registrering.
Anmeldelsen  

 skal ske senest den 10. september 1993.
Herved gøres det muligt for kommunerne at udsøge de ejendomme, der ikke  

 får leveret vand fra de almene vandforsyningsanlæg, inden afgiften træder i  

 kraft.
Udsøgningen skal ske ved, at de registrerede virksomheders  

 indberetninger sammenholdes med BBR-registret.
 Det foreslås endvidere, at afgiften forhøjes gradvist til 5 kr., således  

 at den i perioden 1. januar 1994 - 31. december 1994 fastsættes til 1 kr. pr.  

 (m3) vand, og derefter forhøjes årligt med 1 kr. pr. (m3).
Efter 2. behandling den 22. juni 1993 Afgiftspligtigt område og afgiftens størrelse § 1. Efter bestemmelserne i denne lov betales en afgift til  

 statskassen af ledningsført vand, der forbruges her i landet.
 § 2. Afgift betales af registrerede virksomheder.
 Stk. 2. Afgift betales endvidere af ejeren af en ejendom, der  

 forsynes med ledningsført vand, men ikke får leveret vand fra et alment  

 vandforsyningsanlæg.
 § 3. Afgiften udgør 5 kr. pr. m3 vand.
Registrerede virksomheder § 4. Almene vandforsyningsanlæg skal anmelde sig til registrering  

 hos de statslige told- og skattemyndigheder.
 Stk. 2. Virksomheder, der leverer ydelser omfattet af bilaget til  

 nærværende lov, og virksomheder og institutioner m.v., der leverer ydelser  

 omfattet af § 2, stk. 3, i merværdiafgiftsloven, og som i forbindelse med  

 deres levering af disse ydelser forbruger ledningsført vand fra andre anlæg  

 end almene vandforsyningsanlæg, skal anmelde sig til registrering hos de  

 statslige told- og skattemyndigheder, såfremt det nævnte vandforbrug  

 overstiger 1000 m3 årligt.
 Stk. 3. Til de registrerede virksomheder udstedes et bevis for  

 registreringen.
 Stk. 4. Registrerede virksomheder skal efter anmodning fra Told-  

 og Skattestyrelsen udarbejde fortegnelser over ejendomme, der får leveret  

 vand fra virksomheden.
 § 5. Virksomheder registreret efter § 4, stk. 1, er berettiget  

 til, uden at afgiften er berigtiget, fra udlandet at modtage og fra andre  

 registrerede virksomheder at få tilført afgiftspligtigt vand.
Afgiftsperiode og opgørelse af den afgiftspligtige mængde § 6. Afgiftsperioden er kvartalet.
 § 7. For virksomheder registreret efter § 4, stk. 1, er den  

 afgiftspligtige mængde i en afgiftsperiode de leverancer, for hvilke der er  

 udstedt fakturaer, herunder acontoopkrævninger, i den pågældende periode, jf.  

 dog stk. 2.
 Stk. 2. Den samlede afgiftspligtige mængde for et år udgør dog  

 mindst den modtagne mængde, der er faktureret til virksomheden fra andre  

 registrerede virksomheder og fra udlandet, fratrukket den mængde, der er  

 faktureret til andre registrerede virksomheder og til udlandet, og tillagt 90  

 pct. af den fremstillede mængde.
 Stk. 3. Den afgiftspligtige mængde for vand, der forbruges efter §  

 4, stk. 2, er den del af dette forbrug, der overstiger 1000 m3 årligt.
 Stk. 4. For den, der er afgiftspligtig i henhold til § 2, stk. 2,  

 er den afgiftspligtige mængde 170 m3 årligt pr. helårsboligenhed og 70 m3  

 årligt pr. boligenhed, der ikke er en helårsbolig.
§ 8. I den afgiftspligtige mængde opgjort efter § 7, stk. 1,  

 fradrages 1) vand, der tilføres en anden registreret virksomhed, jf. § 5, 2) vand, der er fritaget for afgift efter § 10, og 3) vand, der leveres til udlandet.
Afgiftsgodtgørelse og afgiftsfritagelse § 9. Virksomheder, der er registreret efter merværdiafgiftsloven,  

 kan få tilbagebetalt afgiften efter nærværende lov af det af virksomheden  

 forbrugte afgiftspligtige vand, jf. dog stk. 2.
 Stk. 2. Tilbagebetaling kan dog ikke finde sted for så vidt angår  

 afsætning af de i bilaget til nærværende lov nævnte ydelser.
Stk. 3. Afgiften tilbagebetales efter stk. 1 i samme omfang, som  

 virksomheden har fradragsret for indgående merværdiafgift af vand.
Til  

 dokumentation af tilbagebetalingsbeløbet skal virksomheden kunne fremlægge  

 fakturaer eller særskilte opgørelser, hvoraf størrelsen af afgiften fremgår,  

 jf. stk. 7.
Stk. 4. Tilbagebetalingsbeløbet efter stk. 1 opgøres for den  

 periode, som virksomheden anvender ved angivelsen af afgiftstilsvaret efter  

 merværdiafgiftsloven.
Tilbagebetalingsbeløbet for en periode omfatter  

 afgiften efter nærværende lov af de af virksomheden i perioden modtagne  

 leverancer af afgiftspligtigt vand.
Tilbagebetaling af afgiftsbeløbet kan dog  

 omfatte flere perioder under eet.
Stk. 5. Tilbagebetalingsbeløbet anføres på virksomhedens  

 angivelser efter merværdiafgiftsloven.
Beløbet angives i hele kroner, idet  

 der bortses fra ørebeløb.
Stk. 6. Tilbagebetalingen sker ved, at virksomheden foretager  

 modregning i sit afgiftstilsvar efter merværdiafgiftsloven.
I det omfang  

 tilbagebetalingen ikke kan ske ved modregning, udbetales beløbet til  

 virksomheden efter de i merværdiafgiftslovens § 23 anførte regler.  

 Afgiftsbeløb på under 50 kr. udbetales ikke.
 Stk. 7. Virksomheder, der leverer vand, skal mindst een gang  

 årligt afgive de oplysninger, der er nødvendige ved opgørelsen af afgiften  

 efter stk. 3. Skatteministeren kan fastsætte regler herom.
§ 10. Vand, der leveres til de i toldlovens § 22 omhandlede  

 diplomatiske repræsentationer, internationale institutioner m.v. samt de  

 hertil knyttede personer, er fritaget for afgift.
Skatteministeren kan  

 fastsætte de nærmere regler for afgiftsfritagelsen.
Afgift af vand, der modtages fra udlandet § 11. Ved modtagelse fra udlandet af afgiftspligtigt ledningsført  

 vand svares afgift ved modtagelsen, medmindre vandet modtages efter reglerne  

 i § 5. Skatteministeren fastsætter de nærmere regler for afregningen af  

 afgiften.
Regnskabsbestemmelser § 12. Registrerede virksomheder skal føre et regnskab over  

 afsætningen, fremstillingen eller forbruget af vand, der kan danne grundlag  

 for opgørelse af det i hver afgiftsperiode opkrævede afgiftsbeløb og for  

 kontrollen med afgiftens rigtige erlæggelse.
 Stk. 2. Skatteministeren fastsætter nærmere regler for  

 virksomhedernes regnskabsførelse og for indretningen af teknisk måleudstyr og  

 montering af dette i virksomhederne.
Afregning af afgiften § 13. Registrerede virksomheder skal efter udgangen af hver  

 afgiftsperiode og senest den 15. i den måned, der følger efter  

 afgiftsperioden, til de statslige told- og skattemyndigheder angive  

 størrelsen af de i periodens løb stedfundne afgiftspligtige leverancer m.v.  

 Angivelsen skal være underskrevet af virksomhedens ansvarlige ledelse.
§ 14. Registrerede virksomheder skal indbetale afgiften for en  

 afgiftsperiode til de statslige told- og skattemyndigheder senest den 15. i  

 den måned, der følger efter afgiftsperioden.
Udgør afgiften under 50 kr., kan  

 indbetaling af beløbet undlades.
Skatteministeren kan fastsætte bestemmelser  

 om afgiftens indbetaling.
 Stk. 2. Virksomhederne skal sammen med indbetalingerne for oktober  

 kvartal foretage eventuelle indbetalinger efter bestemmelsen i § 7, stk. 2.
 Stk. 3. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned regnet fra sidste rettidige  

 indbetalingsdag, dog mindst 50 kr.
Stk. 4. Afgift, der skal betales efter § 2, stk. 2, opkræves af  

 den kommune, hvori ejendommen er beliggende.
Afgiftsbeløbet forhøjes med 25  

 pct.
Kommunerne fastsætter de nærmere regler for indbetalingen af afgiften.
 Stk. 5. Skatteministeren kan fastsætte regler for kommunernes  

 afregning til Told- og Skattestyrelsen af afgift opkrævet efter stk. 4.
 § 15. Såfremt det konstateres, at en virksomhed har afgivet  

 urigtig angivelse til de statslige told- og skattemyndigheder, således at  

 virksomheden har betalt for lidt i afgift eller fået tilbagebetalt for meget,  

 afkræves virksomheden det skyldige beløb til betaling senest 14 dage efter  

 påkrav.
Stk. 2. Kan størrelsen af det afgiftsbeløb, som påhviler  

 virksomheden, ikke opgøres på grundlag af virksomhedens regnskaber, kan de  

 statslige told- og skattemyndigheder foretage en skønsmæssig ansættelse af  

 afgiftsbeløbet.
Tilsvarende gælder, hvis en virksomhed har modtaget et for  

 stort beløb i tilbagebetaling og størrelsen af det beløb, som virksomheden  

 derfor skal indbetale, ikke kan opgøres på grundlag af virksomhedens  

 regnskaber.
Afgørelsen skal indeholde oplysning om den i stk. 3 nævnte  

 klageadgang.
Stk. 3. En afgørelse efter stk. 2 kan af virksomheden indbringes  

 for det i merværdiafgiftslovens § 37 omhandlede nævn.
Begæring om  

 indbringelse for nævnet skal være fremsat over for de statslige told- og  

 skattemyndigheder senest 4 uger efter, at virksomheden er gjort bekendt med  

 ansættelsen.
 Stk. 4. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
 § 16. Der skal betales et gebyr på 65 kr. for erindringsskrivelser  

 til de registrerede virksomheder vedrørende betaling af afgift.
Kontrolbestemmelser § 17. De statslige told- og skattemyndigheder har, hvis det  

 skønnes nødvendigt, til enhver tid mod behørig legitimation uden retskendelse  

 adgang til at foretage eftersyn i lokaler, der benyttes i forbindelse med  

 driften af registreringspligtige virksomheder, og til at efterse  

 virksomhedernes forretningsbøger, øvrige regnskabsmateriale samt  

 korrespondance m.v.
De statslige told- og skattemyndigheder er endvidere  

 berettiget til at foretage tilsvarende eftersyn hos virksomheder, der begærer  

 tilbagebetaling efter § 9.
 Stk. 2. Virksomhedernes indehavere og de i virksomhederne  

 beskæftigede personer skal yde de statslige told- og skattemyndigheder  

 fornøden vejledning og hjælp ved foretagelsen af de i stk. 1 omhandlede  

 eftersyn.
 Stk. 3. Det i stk. 1 nævnte materiale skal på de statslige told-  

 og skattemyndigheders anmodning udleveres eller indsendes til disse.
 Stk. 4. Erhvervsdrivende skal på begæring meddele de statslige  

 told- og skattemyndigheder oplysning om deres indkøb og eventuelle videresalg  

 af afgiftspligtigt vand.
 § 18. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af  

 virksomheder og kontrollen med afgiftens betaling eller tilbagebetaling.
 § 19. Skatteministeren kan fastsætte bestemmelser om  

 kontrolforanstaltninger, der er nødvendige til lovens gennemførelse.
Straffebestemmelser § 20. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 4, stk. 1, 2 eller 4, § 9, stk. 7, § 12, stk. 1, § 13, §  

 17, stk. 2, 3 eller 4, eller 3) overdrager, erhverver, tilegner sig eller anvender vand, hvoraf der  

 ikke er betalt afgift, som skulle have været betalt efter loven, eller  

 forsøger herpå.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de nævnte overtrædelser med forsæt  

 til at unddrage statskassen afgift, straffes med bøde, hæfte eller fængsel  

 indtil 2 år.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 21. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.
 Stk. 4. Ransagning kan ske i sager om overtrædelse af  

 bestemmelserne i denne lov og bestemmelser udstedt i medfør af loven i  

 overensstemmelse med retsplejelovens regler herom.
Andre bestemmelser § 22. Det efter § 37 i merværdiafgiftsloven nedsatte nævn har den  

 endelige administrative afgørelse af 1) spørgsmål om afgiftspligt, 2) spørgsmål om den afgiftspligtige mængde, 3) spørgsmål om antallet af de i § 7, stk. 4, nævnte boligenheder, 4) spørgsmål om afgrænsningen af de i bilaget til nærværende lov nævnte  

 ydelser, jf. § 9, stk. 2, og 5) klager over de af de statslige told- og skattemyndigheder efter § 15,  

 stk. 2, trufne afgørelser.
 § 23. Afgift efter loven kan inddrives ved udpantning.
 Stk. 2. For betaling af afgiften hæfter den, der som ejer,  

 forpagter eller lignende driver virksomheden for egen regning.
 § 24. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 22.
 Stk. 3. Ministeren kan på eget initiativ tage en afgørelse, der er  

 truffet af de statslige told- og skattemyndigheder, op til nærmere  

 undersøgelse og afgørelse.
§ 25. Reglerne om eftergivelse og henstand i merværdiafgiftslovens  

 § 39 d finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
Overgangs- og ikrafttrædelsesbestemmelser § 26. Loven træder i kraft den 1. januar 1994, jf. dog stk. 2.
 Stk. 2. Bestemmelserne i § 4, stk. 4, og § 27, stk. 3, træder i  

 kraft den 1. september 1993.
 § 27. Loven finder anvendelse på leverancer, der sker efter lovens  

 ikrafttræden.
Stk. 2. For løbende leverancer, for hvilke afregningsperioden  

 påbegyndes inden lovens ikrafttræden og afsluttes efter dette tidspunkt,  

 beregnes afgiften af så stor en del af leverancen, som tidsrummet fra lovens  

 ikrafttræden til afregningsperiodens slutning udgør i forhold til den samlede  

 afregningsperiode.
Med de statslige told- og skattemyndigheders tilladelse  

 kan der foretages afrunding ved opgørelse af den brøkdel af leverancerne,  

 hvoraf der skal betales afgift.
 Stk. 3. Virksomheder, der skal registreres efter § 4, stk. 1, skal  

 anmelde sig til registrering senest den 10. september 1993. Tilsvarende  

 gælder for virksomheder og institutioner m.v., der forventer, at deres  

 forbrug af vand efter § 4, stk. 2, vil overstige 1000 m3 for 1994.
 Stk. 4. Afgiften svares i perioden 1. januar 1994-31. december  

 1997 efter følgende satser:
1 kr. pr. m3 vand i perioden 1. januar 1994 - 31. december 1994 2 kr. pr. m3 vand i perioden 1. januar 1995 - 31. december 1995 3 kr. pr. m3 vand i perioden 1. januar 1996 - 31. december 1996 4 kr. pr. m3 vand i perioden 1. januar 1997 - 31. december 1997.
Stk. 5. For løbende leverancer, for hvilke afregningsperioden  

 påbegyndes inden henholdsvis 1. januar 1995, 1. januar 1996, 1. januar 1997  

 og 1. januar 1998 og afsluttes efter de nævnte tidspunkter, beregnes afgiften  

 af så stor en del af leverancerne, som tidsrummet fra henholdsvis 1. januar  

 1995, 1. januar 1996, 1. januar 1997 og 1. januar 1998 til  

 afregningsperiodens slutning udgør i forhold til den samlede  

 afregningsperiode.
Stk. 2, 2. pkt., finder tilsvarende anvendelse.
 § 28. Loven gælder ikke for Færøerne og Grønland.
Bilag Liste over momsregistrerede virksomheder, hvis afsætning af ydelser ikke  

 giver adgang til tilbagebetaling af vandafgift Advokater.
 Arkitekter.
 Bureauer (bl.a. vagtbureauer, ægteskabsbureauer).
 Forlystelser, herunder teaterforeninger, biografforestillinger m.v.
 Landinspektører.
 Mæglere.
 Reklame.
 Revisorer.
 Rådgivende ingeniører.
Ændringsforslag Af skatteministeren:
 Til § 7 1) I stk. 4 indsættes efter »helårsbolig«:  

 », jf. dog stk. 5«.
 2) Efter stk. 4 indsættes som nyt stykke:
»Stk. 5. Skatteministeren kan fastsætte regler om, at den  

 afgiftspligtige mængde i de i stk. 4 nævnte tilfælde efter den enkelte  

 kommunes bestemmelse i stedet kan opgøres ved hjælp af en måler.
Ministeren  

 kan herunder fastsætte regler om kommunernes kontrol og om, at kommunen kan  

 opkræve et gebyr til dækning af udgifterne ved ordningen.
Ministeren kan  

 endvidere bemyndige kommunerne til at fastsætte regler om regnskabsførelse og  

 om indretning, montering og kontrol af måler hos de afgiftspligtige.« Til § 14 3) Efter stk. 4 indsættes som nyt stykke:
»Stk. 5. For virksomheder og institutioner m.v., der leverer  

 ydelser omfattet af § 2, stk. 3, i merværdiafgiftsloven, forhøjes  

 afgiftsbeløbet for vand, der forbruges efter § 4, stk. 2, i forbindelse med  

 leveringen af disse ydelser med 25 pct.« Stk. 5 bliver herefter stk. 6.
 Til § 17 4) Efter stk. 4 indsættes som nyt stykke:
»Stk. 5. Bestemmelserne i stk. 1-3 finder tilsvarende  

 anvendelse for kommunernes kontrol i de i § 7, stk. 5, nævnte tilfælde.« Bemærkninger Til nr. 1-4 Ejendomme, der forsynes med vand fra egen boring eller en  

 boring, der højst forsyner 9 ejendomme, skal betale afgift efter et  

 standardforbrug pr. boligenhed.
Baggrunden for dette system er administrative  

 hensyn.
Det foreslås nu, at skatteministeren får bemyndigelse til at  

 fastsætte regler om, at der kan betales afgift af det faktiske vandforbrug i  

 disse tilfælde, såfremt forbrugerne eller deres boring er forsynet med måler  

 til opgørelse af forbruget.
Ændringsforslagene skal ses på baggrund af henvendelsen fra Kommunernes  

 Landsforening, og det er derfor hensigten, at det er op til kommunerne selv  

 at anvende adgangen til at lade borgerne betale på denne måde.
Det foreslås,  

 at kommunen skal afholde udgifterne ved administrationen og kontrollen med  

 ordningen.
Hver enkelt kommune bestemmer, om en sådan ordning skal gælde for  

 alle eller kun enkelte dele af kommunens ejendomme, der ikke forsynes fra  

 almene vandværker.
Det foreslås, at kommunen kan opkræve et gebyr, der kan  

 dække kommunens udgifter til administration og kontrol af ordningen.
 Det foreslås endvidere, at kontrolbestemmelserne vedrørende de statslige  

 told- og skattemyndigheders adgang til eftersyn i lokaler m.v. for de almene  

 vandværker finder tilsvarende anvendelse for kommunernes kontrol med  

 opgørelsen af det afgiftspligtige forbrug af vand efter § 7, stk. 5.
Endelig foreslås det, at den afgift, der skal betales af momsfri  

 virksomheder og institutioner m.v., der får leveret vand fra lokale boringer,  

 forhøjes med 25 pct. svarende til momsen.
Dette svarer til situationen for de  

 ejendomme, der omfattes af bestemmelsen om et standardforbrug (170/70 m3),  

 herunder ændringsforslaget til denne bestemmelse indeholdt i ændringsforslag  

 nr. 2.
 Ændringsforslagene skønnes ikke at have nævneværdige administrative  

 konsekvenser.
 Ændringsforslagene vil medføre et vist provenutab, idet man må gå ud fra,  

 at der alene vil blive afregnet efter frivillig måling i de tilfælde, hvor  

 vandforbruget efter måler er mindre end det i lovforslaget fastsatte  

 standardforbrug.
Da det vil være forbundet med ekstra omkostninger til installering og  

 tilsyn med måler samt kontrol heraf, vil det alene være privatøkonomisk  

 interessant med frivillig måling, såfremt det målte vandforbrug er væsentligt  

 under det fastsatte standardforbrug.
Ligeledes vil det sandsynligvis ikke  

 være alle kommuner, der vil benytte sig af de foreslåede muligheder for at  

 lade vandafgiften fra individuelle boringer opgøre efter måling.
 Provenutabet, der anslås til forholdsvis beskedent, vil derfor kunne  

 holdes inden for usikkerheden på det oprindeligt anslåede provenuoverslag på  

 samme måde som provenugevinsten ved udvidelsen af afgiftsgrundlaget med 25  

 pct. af momsfrie virksomheders vandforbrug over en vis grænse fra egne  

 boringer.
