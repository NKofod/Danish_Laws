Nr LSF 19 Forslag til Lov om korte videregående uddannelser  

 (erhvervsakademiuddannelser) Fremsat af undervisningsministeren (Ole Vig Jensen) den 9. oktober 1997 Vedtaget ved tredjebehandling den 19. december 1997 Lov nr. 1115 af 29/12/1997 Kapitel 1 Uddannelserne § 1. Undervisningsministeren tilrettelægger korte videregående  

 uddannelser (erhvervsakademiuddannelser), der bygger på  

 erhvervsuddannelserne, landbrugsuddannelserne og de gymnasiale uddannelser.
 Stk. 2. Ministeren fastsætter nærmere regler om uddannelserne og  

 om adgang, indskrivning og orlov m.v. ved uddannelserne.
 Stk. 3. Ministeren kan fastsætte et højeste optagelsestal for en  

 eller flere uddannelser.
 Stk. 4. Ministeren kan fastsætte regler om kvalitetsudvikling og  

 -kontrol og om lærerkvalifikationer.
§ 2. Uddannelserne skal i almindelighed vare 2 år som  

 heltidsuddannelser.
Uddannelser af mere end 2 års varighed kan tilrettelægges  

 således, at de studerende kan afbryde uddannelsesforløbet med en afsluttet  

 uddannelse, som er en del af den længerevarende uddannelse.
 Stk. 2. Uddannelserne skal have til formål at kvalificere den  

 uddannede til at løse praktiske, erhvervsnære opgaver på et analytisk  

 grundlag.
 Stk. 3. De enkelte uddannelser skal tilrettelægges med henblik på  

 at kunne opfylde generelle behov for erhvervsmæssige kvalifikationer.
 § 3. Undervisningsministeren træffer afgørelse om, hvilke  

 uddannelsesinstitutioner der kan udbyde de enkelte uddannelser.
 Stk. 2. En afgørelse om godkendelse kan tilbagekaldes, hvis der  

 ikke længere er behov for, at uddannelsen gennemføres af institutionen, eller  

 hvis institutionen ikke overholder regler om uddannelsen eller påbud om at  

 gennemføre konkrete foranstaltninger til oprettelse af forsvarlige  

 uddannelses- eller undervisningsmæssige forhold.
 Stk. 3. En institution, der har optaget studerende i en  

 uddannelse, er ansvarlig for at gennemføre hele den for uddannelsen  

 foreskrevne undervisning, medmindre andet aftales mellem institutionen og den  

 studerende.
 § 4. Institutionen tilbyder ansøgere og studerende rådgivning om  

 valg af uddannelse og erhverv.
 Stk. 2. Ministeren kan fastsætte nærmere regler herom.
Kapitel 2 Rådgivning § 5. Undervisningsministeren nedsætter et råd for de korte  

 videregående uddannelser (Erhvervsakademirådet). Ministeren udpeger formanden  

 og indtil 21 andre medlemmer med tilknytning til uddannelserne og  

 arbejdsmarkedet. 14 af medlemmerne udpeges efter forslag fra følgende  

 organisationer:
 1) 4 medlemmer udpeges efter forslag fra Dansk Arbejdsgiverforening.
 2) 1 medlem udpeges efter forslag fra Sammenslutningen af Landbrugets  

 Arbejdsgiverforeninger.
 3) 1 medlem udpeges efter forslag fra Ledernes Hovedorganisation.
 4) 1 medlem udpeges efter forslag fra Amtsrådsforeningen i Danmark,  

 Kommunernes Landsforening, Københavns Kommune og Frederiksberg Kommune i  

 forening.
 5) 4 medlemmer udpeges efter forslag fra Landsorganisationen i Danmark.
 6) 3 medlemmer udpeges efter forslag fra Funktionærernes og  

 Tjenestemændenes Fællesråd.
 Stk. 2. Udpegning af medlemmerne sker efter reglerne i lov om  

 ligestilling mellem mænd og kvinder ved udpegning af medlemmer til offentlige  

 udvalg, kommissioner og lign.
 Stk. 3. Hvis forslagsstillerne ikke foreslår medlemmer i  

 overensstemmelse med stk. 2, kan ministeren beslutte, at rådet kan fungere  

 uden de pågældende medlemmer.
 Stk. 4. Rådet kan træde i funktion på eget initiativ eller på  

 anmodning fra ministeren.
 Stk. 5. Rådet fastsætter selv sin forretningsorden.
 Stk. 6. Ministeren stiller sekretariatsbistand til rådighed for  

 rådet.
 § 6 . Rådet for de korte videregående uddannelser  

 (Erhvervsakademirådet) rådgiver undervisningsministeren om uddannelserne.  

 Rådet afgiver indstilling om:
 1) Spørgsmål i almindelighed om uddannelsernes udvikling.
 2) Uddannelsesdækningen i forhold til dokumenterede behov for  

 kvalifikationer i erhvervslivet og på arbejdsmarkedet.
 3) Konsekvenser for uddannelserne af nye eller ændrede kompetencebehov i  

 erhvervslivet og på arbejdsmarkedet.
 4) Uddannelsernes overordnede formål, mål og strukturelle rammer.
 5) Adgangskrav i almindelighed.
 6) Sammenhæng til:
 a) Andre videregående uddannelser.
 b) Erhvervsuddannelserne.
 c) Grundlæggende erhvervsrettede uddannelser i øvrigt.
 d) Gymnasiale uddannelser.
 e) Voksenuddannelser.
 7) Overordnede rammer for forsøgsvirksomhed.
§ 7. Arbejdsgiver- og arbejdstagerorganisationerne inden for  

 uddannelsernes område kan nedsætte et antal rådgivende udvalg med et lige  

 stort antal arbejdsgiver- og arbejdstagerrepræsentanter.
Et udvalgs  

 forretningsområde kan omfatte een eller flere uddannelser.
Stk. 2. Udvalgene anmelder sig til undervisningsministeren med  

 angivelse af navn, adresse, sammensætning og forretningsområde.
Ministeren  

 underretter rådet om de anmeldte udvalg.
 Stk. 3. Sekretariatsbistand til udvalgene tilvejebringes af  

 organisationerne.
§ 8. Udvalgene rådgiver undervisningsministeren om de enkelte  

 uddannelser.
Udvalgene afgiver om den enkelte uddannelse, jf. § 7, stk. 1,  

 indstilling til ministeren om:
 1) Behovet for uddannelsen.
 2) Udkast til regler om uddannelsen.
 3) Adgangsbetingelser.
 4) Særlige krav til uddannelsespraktik.
 5) Eventuelle særlige krav til lærerkvalifikationer.
 6) Kendetegn på kvalitet i uddannelsen.
 7) Godkendelse af institutioner til uddannelsen og tilbagekaldelse heraf.
 8) Eventuel fastsættelse af højeste optagelsestal for uddannelsen.
Kapitel 3 Tilskud, dispensation og klager § 9. Staten yder tilskud til dækning af de direkte  

 undervisningsudgifter fraregnet indtægter ved uddannelserne.
Tilskuddet til  

 undervisningsudgifter bestemmes ud fra antal årsstuderende ved uddannelserne  

 og et gennemsnitligt tilskud pr. årsstuderende fastlagt i de årlige  

 finanslove.
 Stk. 2. Undervisningsministeren kan fastsætte særlige  

 tilskudsregler for uddannelser med lille tilgang, hvis det ud fra geografiske  

 eller erhvervsmæssige hensyn er vigtigt at bevare uddannelsen.
 Stk. 3. Ministeren kan yde tilskud til særlige udgifter i  

 forbindelse med iværksættelse af nye uddannelser og til forsøgs- og  

 udviklingsarbejde.
Stk. 4. Når en institution har henlagt undervisning til en anden  

 institution eller virksomhed eller har tilrettelagt undervisning med henblik  

 på udenlandske studerende og i andre særlige tilfælde, kan ministeren dog  

 godkende, at udgifterne helt eller delvis afholdes af andre offentlige eller  

 private midler, herunder ved deltagerbetaling.
Ministeren kan fastsætte  

 nærmere regler herom.
 § 10. Undervisningsministeren kan gøre undtagelser fra loven, hvis  

 det sker for at fremme uddannelsesforsøg.
 § 11. Efter nærmere regler fastsat af undervisningsministeren kan  

 klager over en institutions afgørelser indbringes for ministeren.
 Stk. 2. Ministeren kan fastsætte regler om klager fra studerende  

 til institutionen, herunder om klagefrist i forbindelse med eksaminer og  

 prøver.
Kapitel 4 Ikrafttrædelses- og overgangsbestemmelser § 12. Loven træder i kraft den 1. juli 1998, jf. dog stk. 2.
 Stk. 2. §§ 5-8 træder i kraft dagen efter bekendtgørelsen i  

 Lovtidende.
 § 13. Lov om videregående teknikeruddannelser m.v., jf.  

 lovbekendtgørelse nr. 370 af 30. maj 1990, ophæves, jf. dog stk. 2.
 Stk. 2. §§ 9-14 i den i stk. 1 nævnte lov ophæves samtidig med  

 ikrafttrædelsen af denne lovs §§ 5-8, jf. § 12, stk. 2.
 Stk. 3. Regler fastsat med hjemmel i den lov, der er nævnt i stk.  

 1, forbliver i kraft, indtil de ophæves eller afløses af regler udstedt i  

 medfør af denne lov.
 § 14. Loven gælder ikke for Færøerne og Grønland.
Oprindeligt fremsat forslag Kapitel 1 Uddannelserne § 1. Undervisningsministeren tilrettelægger korte videregående  

 uddannelser (erhvervsakademiuddannelser), der bygger på  

 erhvervsuddannelserne, landbrugsuddannelserne og de gymnasiale uddannelser.
 Stk. 2. Ministeren fastsætter nærmere regler om uddannelserne og  

 om adgang, indskrivning og orlov mv. ved uddannelserne.
 Stk. 3. Ministeren kan fastsætte et højeste optagelsestal for en  

 eller flere uddannelser.
 Stk. 4. Ministeren kan fastsætte regler om kvalitetsudvikling og  

 -kontrol og om lærerkvalifikationer.
§ 2. Uddannelserne skal i almindelighed vare 2 år som  

 heltidsuddannelser.
Uddannelser af mere end 2 års varighed kan tilrettelægges  

 således, at de studerende kan afbryde uddannelsesforløbet med en afsluttet  

 uddannelse, som er en del af den længerevarende uddannelse.
 Stk. 2. Uddannelserne skal have til formål at kvalificere den  

 uddannede til at løse praktiske, erhvervsnære opgaver på et analytisk  

 grundlag.
 Stk. 3. De enkelte uddannelser skal tilrettelægges med henblik på  

 at kunne opfylde generelle behov for erhvervsmæssige kvalifikationer.
 § 3. Undervisningsministeren træffer afgørelse om, hvilke  

 uddannelsesinstitutioner der kan udbyde de enkelte uddannelser.
 Stk. 2. En afgørelse om godkendelse kan tilbagekaldes, hvis der  

 ikke længere er behov for, at uddannelsen gennemføres af institutionen, eller  

 hvis institutionen ikke overholder regler om uddannelsen eller påbud om at  

 gennemføre konkrete foranstaltninger til oprettelse af forsvarlige  

 uddannelses- eller undervisningsmæssige forhold.
 Stk. 3. En institution, der har optaget studerende i en  

 uddannelse, er ansvarlig for at gennemføre hele den for uddannelsen  

 foreskrevne undervisning, medmindre andet aftales mellem institutionen og den  

 studerende.
 § 4. Institutionen tilbyder ansøgere og studerende rådgivning om  

 valg af uddannelse og erhverv.
 Stk. 2. Ministeren kan fastsætte nærmere regler herom.
Kapitel 2 Rådgivning § 5. Undervisningsministeren nedsætter et råd for de korte  

 videregående uddannelser (Erhvervsakademirådet). Ministeren udpeger formanden  

 og indtil 21 andre medlemmer med tilknytning til uddannelserne og  

 arbejdsmarkedet. 14 af medlemmerne udpeges efter forslag fra følgende  

 organisationer:
 1) 4 medlemmer udpeges efter forslag fra Dansk Arbejdsgiverforening.
 2) 1 medlem udpeges efter forslag fra Sammenslutningen af Landbrugets  

 Arbejdsgiverforeninger.
 3) 1 medlem udpeges efter forslag fra Ledernes Hovedorganisation.
 4) 1 medlem udpeges efter forslag fra Amtsrådsforeningen i Danmark,  

 Kommunernes Landsforening, Københavns Kommune og Frederiksberg Kommune i  

 forening.
 5) 4 medlemmer udpeges efter forslag fra Landsorganisationen i Danmark.
 6) 3 medlemmer udpeges efter forslag fra Funktionærernes og  

 Tjenestemændenes Fællesråd.
 Stk. 2. Udpegning af medlemmerne sker efter reglerne i lov om  

 ligestilling mellem mænd og kvinder ved udpegning af medlemmer til offentlige  

 udvalg, kommissioner o.lign.
 Stk. 3. Hvis forslagsstillerne ikke foreslår medlemmer i  

 overensstemmelse med stk. 2, kan ministeren beslutte, at rådet kan fungere  

 uden de pågældende medlemmer.
 Stk. 4. Rådet kan træde i funktion på eget initiativ eller på  

 anmodning fra ministeren.
 Stk. 5. Rådet fastsætter selv sin forretningsorden.
 Stk. 6. Ministeren stiller sekretariatsbistand til rådighed for  

 rådet.
 § 6 . Rådet for de korte videregående uddannelser  

 (Erhvervsakademirådet) rådgiver undervisningsministeren om uddannelserne.  

 Rådet afgiver indstilling om:
 1) Spørgsmål i almindelighed om uddannelsernes udvikling.
 2) Uddannelsesdækningen i forhold til dokumenterede behov for  

 kvalifikationer i erhvervslivet og på arbejdsmarkedet.
 3) Konsekvenser for uddannelserne af nye eller ændrede kompetencebehov i  

 erhvervslivet og på arbejdsmarkedet.
 4) Uddannelsernes overordnede formål, mål og strukturelle rammer.
 5) Adgangskrav i almindelighed.
 6) Sammenhæng til: a) Andre videregående uddannelser. b)  

 Erhvervsuddannelserne. c) Grundlæggende erhvervsrettede uddannelser i øvrigt.  

 d) Gymnasiale uddannelser. e) Voksenuddannelser.
 7) Overordnede rammer for forsøgsvirksomhed.
§ 7. Arbejdsgiver- og arbejdstagerorganisationerne inden for  

 uddannelsernes område kan nedsætte et antal rådgivende udvalg med et lige  

 stort antal arbejdsgiver- og arbejdstagerrepræsentanter.
Et udvalgs  

 forretningsområde kan omfatte een eller flere uddannelser.
Stk. 2. Udvalgene anmelder sig til undervisningsministeren med  

 angivelse af navn, adresse, sammensætning og forretningsområde.
Ministeren  

 underretter rådet om de anmeldte udvalg.
 Stk. 3. Sekretariatsbistand til udvalgene tilvejebringes af  

 organisationerne.
§ 8. Udvalgene rådgiver undervisningsministeren om de enkelte  

 uddannelser.
Udvalgene afgiver om den enkelte uddannelse, jf. § 7, stk. 1,  

 indstilling til ministeren om:
 1) Behovet for uddannelsen.
 2) Udkast til regler om uddannelsen.
 3) Adgangsbetingelser.
 4) Særlige krav til uddannelsespraktik.
 5) Eventuelle særlige krav til lærerkvalifikationer.
 6) Kendetegn på kvalitet i uddannelsen.
 7) Godkendelse af institutioner til uddannelsen og tilbagekaldelse heraf.
 8) Eventuel fastsættelse af højeste optagelsestal for uddannelsen.
Kapitel 3 Tilskud, dispensation og klager § 9. Staten yder tilskud til dækning af de direkte  

 undervisningsudgifter fraregnet indtægter ved uddannelserne.
Tilskuddet til  

 undervisningsudgifter bestemmes ud fra antal årsstuderende ved uddannelserne  

 og et gennemsnitligt tilskud pr. årsstuderende fastlagt i de årlige  

 finanslove.
 Stk. 2. Undervisningsministeren kan fastsætte særlige  

 tilskudsregler for uddannelser med lille tilgang, hvis det ud fra geografiske  

 eller erhvervsmæssige hensyn er vigtigt at bevare uddannelsen.
 Stk. 3. Ministeren kan yde tilskud til særlige udgifter i  

 forbindelse med iværksættelse af nye uddannelser og til forsøgs- og  

 udviklingsarbejde.
Stk. 4. Når en institution har henlagt undervisning til en anden  

 institution eller virksomhed eller har tilrettelagt undervisning med henblik  

 på udenlandske studerende og i andre særlige tilfælde, kan ministeren dog  

 godkende, at udgifterne helt eller delvis afholdes af andre offentlige eller  

 private midler, herunder ved deltagerbetaling.
Ministeren kan fastsætte  

 nærmere regler herom.
 § 10. Undervisningsministeren kan gøre undtagelser fra loven, hvis  

 det sker for at fremme uddannelsesforsøg.
 § 11. Efter nærmere regler fastsat af undervisningsministeren kan  

 klager over en institutions afgørelser indbringes for ministeren.
 Stk. 2. Ministeren kan fastsætte regler om klager fra studerende  

 til institutionen, herunder om klagefrist i forbindelse med eksaminer og  

 prøver.
Kapitel 4 Ikrafttrædelses- og overgangsbestemmelser § 12. Loven træder i kraft den 1. juli 1998, jf. dog stk. 2.
 Stk. 2. §§ 5-8 træder i kraft dagen efter bekendtgørelsen i  

 Lovtidende.
 § 13. Lov om videregående teknikeruddannelser m.v., jf.  

 lovbekendtgørelse nr. 370 af 30. maj 1990, ophæves, jf. dog stk. 2.
 Stk. 2. §§ 9-14 i den i stk. 1 nævnte lov ophæves samtidig med  

 ikrafttrædelsen af denne lovs §§ 5-8, jf. § 12, stk. 2.
 Stk. 3. Regler fastsat med hjemmel i den lov, der er nævnt i stk.  

 1, forbliver i kraft, indtil de ophæves eller afløses af regler udstedt i  

 medfør af denne lov.
 § 14. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Baggrunden for lovforslaget De korte videregående uddannelser (KVU) på handelsskoler, tekniske skoler  

 og landbrugsskoler har gennemgået en hastig udvikling siden midten af  

 1980'erne.
 Uddannelserne omfatter et bredt spektrum af merkantile, tekniske og agrare  

 videregående uddannelser af typisk 1 1/2 - 2 års varighed efter en gennemført  

 ungdomsuddannelse og ofte efter nogle års beskæftigelse på baggrund af  

 ungdomsuddannelsen.
 Nogle af uddannelserne er oprettet administrativt fra 1980 med hjemmel i  

 den dagældende lov om tilskud til handelsskoler og tekniske skoler m.v., nu  

 med hjemmel i lov om erhvervsskoler, jf. lovbekendtgørelse nr. 529 af 17.  

 juni 1996.
 Andre er lovregulerede ved lov om videregående teknikeruddannelser m.v.  

 fra 1987, jf. lovbekendtgørelse nr. 370 af 30. maj 1990, som ændret ved lov  

 nr. 1235 af 27. december 1996.
 For begge grupperinger er det et markant udviklingstræk, at fornyelse i  

 uddannelserne især er sket på nye beskæftigelsesområder og på felter, hvor ny  

 teknologi eller skærpet international konkurrence har iøjnefaldende  

 betydning, medens fornyelse og omstilling ikke i samme grad har præget  

 uddannelserne på de mere traditionelle beskæftigelsesområder.
I januar 1995 modtog Undervisningsministeriet en rapport om evaluering af  

 de videregående teknikeruddannelser.
Rapporten var et resultat af en kritisk  

 gennemgang udført af Evalueringscentret (Center for kvalitetsudvikling og  

 evaluering af de videregående uddannelser), der er en institution under  

 Undervisningsministeriet.
Evalueringen var igangsat efter anmodning fra  

 Teknikerrådet og med økonomisk støtte fra Undervisningsministeriet.
 På baggrund af rapporten fremsendte Teknikerrådet til  

 Undervisningsministeriet et oplæg om nye principper og strukturer på  

 teknikeruddannelsernes område.
 Lovforslaget er til dels affødt af evalueringsrapporten og Teknikerrådets  

 oplæg, og det skal bidrage til større fleksibilitet i uddannelsessystemet og  

 til at øge uddannelsernes kvalitet og tilpasning til erhvervslivets krav,  

 hvilket bl.a. søges opnået ved at bringe uddannelserne ind i en fælles ramme.
 Lovforslaget skal bidrage til at fremme regeringens målsætning om, at  

 mindst halvdelen af en ungdomsårgang får en videregående uddannelse.
 I bilag 1 til lovforslaget er der optaget en fortegnelse over de  

 nuværende uddannelser, som umiddelbart vil blive berørt af lovforslaget.  

 Herudover kan der senere blive tale om at inddrage trafikflyveruddannelsen og  

 økonomauddannelsen under den foreslåede lovregulering, ligesom uddannelser på  

 andre beskæftigelsesområder efter behov vil kunne blive oprettet inden for  

 den foreslåede lovs rammer.
2. Forslaget Hensigten med reformen er at udvikle udbudet af korte videregående  

 uddannelser med henblik på, at disse uddannelser bliver mere attraktive for  

 unge med afsluttet ungdomsuddannelse og for erhvervslivet.
 En sammenhængende reform, der placerer uddannelserne tydeligt i det  

 samlede uddannelsesbillede, skal samtidig sikre mulighederne for dynamisk  

 udvikling og fornyelse.
 Både den internationale konkurrence, virksomhedernes internationalisering,  

 den teknologiske udvikling og virksomhedernes øgede anvendelse af avanceret  

 informations- og kommunikationsteknologi stiller nye krav til udviklingen af  

 de korte videregående uddannelser.
Reformen vil sætte rammer og mål for fornyelse af eksisterende uddannelser  

 og for udvikling af nye, der kan honorere fremtidens kvalifikationskrav,  

 bl.a. med hensyn til anvendelse af teknologi og kommunikation.
Uddannelserne  

 skal også bidrage til udvikling af de studerendes personlige kompetence.
Uddannelsernes fællesbetegnelse - erhvervsakademiuddannelser, eller i  

 daglig tale måske blot akademiuddannelser - er inspireret af et forslag fra  

 Uddannelsesrådenes Formandskollegium og Teknisk Uddannelsesråd, som en  

 betegnelse, der signalerer praksisorienterede professionsuddannelser på højt  

 niveau.
Navnet er også velegnet til at indgå i sigende ordforbindelser som  

 f.eks.
Teknikerakademi og Handelsakademi eller akademitekniker og  

 akademiøkonom.
Der skal åbnes langt bedre muligheder for, at personer med en  

 akademiuddannelse kan fortsætte i en længerevarende videregående uddannelse.  

 Det er således hensigten at skabe en mere vidtgående meritpraksis, der kan  

 sikre sammenhæng og fleksibilitet i uddannelsessystemet.
Dette mål vil blive  

 fremmet dels ved at gøre de erhvervsuddannedes muligheder for  

 videreuddannelse tydeligere gennem adgangsveje til korte videregående  

 uddannelser og derfra til mellemlange og lange videregående uddannelser og  

 dels ved at sikre, at de studerende i højere grad bliver godskrevet dele af  

 de mellemlange og lange videregående uddannelser på grundlag af en fuldført  

 kort videregående uddannelse med et ved dette lovforslag defineret  

 afgangsniveau: akademiniveauet.
Lovforslaget indebærer, at lov om videregående teknikeruddannelser m.v.  

 ophæves.
Teknikerrådet og de fire teknikerudvalg, som er nedsat i henhold til  

 denne lov, vil derfor efter forslaget blive nedlagt.
De hidtidige  

 teknikeruddannelser opretholdes indtil videre, men fremtidige ændringer skal  

 ske i henhold til reglerne i forslaget.
 De ændringer, som er foretaget i forhold til den lov, som ophæves, skyldes  

 dels indvundne erfaringer med teknikerloven, dels det forhold, at lovens  

 dækningsområde bliver væsentligt bredere end teknikerlovens, jf. de  

 indledende bemærkninger.
 Bestemmelsen i teknikerlovens § 1, stk. 2, om forkurser for  

 uddannelsessøgende, som ikke umiddelbart har adgang til uddannelserne, er  

 ikke gentaget, idet behovet for sådanne kurser i fremtiden foreslås opfyldt  

 dels gennem ændrede adgangsregler, jf. nedenfor, dels gennem gymnasiale  

 suppleringskurser eller enkeltfag.
 Uddannelserne kan tilrettelægges efter reglerne i lov om åben uddannelse  

 og dermed udbydes som deltidsuddannelser og enkeltfag.
 Målgruppen for arbejdsmarkedsuddannelser på Arbejdsministeriets område  

 omfatter bl.a. videregående teknikere, således at personer med en  

 videregående teknikeruddannelse kan deltage i efteruddannelse efter lov om  

 arbejdsmarkedsuddannelser med godtgørelse, jf. denne lovs §§ 3 og 38.
Med den foreslåede ophævelse af lov om videregående teknikeruddannelser  

 m.v. bortfalder det hidtidige grundlag for den nuværende målgruppeafgrænsning  

 i lov om arbejdsmarkedsuddannelser.
Det er ikke hensigten med dette  

 lovforslag at udelukke de hidtidige teknikeruddannelser, jf. bilag 1, fra  

 målgruppen.
Undervisningsministeriet og Arbejdsministeriet er enige om, at spørgsmålet  

 om de fremtidige tekniske akademiuddannelsers forhold til lov om  

 arbejdsmarkedsuddannelser vil blive taget op, når de hidtidige  

 teknikeruddannelser ændres.
Arbejdsministeriet vil derfor få lejlighed til at  

 vurdere, om målgruppen efter den reviderede uddannelse kan sidestilles med  

 den hidtidige gruppe i hvert enkelt tilfælde, forinden reglerne om de enkelte  

 uddannelser udstedes.
a.
Varighed Akademiuddannelserne skal give de studerende generelle erhvervsmæssige  

 kompetencer.
De skal være intensive og anvendelsesorienterede og tage sigte  

 på løsning af praktiske, erhvervsnære problemstillinger på et analytisk  

 grundlag.
 De skal bygge på ungdomsuddannelserne og være af normalt to års varighed,  

 inklusive eventuel praktisk uddannelse i en virksomhed eller anvendelse af  

 den differentierede adgangsmodel (jf. type 3 nedenfor).
Erfaringer viser, at to-årige forløb forekommer attraktive for de  

 uddannelsessøgende, og at der samtidig inden for denne tidsmæssige ramme er  

 mulighed for at opnå de kvalifikationer, der er brug for.
Hvor der er særlige  

 behov, kan der tilrettelægges uddannelser af kortere eller længere varighed.
Hovedmodellen skal derfor være rummelig og fleksibel, således at der ved  

 uddannelser af længere varighed bliver mulighed for afstigning.
En sådan  

 afstigning vil imødekomme behov for differentierede kvalifikationer i  

 virksomhederne.
Den enkelte vil kunne vende tilbage for at fortsætte  

 uddannelsesforløbet, og afstigningen vil ikke være studieforlængende i  

 forhold til den normerede studietid.
 Hovedmodellen skal både danne ramme om en fornyelse af de nuværende  

 uddannelser, jf. bilag 1, og skabe gode betingelser for udvikling af nye  

 tekniske og merkantile erhvervsakademiuddannelser.
 Dette omfatter indtil videre også uddannelsen til bygningskonstruktør, der  

 i Dansk Uddannelses-Nomenklatur (DUN) er indplaceret som en mellemlang  

 videregående uddannelse (15.-16. uddannelsesår). Det forudsættes, at  

 uddannelsens lovgivningsmæssige tilhørsforhold tages op til ny vurdering,  

 hvis der på et senere tidspunkt lovgives om de mellemlange videregående  

 uddannelser.
 Hovedmodellen i lovforslaget hindrer ikke, at den nuværende uddannelse til  

 byggetekniker og videreuddannelsen til bygningskonstruktør kan afløses af en  

 ny bygningskonstruktøruddannelse med afstigningsmulighed og med en samlet  

 varighed på 3 1/2 år svarende til de to uddannelsers nuværende samlede  

 varighed.
 Hovedmodellen hindrer heller ikke, at laborantuddannelsen og  

 laboratorietekniker-/kemoteknikeruddannelserne kan afløses af en ny  

 uddannelse med afstigningsmulighed til beskæftigelse (praktik) efter 1 1/2 år  

 på skole og med en samlet varighed på 3 år svarende til uddannelsernes  

 nuværende varighed på skole.
b.
Adgang Adgangsvejene til de korte videregående uddannelser vil med reformen blive  

 lige tydelige for erhvervsuddannede og for gymnasialt uddannede.
 Tilrettelæggelsen af den enkelte uddannelses konkrete profil vil påvirke  

 adgangskravene til uddannelsen.
 Ved tilrettelæggelse af den enkelte akademiuddannelse kan en af følgende 3  

 typer af adgangsmodeller tænkes anvendt.
 Type 1 bygger på erhvervsuddannelser og landbrugsuddannelser  

 og er uden direkte adgang for gymnasialt uddannede.
Adgangsmodellen tænkes anvendt ved uddannelser med et forholdsvis  

 specialiseret erhvervsmæssigt sigte og med udgangspunkt i håndværksmæssige  

 færdigheder.
Der vil i overensstemmelse med uddannelsens karakter være  

 umiddelbar adgang for ansøgere med en adgangsgivende erhvervsuddannelse eller  

 landbrugsuddannelse.
Gymnasialt uddannede kan ikke opnå adgang alene på grundlag af deres  

 eksamen.
Eventuel adgang vil stille disse ansøgere over for ganske omfattende  

 suppleringskrav, bl.a. med hensyn til praktisk-faglig indsigt og færdigheder.
 Et eksempel inden for de nuværende korte videregående uddannelser kunne  

 være VVS-teknikeruddannelsen.
 Type 2 bygger på gymnasiale uddannelser og er uden direkte  

 adgang for erhvervsuddannede.
 Adgangsmodellen tænkes anvendt ved uddannelser med et forholdsvis generelt  

 erhvervsmæssigt sigte og med udgangspunkt i analytiske færdigheder.
 Erhvervsuddannede, der ønsker adgang, vil møde suppleringskrav, som vil  

 kunne opfyldes gennem HF-enkeltfag ved VUC eller gennem enkeltfag f.eks. fra  

 de erhvervsgymnasiale uddannelser.
 Eksempler inden for de nuværende korte videregående uddannelser kunne være  

 datamatikeruddannelsen og den nye uddannelse til transportlogistiker.
 Type 3 er en differentieret adgangsmodel, der henvender sig  

 til erhvervsuddannede som hovedmålgruppe, men tillige giver adgang for  

 gymnasialt uddannede; den relevante supplering for henholdsvis  

 erhvervsuddannede og gymnasialt uddannede er integreret i det indledende  

 studieforløb.
 Adgangsmodellen tænkes anvendt ved uddannelser, der i deres  

 erhvervsmæssige sigte vil være bredt anlagt og indrettet efter forholdsvis  

 brede arbejdsfunktioner.
Uddannelser, der henføres til denne gruppe, skal i første og andet  

 semester rumme de nødvendige almene discipliner, som er relevante og  

 understøttende for uddannelsens faglige, erhvervskvalificerende  

 hovedmålsætning, og som vil styrke de erhvervsuddannedes studiemæssige  

 forudsætninger.
Adgangskravene for de erhvervsuddannede vil i relevante  

 almene fag typisk ligge på E-niveau.
De fornyede merkantile  

 erhvervsuddannelser forventes at give et forbedret grundlag for at opfylde  

 disse adgangskrav.
Uddannelserne skal også give gymnasialt uddannede realistiske muligheder  

 for adgang.
Der skal i uddannelsens første og andet semester kunne indgå de  

 nødvendige praktiske elementer, som er relevante og understøttende for  

 uddannelsens faglige, erhvervskvalificerende hovedmålsætning, og som de  

 gymnasialt uddannede i almindelighed savner.
Der skal kunne gennemføres  

 praktisk uddannelse i en virksomhed eller som værkstedsundervisning på skole.
 Det indledende forløb tænkes tilrettelagt således, at erhvervsuddannede og  

 gymnasialt uddannede undervises i fælles faglige elementer.
Denne adgangsmodel er en nyskabelse, som har været afprøvet i en lokalt  

 tilrettelagt uddannelse - Det Danske Hotelakademi - og udbudt i Aalborg og  

 København.
Det må forventes, at nye eller reviderede uddannelser vil blive  

 udformet med denne differentierede adgangsmodel.
c.
Det nye uddannelsesbillede Der skal udvikles nye uddannelser, som henvender sig til  

 erhvervsuddannede og gymnasialt uddannede (type 3-adgang).
De videregående teknikeruddannelser ophører som særskilt begreb, bl.a. ved  

 at teknikerloven ophæves.
Enkelte af uddannelserne kan tænkes videreført med  

type 1-adgang , eventuelt i en fornyet skikkelse.
Andre af de  

 hidtidige teknikeruddannelser vil delvis kunne indgå i nye, bredere  

 uddannelser med den differentierede  type 3-adgang .
 Der vil også blive oprettet nye korte videregående uddannelser, som  

 henvender sig til gymnasialt uddannede i form af uddannelser med  type  

 2-adgang.
 I det nye uddannelsesbillede forventes bl.a. følgende nuværende korte  

 videregående uddannelser i øvrigt at kunne indgå med type 2-adgang  

 efter en vis ajourføring, herunder med hensyn til adgangskrav for  

 erhvervsuddannede: Markedsøkonomuddannelsen, datamatikeruddannelsen,  

 uddannelsen til transportlogistiker, uddannelsen til mediekoordinator,  

 uddannelsen inden for innovation og entrepreneurship, laborantuddannelsen og  

 eksportteknikerudannelsen.
Der skal også være plads til afprøvning af lokale initiativers  

 levedygtighed og bærekraft gennem forsøgsuddannelser.
Lokalt udviklede  

 handels- eller erhvervsakademier har i henved 20 år fungeret som en platform  

 for udvikling og afprøvning af nye uddannelser.
Uddannelsesmodellen  

 opretholdes med basis i den som  § 10 foreslåede forsøgsbestemmelse  

 med henblik på løbende udvikling og afprøvning af nye uddannelser inden for  

 hovedmodellens rammer.
De lokalt forankrede erhvervsakademiuddannelser er for tiden typisk af 2  

 års varighed.
Halvdelen af forløbet er praktisk uddannelse under ansættelse i  

 en virksomhed.
Uddannelserne henvender sig til begge målgrupper, nogle med type 1-adgang,  

 andre med type 2-adgang og en enkelt med type 3-adgang.
En del af de  

 nuværende uddannelser vil kunne fortsætte som landsdækkende i en revideret  

 udgave inden for lovforslagets rammer.
Nogle vil blive nedlagt, og nye vil  

 opstå i første omgang som forsøg.
 Uddannelserne kan principielt udvikles og udbydes på forsøgsvilkår af alle  

 erhvervsskoler inden for rammerne af en forsøgsgodkendelse efter denne lov.
3. Økonomiske og administrative konsekvenser Det forventes, at uddannelsesreformen ved uændret elevtilgang og en  

 forlængelse af nogle af de hidtidige teknikeruddannelser med et halvt år  

 medfører årlige merudgifter i ligevægtstilstand på 95 mio. kr., heraf 20 mio.  

 kr. til Statens Uddannelsesstøtte.
 Til brug for udvikling af og forsøg med nye uddannelser foreslås afsat et  

 årligt beløb på 3 mio. kr. i 1998 og 5 mio. kr. de følgende år.
 De samlede merudgifter fordeler sig således:
4. Erhvervsøkonomiske og miljømæssige konsekvenser samt forholdet til  

 EU-retten Lovforslaget har ingen væsentlige erhvervsøkonomiske eller miljømæssige  

 konsekvenser.
EU-retten indebærer, at statsborgere fra EU-lande skal  

 behandles på lige fod med danske statsborgere med hensyn til eventuel  

 deltagerbetaling til erhvervsrettede uddannelser.
Bemyndigelsen i forslagets  

 § 9, stk. 4, kan derfor ikke anvendes til at stille danske studerende og  

 studerende fra EU-lande forskelligt med hensyn til deltagerbetaling, jf.  

 bemærkningerne til § 9.
Bemærkninger til lovforslagets enkelte bestemmelser Til § 1 Af det foreslåede stk. 1 følger, at uddannelserne generelt skal  

 bygge på både erhvervsuddannelserne, landbrugsuddannelserne og de gymnasiale  

 uddannelser, jf. det under de almindelige bemærkninger anførte.
Forslaget i stk. 2 giver ministeren hjemmel til at udstede nærmere  

 regler om uddannelserne og om adgangskrav og optagelse inden for de rammer,  

 der følger af loven i øvrigt.
Det er hensigten at videreføre de nuværende  

 mål- og rammestyringsprincipper.
Det forudsættes, at der i reglerne om  

 adgangskrav skabes et klart billede af, hvilke konkrete erhvervsuddannelser,  

 der giver adgang til den enkelte korte videregående uddannelse.  

 Arbejdsministeriet får lejlighed til at udtale sig om  

 uddannelsesbekendtgørelserne af hensyn til samspillet med  

 arbejdsmarkedsuddannelserne.
 Bestemmelsen i stk. 3 gør det muligt at begrænse optagelse på  

 uddannelser, hvor det af samfundsmæssige grunde kan konstateres, at en  

 begrænset optagelse er ønskelig.
Formålet med den i stk. 4 foreslåede hjemmel til at fastsætte  

 centrale kvalitetskrav er at skabe forudsætninger for en kvalitetsmæssig  

 forbedring af uddannelserne.
For at opnå denne forbedring er der brug for et  

 pædagogisk tilsyn, der kan sikre et pædagogisk attraktivt og ansvarligt  

 uddannelsesudbud bl.a. gennem vejledning af eller påbud til skolen om at  

 sikre den nødvendige ansvarlighed og kvalitet i både uddannelsesudbud og  

 undervisningsmæssige forhold.
Dette pædagogiske tilsyn forudsættes udøvet på  

 grundlag af disse regler sammenholdt med regler udfærdiget i henhold til stk.  

 2.
Til § 2 Bestemmelsen i stk. 1 bidrager i forbindelse med stk. 2 og  

stk. 3  til at definere et afgangsniveau, et akademiniveau, der  

 normalt skal kunne opnås efter 2 års videregående uddannelse.
Den varighed, der er fastlagt for uddannelsen, omfatter eventuel praktisk  

 uddannelse i en virksomhed.
Der henvises i øvrigt til det i de almindelige  

 bemærkninger til lovforslaget anførte om uddannelsernes varighed.
 Bestemmelsens stk. 1, 2. pkt., kunne f.eks. rumme en  

 afstigningsmulighed i en ny bygningskonstruktøruddannelse, men også andre  

 uddannelser kan tænkes oprettet med afstigningsmulighed.
 De foreslåede bestemmelser i stk. 2 og stk. 3 , angiver  

 uddannelsernes overordnede formål og er dermed af afgørende betydning for den  

 fremtidige anvendelse af ministerens bemyndigelse til at fastsætte nærmere  

 regler om de enkelte uddannelser, jf. forslagets § 1, stk. 2.
Det tilsigtes med bestemmelsen i stk. 2 at fremhæve uddannelsernes  

 erhvervsrettede og professionsorienterede sigte og samtidig at angive  

 uddannelsesniveauet som ikke-forskningsbaseret.
Uddannelserne skal sigte på  

 at kvalificere de studerende til at kunne varetage brede arbejdsfunktioner,  

 f.eks. ideudvikling, konstruktion, planlægning, drift, produktion, salg og  

 marketing, administration, kommunikation, økonomistyring, international  

 handel mv. samt tilsyn og forvaltning.
 Den studerende skal erhverve dybtgående indsigt i tekniske og-eller  

 merkantile opgaveområder samt generelle og almene færdigheder og kundskaber,  

 der kvalificerer den studerende til bl.a. at kunne analysere komplicerede  

 produktionsforløb og løse teknologiske og kommercielle opgaver både  

 selvstændigt og i samarbejde med andre.
 Undervisningen skal bidrage til at styrke den studerendes muligheder for  

 fortsat videregående uddannelse.
 Bestemmelsen i stk. 3 indebærer et krav om, at de enkelte  

 uddannelser skal sigte på erhvervsmæssige kvalifikationer, der er generelt  

 efterspurgte i det danske samfund og ikke blot i enkelte virksomheder eller  

 afgrænsede geografiske områder eller på lignende måde tjener til opfyldelse  

 af særinteresser.
 Formuleringen udelukker, at de nuværende erhvervsakademier kan genopstå  

 uændret, men som anført i de almindelige bemærkninger kan nogle af disse  

 uddannelser i generaliserede udgaver omstilles til lovens ordning, ligesom  

 den hidtidige uddannelsesmodel forudsættes anvendt i forsøgsøjemed.
Til § 3 Ifølge bestemmelsen i stk. 1 træffer ministeren afgørelse om,  

 hvilke uddannelsesinstitutioner der kan udbyde de enkelte uddannelser.
Det er  

 tanken at fastlægge en ny praksis med hensyn til godkendelse, således at  

 institutionerne først kan udbyde en uddannelse efter konkret godkendelse.
For  

 at understøtte institutionens overvejelser i forbindelse med nye udbud vil  

 ministeriet offentliggøre, hvilke kriterier man vil lægge vægt på ved en  

 godkendelse.
Den nye praksis agtes kun anvendt ved fremtidige godkendelser,  

 således at allerede meddelte godkendelser bevarer deres gyldighed, medmindre  

 betingelserne for tilbagekaldelse skulle indtræffe, jf. stk. 2.
 Forslagets stk. 2 tager bl.a. højde for en situation, hvor en  

 institution måtte have udspillet sin rolle i forhold til den enkelte  

 uddannelse og derfor ikke findes længere at burde kunne udbyde uddannelsen.  

 Godkendelsen kan således tilbagekaldes, hvis der ikke længere er behov for,  

 at uddannelsen gennemføres af institutionen, eller hvis institutionen ikke  

 overholder uddannelsesregler eller påbud om at gennemføre forsvarlige  

 undervisningsmæssige forhold.
Udgangspunktet er fortsat for erhvervsskolernes vedkommende, at det er den  

 enkelte skoles bestyrelses ansvar at tage stilling til, hvilke uddannelser  

 skolen ønsker at udbyde.
Det følger for de videregående uddannelsers  

 vedkommende af § 8, jf. § 6, i lov om erhvervsskoler, jf. lovbekendtgørelse  

 nr. 529 af 17. juni 1996. Bestyrelsen har også over for ministeren ansvaret  

 for, at skolens virksomhed er lovlig og forsvarlig, jf. § 10 i lov om  

 erhvervsskoler.
Den daglige ledelse på skolen skal bl.a. påse, at de  

 undervisningsmæssige forhold er forsvarlige.
Undervisningsministeriets tilsyn og den foreslåede beføjelse for  

 ministeren til at gribe ind med vejledning, påbud eller tilbagekaldelse af en  

 godkendelse indebærer ingen indskrænkning i bestyrelsens og den daglige  

 leders ansvar og kompetence.
Der er alene tale om en skærpelse af ministerens  

 beføjelser til at sikre uddannelsessystemet mod at lide skade på grund af  

 utilstrækkelig indgriben fra den enkelte skole selv, når der måtte blive  

 konstateret væsentlige mangler i undervisningen.
Bestemmelsen skal derfor  

 sammenholdes med § 4 i lov om erhvervsskoler.
Bestemmelsen i stk. 3 indebærer, at en institution, før den  

 beslutter sig for at ville udbyde en bestemt uddannelse, skal medtænke  

 konsekvenserne af, at den er ansvarlig for at gennemføre hele uddannelsen for  

 de studerende, som måtte blive optaget.
Bestemmelsen skal forhindre, at en  

 institution udbyder en uddannelse, som den ikke har kvalitetsmæssige  

 forudsætninger for at gennemføre i sin helhed.
Hvis en institution ved godkendelsen opfylder kvalitetskravene, og det  

 efterfølgende viser sig, at skolen alligevel ikke er i stand til at  

 gennemføre uddannelsesforløbet, skal institutionen sammen med den studerende  

 finde en forsvarlig løsning.
Selv om dele af uddannelsen gennemføres på en  

 anden institution, er den oprindelige institution ansvarlig for hele  

 uddannelsesforløbet, medmindre den studerende har indvilget i en fuldstændig  

 overflytning.
Til § 4 Efter forslaget bliver der hjemmel til at tilbyde de studerende studie- og  

 erhvervsvejledning svarende til den ordning, som allerede gælder for alle  

 uddannelser på erhvervsskolerne, bl.a. med hjemmel i lov om videregående  

 teknikeruddannelser m.v.
Til kapitel 2 Den nuværende lovregulerede rådgivningsstruktur inden for de videregående  

 teknikeruddannelser omfatter Teknikerrådet og 4 teknikerudvalg.
Der er ikke  

 lovfæstede rådgivningsorganer for de øvrige nuværende uddannelser, jf. bilag  

 1.
Forslaget indebærer, at Teknikerrådet, teknikerudvalgene og de lokale  

 teknikeruddannelsesudvalg nedlægges og afløses af rådet for de korte  

 videregående uddannelser (Erhvervsakademirådet) og et antal rådgivende  

 udvalg.
De nærmere bestemmelser om rådets sammensætning fremgår af § 5.  

 Udvalgenes sammensætning fremgår af § 7. Råd og udvalg rådgiver ministeren  

 inden for deres respektive kompetenceområder som anført i § 6 (rådet) og § 8  

 (udvalg).
Skolerne vil fortsat have mulighed for at nedsætte lokale rådgivende  

 udvalg.
Lokale uddannelsesudvalg kan bidrage positivt til den konkrete  

 udvikling af uddannelserne og til samspillet mellem skolerne, erhvervslivet  

 og de studerende.
En sådan dialog kan imidlertid tilrettelægges på forskellig  

 vis og forudsætter ikke nødvendigvis lokale uddannelsesudvalg, hvorfor disse  

 ikke er obligatoriske.
På områderne uden for den lovregulerede rådgivning har bruger-, aftager-  

 og producentinteresserne samt ministeriets rådgivningsbehov været tilgodeset  

 gennem forskellige permanente eller midlertidige udvalg.
Hertil kommer, at de  

 korte videregående uddannelsers område har været inddraget under  

 uddannelsesrådene for de videregående uddannelser, som er nedsat af  

 undervisningsministeren, og som beskæftiger sig med alle videregående  

 uddannelser inden for ministeriets område.
Til §§ 5-6 Det nye råd tænkes sammensat af indtil 22 medlemmer.
Rådet skal mindst  

 bestå af 15 medlemmer.
Udover formanden, der udpeges af ministeren, skal  

 rådet bestå af 7 medlemmer, der udpeges efter forslag fra  

 arbejdstagerorganisationer samt af 7 medlemmer, der udpeges efter forslag fra  

 arbejdsgiverorganisationer, herunder repræsentanter for de offentlige  

 arbejdsgivere.
Undervisningsministeren kan herudover udpege indtil 7 medlemmer.
Af hensyn  

 til det samlede uddannelsesbillede inden for de videregående uddannelser er  

 der behov for at bevare rådgivningssammenhængen med uddannelsesrådene for de  

 videregående uddannelser, som også repræsenterer brugere af de  

 færdiguddannede.
Uddannelsesrådene forudsættes derfor at blive repræsenteret  

 i det ny råd, samtidig med at de fortsat yder rådgivning om  

 akademiuddannelsernes placering og sammenhæng i det samlede billede af  

 videregående uddannelser.
Hertil kommer, at skolernes organisationer som  

 repræsentanter for »producenterne« også bør sikres en  

 repræsentation, således at Foreningen af Skoleledere ved de tekniske skoler  

 og Handelsskolernes Forstander- og Inspektørforening forudsættes tilbudt hver  

 en plads i rådet.
Endelig vil det være naturligt, at ministeren giver de  

 studerende på området lejlighed til at lade sig repræsentere i rådet.
 Efter lovforslagets § 5, stk. 3, får ministeren bemyndigelse til at  

 beslutte, at rådet kan fungere uden de pågældende medlemmer, hvis de  

 udpegningsberettigede organisationer ikke foretager udpegning i  

 overensstemmelse med de nævnte regler.
Herved skabes der mulighed for at undgå regelkonflikt mellem på den ene  

 side lov nr. 157 af 24. april 1985 om ligestilling mellem mænd og kvinder ved  

 udpegning af medlemmer til offentlige udvalg, kommissioner o.lign.  

 (udvalgsloven) og på den anden side forslagets regler om rådets medlemstal og  

 sammensætning.
Reglen indebærer, at udvalgsloven reelt kan tillægges forrang  

 frem for lov om korte videregående uddannelser (erhvervsakademiuddannelser).
Det er forudsat, at rådets medlemmer af egen drift følger udviklingen  

 inden for de beskæftigelsesområder, der er relevante for KVU-området,  

 herunder kvalifikationsbehov og uddannelsesdækningen heraf.
Det forudsættes i  

 øvrigt, at rådgivningen hviler på en aktiv dialog mellem ministeriet og  

 rådet.
Det er hensigten, at organisationerne skal repræsentere aftager- og  

 erhvervsinteresser.
 Initiativet til drøftelser kan tages af både ministeriet og rådet.
 Det vil være naturligt, at den generelle rådgivningskompetence, jf.  §  

 6, 1. pkt., bringes i anvendelse, når ministeriet fastsætter regler mv.  

 om kvalitetsudvikling og -kontrol og fastlægger, hvilke kriterier der vil  

 blive lagt vægt på ved godkendelser efter forslagets § 3, stk. 1. På samme  

 måde vil rådet blive inddraget i eventuelle overvejelser om ændringer i de  

 gældende principper for eksamensordningen på området.
I § 6, 2. pkt. , er opremset de områder på overordnet niveau, som  

 rådet afgiver indstilling om.
Sigtet med bestemmelsen er, at ministeriet får  

 en kvalificeret rådgivning om erhvervslivets og arbejdsmarkedets konkrete  

 uddannelsesbehov set i sammenhæng med den eksisterende uddannelsesdækning, og  

 at ministeriet og rådet samvirker i en løbende udviklingsproces.
 For så vidt angår sammenhængen til voksenuddannelserne, jf. § 6, nr. 6,  

 litra e, bemærkes, at der hermed tænkes på uddannelse i henhold til lov  

 om åben uddannelse samt lov om arbejdsmarkedsuddannelser og al anden  

 voksenuddannelse.
Til §§ 7-8 Sammensætningen og antallet af de rådgivende udvalg afgøres af  

 arbejdsgiver- og arbejdstagerorganisationerne inden for de enkelte  

 uddannelsesområder.
Dette er en nyskabelse inden for de korte videregående  

 uddannelser, men svarer til, hvad der gælder på erhvervsuddannelsernes  

 område.
Forslaget er en konsekvens af, at ministeriet ikke har nogen  

 sagkundskab med hensyn til afgørelse af, hvilke organisationer på  

 arbejdsmarkedet, der er nærmest til at varetage interesserne på de enkelte  

 uddannelsesområder.
Det må forventes, at organisationerne sikrer, at den nødvendige  

 sagkundskab er til stede i det pågældende udvalg.
På helt nye  

 beskæftigelsesområder kan det forekomme, at organisationsstrukturen er  

 uafklaret.
I sådanne tilfælde vil ministeren kunne anmode initiativtagerne  

 til en ny uddannelse om at give ministeriet rådgivning, indtil et udvalg kan  

 nedsættes i overensstemmelse med forslaget til § 7.
 Der er intet til hinder for, at et udvalg kan vælge at give andre end  

 organisationsrepræsentanter lejlighed til at deltage i sit arbejde som  

 eksperter eller ressourcepersoner mv.
 Det forudsættes, at rådgivningen hviler på en aktiv dialog mellem  

 ministeriet og udvalgene.
Udvalgene forudsættes at følge udviklingen inden for deres område med  

 hensyn til konkretisering af behov for ændringer eller oprettelse af  

 uddannelser.
Det findes naturligt, at udvalgene i deres overvejelser også  

 inddrager relationer til efteruddannelse, herunder åben uddannelse.
Det  

 fremgår af § 8 , at udvalgene afgiver indstilling til ministeren.
Det  

 er således ikke tanken at indføre et hierarkisk rådgivningssystem, hvor  

 udvalgene indstiller til rådet, som derefter indstiller til ministeriet.
 Udvalgene kan optage spørgsmål til drøftelse på eget initiativ eller på  

 ministeriets initiativ.
 Hovedorganisationerne har tilkendegivet, at de forestiller sig, at der  

 formentlig kan blive tale om oprettelse af udvalg inden for følgende områder:
 1. Markedsføring og international økonomi.
 2. Salg og kundeservice.
 3. Administrations- og informatikområdet.
 4. Film og medier.
 5. Fremstilling og strøm.
 6. Proces og levnedsmiddel.
 7. Byggeri.
 8. Det grønne område.
 9. Hotel, restaurant- og fritidsområdet.
I § 8 er angivet de spørgsmål, som udvalgene forudsættes at skulle  

 beskæftige sig med.
Med hensyn til udvalgenes indstillinger om udkast til  

 regler om uddannelserne henvises til bemærkninger til § 1, hvorefter de  

 nuværende mål- og rammestyringsprincipper forudsættes videreført.
Det er  

 disse regler, der sigtes til med bestemmelsen i nr. 2.
Til § 9 Bestemmelsen omhandler finansieringen af uddannelserne.
Forslaget følger  

 de hidtidige regler på området, og det er dermed afstemt med de  

 tilskudsordninger, som i øvrigt gælder på erhvervsskolernes område.
Således følger det af den foreslåede bestemmelses stk. 1 , at  

 staten yder tilskud til dækning af de direkte undervisningsudgifter, dvs.  

 lærerløn og visse materialer mv.
I modsætning til, hvad der gælder for  

 ungdomsuddannelserne, må den studerende i vidt omfang selv anskaffe  

 undervisningsmidler i form af lærebøger mv.
Undervisningen er derimod  

 principielt vederlagsfri for den studerende, når der bortses fra udgifter til  

 læremidler.
Tilskuddet fastsættes på de årlige finanslove med et beløb pr.  

 årsstuderende (årselever). Øvrige tilskud til erhvervsskoler og eventuelle  

 andre uddannelsesinstitutioner med uddannelser efter loven følger  

 erhvervsskolelovens regler om tilskud til administration, ledelse og  

 bygningsdrift mv., jf. §§ 12-21 og § 26 i lov om erhvervsskoler, jf.  

 lovbekendtgørelse nr. 529 af 17. juni 1996.
Den foreslåede bestemmelse i stk. 2 angår de såkaldte  

 skyggeelevtilskud, dvs. den ordning, hvorefter en institution er  

 »garanteret« tilskud til et nærmere fastsat mindste antal  

 årsstuderende eller årselever ved en uddannelse, selv om det faktiske antal  

 er mindre.
Ordningen kan finde anvendelse, hvis det ud fra geografiske eller  

 erhvervsmæssige hensyn er vigtigt at bevare uddannelsen, herunder at bevare  

 uddannelsen i en bestemt egn af landet.
Bestemmelsen har ikke hidtil været  

 praktiseret på de korte videregående uddannelsers område, hvortil der hidtil  

 har været hjemmel i teknikerloven, men på erhvervsuddannelsernes område har  

 bestemmelsen bl.a. været anvendt til at sikre visse uddannelsers  

 tilstedeværelse på Bornholm.
 Forslaget i stk. 3 har til formål at sikre, at staten kan yde  

 tilskud til forsøgs- og udviklingsarbejde, herunder særlige driftstilskud,  

 udover de tilskud til »normaluddannelsen«, som vil følge af stk. 1  

 og stk. 2.
Bestemmelsen i stk. 4 om deltagerbetaling og anden form for privat  

 medfinansiering i særlige tilfælde indebærer især, at private virksomheder,  

 fonde, foreninger, kommuner eller andre kan deltage i finansiering af  

 undervisning efter loven, når undervisning udlægges til sådanne virksomheder  

 mv.
Dette svarer til bestemmelserne i § 15, stk. 4, i teknikerloven og til  

 dels til § 20 i lov om erhvervsuddannelser, jf. lovbekendtgørelse nr. 122 af  

 5. februar 1997. Forslaget om at indføre hjemmel til deltagerbetaling for  

 undervisning, der er særligt tilrettelagt med henblik på udenlandske  

 studerendes deltagelse, er en nydannelse.
Den skyldes, at der er konstateret  

 et behov for at udvikle engelsksprogede uddannelser på erhvervsskolerne med  

 henblik på markedsføring på det internationale marked for selvbetalende  

 studerende fortrinsvis fra Asien.
Bestemmelsen kan af EU-retlige grunde alene  

 anvendes i forhold til studerende fra lande uden for EU, idet danske  

 studerendes deltagelse i undervisningen altid vil være vederlagsfri, jf. stk.  

 1 og bemærkningerne hertil samt det i de almindelige bemærkninger herom  

 anførte.
Andre traktatmæssige forpligtelser kan have samme konsekvenser i  

 forhold til andres landes borgere.
Bestemmelsen i  stk. 4 giver  

 endvidere mulighed for, at udgifterne til undervisningen i andre særlige  

 tilfælde helt eller delvis kan afholdes af private mfl.
Der sigtes herved  

 bl.a. til særlig bekostelig undervisning.
Til § 10 Forsøgsbestemmelsen svarer til lignende bestemmelser i teknikerloven og  

 andre uddannelseslove.
Det forudsættes, at rådet inddrages, forinden  

 bemyndigelsen til at fravige loven anvendes, såfremt der er tale om en  

 fravigelse af større rækkevidde.
Som nævnt i de almindelige bemærkninger er det tanken, at de p.t.  

 godkendte erhvervsakademiuddannelser skal indgå i forsøg med afprøvning af  

 lokale initiativers levedygtighed og bærekraft.
Det er tanken, at  

 bekendtgørelsen om erhvervsakademiuddannelser ophæves, og at uddannelserne  

 evalueres med henblik på, at nogle kan overgå til den nye lovgivnings  

 uddannelsesordning.
Derudover kan der blive behov for at oprette nye  

 uddannelser, som afprøves i en forsøgsperiode.
Det forudsættes, at sådanne  

 forsøg afvikles og evalueres inden for et på forhånd fastlagt og begrænset  

 tidsrum.
Til § 11 Bestemmelsen om hjemmel til at fastsætte klageregler svarer til de  

 gældende bestemmelser på området.
Til §§ 12-13 Loven foreslås at skulle have virkning fra den 1. juli 1998, hvorefter nye  

 og reviderede uddannelser på området skal opfylde kravene i lovforslaget.
Lov om videregående teknikeruddannelser m.v. ophæves samtidig, men for at  

 sikre en fleksibel og glidende overgang foreslås det, at de  

 uddannelsesbekendtgørelser og andre regler, som er fastsat i medfør af loven  

 forbliver i kraft indtil videre.
Det er herefter tanken, at reglerne ophæves  

 i takt med, at nye regler udstedes med hjemmel i den nye lov.
De  

 uddannelsesbekendtgørelser, der er udstedt om korte videregående uddannelser  

 med hjemmel i lov om erhvervsskoler, forbliver uden videre i kraft, da der  

 ikke med lovforslaget foretages ændringer i denne lov.
Det er imidlertid en  

 forudsætning, at disse regler efterhånden erstattes af regler udstedt i  

 henhold til bestemmelserne i lovforslaget.
 Bekendtgørelsen om de nuværende lokale erhvervsakademiuddannelser  

 forudsættes ophævet snarest efter lovens ikrafttræden, jf. det herom i de  

 almindelige bemærkninger og i bemærkningerne til § 10 anførte.
Skriftlig fremsættelse (9. oktober 1997) Undervisningsministeren (Ole Vig Jensen):
 Hermed tillader jeg mig for det høje Ting at fremsætte:
 Forslag til lov om korte videregående uddannelser.  

 (Erhvervsakademiuddannelser).
(Lovforslag nr.
L 19).
 Lovforslaget fremsættes med det formål at placere de korte videregående  

 uddannelser tydeligt i det samlede uddannelsesbillede og samtidig sikre  

 mulighederne for dynamisk udvikling og fornyelse af dette vigtige  

 uddannelsesområde, som for tiden omfatter ca. 15.000 årsstuderende fordelt på  

 ca. 70 uddannelsesinstitutioner med i alt ca. 75 uddannelser.
 Det drejer sig dels om de videregående teknikeruddannelser, som i  

 øjeblikket har et særligt lovgrundlag, og dels om en række merkantile og  

 tekniske korte videregående uddannelser med hjemmel i lov om erhvervsskoler.
Uddannelserne skal være mere attraktive for de unge og erhvervslivet, og  

 de skal udformes inden for fælles rammer med hensyn til adgang, varighed,  

 formål, afgangsniveau, udbud, og rådgivning.
På den måde skal reformen  

 bidrage til, at mange flere får en videregående uddannelse.
Min vision er, at  

 halvdelen af en ungdomsårgang gennemfører en videregående uddannelse.
Der skal også åbnes langt bedre muligheder for, at personer med en kort  

 videregående uddannelse en akademiuddannelse kan fortsætte i en  

 længerevarende videregående uddannelse.
Der skal skabes en mere vidtgående  

 meritpraksis, der kan sikre sammenhæng og fleksibilitet i  

 uddannelsessystemet.
Det er hensigten, at dette skal ske ved at skabe større  

 klarhed over, hvordan en erhvervsuddannet har adgang til en kort videregående  

 uddannelse og derfra kan komme videre til en mellemlang eller en lang  

 vidergående uddannelse.
Et vigtigt element heri er at sikre, at den  

 studerende i højere grad, end det er tilfældet i dag, får mulighed for at få  

 godskrevet en gennemført kort videregående uddannelse som en del af en  

 mellemlang eller en lang videregående uddannelse.
 Erhvervsakademiuddannelserne skal i almindelighed være 2årige, og de skal  

 kunne kvalificere den uddannede til at løse praktiske og erhvervsmæssige  

 problemstillinger på et analytisk grundlag.
Erfaringerne viser, at 2årige forløb er attraktive for de  

 uddannelsessøgende, og at det samtidig er muligt at opnå de kvalifikationer,  

 der er brug for inden for denne tidsramme.
Hvis der er særlige behov, kan der  

 blive tale om uddannelser af længere eller kortere varighed.
Denne  

 fleksibilitet indebærer, at der ved uddannelser, der er længere end 2 år,  

 bliver mulighed for at afbryde forløbet med en afsluttet uddannelse, som en  

 del af det længerevarende forløb.
Herved kan man også imødekomme behov for  

 differentierede kvalifikationer i virksomhederne.
For den enkelte studerende  

 rummer systemet den fordel, at han eller hun vil kunne vende tilbage for at  

 fortsætte uddannelsesforløbet, og afbrydelsen vil ikke være studieforlængende  

 i forhold til den samlede normerede studietid.
 De korte videregående uddannelser skal være realistiske og attraktive  

 valgmuligheder både for unge og voksne med en erhvervsuddannelse og for unge  

 med en gymnasial uddannelse.
Det forudsættes, at størstedelen af de korte videregående uddannelser i  

 løbet af de kommende år vil gennemgå en omfattende reorganisering og  

 omstrukturering.
Særligt teknikeruddannelserne og de nuværende  

 erhvervsakademier vil blive ændret både med hensyn til indhold og antal.
For  

 eksempel vil de tekniske erhvervsakademiuddannelser typisk blive forlænget  

 med et halvt år i forhold til de hidtidige teknikeruddannelser.
Lovforslaget giver også Undervisningsministeriet større mulighed for at  

 foretage kvalitetsudvikling og kvalitetskontrol på dette uddannelses og  

 skoleområde.
Der skal sættes nye normer og standarder for kvalitet i de korte  

 videregående uddannelser, og uddannelsesstederne skal kvalificere sig til at  

 udbyde uddannelserne.
Ministeriet vil bl.a. sætte ind med øget dialog med  

 skolerne og de rådgivende organer.
På den måde skal det sikres, at den  

 enkelte skole lever op til såvel de studerendes som erhvervslivets krav og  

 forventninger.
Lovforslaget indebærer, at Teknikerrådet og teknikerudvalgene nedlægges og  

 afløses af et råd for de korte videregående uddannelser,  

 Erhvervsakademirådet, og et antal rådgivende udvalg.
Råd og udvalg skal  

 rådgive ministeren inden for deres respektive kompetenceområder.
Skolerne vil  

 fortsat have mulighed for at oprette lokale rådgivende udvalg, men disse er  

 ikke obligatoriske.
 Idet jeg i øvrigt henviser til lovforslaget med tilhørende bemærkninger,  

 tillader jeg mig at anbefale lovforslaget til hurtig og velvillig behandling  

 i det høje Ting.
Bilag 1 Oversigt over korte videregående uddannelser, som umiddelbart bliver  

 berørt af lovforslaget Uddannelser med hjemmel i erhvervsskoleloven (Lov om erhvervsskoler, jf. lovbekendtgørelse nr. 529 af 17. juni  

 1996) Adgangsvejene til disse uddannelser er typisk en adgangsgivende eksamen,  

 evt. med niveaukrav for centrale fag.
Uddannelse Varighed Datamatiker ......................... 27 måneder Eksporttekniker ..................... 4 år, inkl. 2 års praktik Erhvervsakademiuddannelser (der er for tiden ca. 40 godkendte erhvervsakademiuddannelser) ......... 1 - 3 år Uddannelse inden for innovation og entrepreneurship ................. 22 måneder Laborant ............................ 2 1/2 år, inkl. 1 års praktik Markedsøkonom ....................... 22 måneder Mediekoordinator .................... 22 måneder Transportlogistiker ................. 22 måneder Uddannelser med hjemmel i teknikerloven (Lov om videregående teknikeruddannelser m.v., jf. lovbekendtgørelse  

 nr. 370 af 30. maj 1990) Adgangsvejene til de videregående teknikeruddannelser er generelt  

 følgende:
 1) Hovedvejen er en erhvervsuddannelse med et relevant speciale.
 2) En erhvervsuddannelse med et speciale med tilknytning til uddannelsen  

 og relevant faglig supplering (beskæftigelse) eller tf-kursus, evt. med  

 beskæftigelse.
 3) Et fagligt niveau, der svarer til nr. 1 eller nr. 2.
 4) Gymnasiale uddannelser suppleret med et eller flere teknikfag fra htx  

 og relevant erhvervsmæssig beskæftigelse 1 år.
 5) Andre erhvervsuddannelser med samme supplering som under pkt. 4.
 Herudover gælder særlige adgangskrav om fag på et vist niveau, hvilket er  

 fælles for alle 5 adgangsveje.
 1) Adgang til bygningskonstruktøruddannelsen forudsætter gennemført  

 uddannelse som byggetekniker.
Bilag 2 Teknisk sammenskrivning af bekendtgørelse nr. 370 af 30. maj 1990 af  

 lov om videregående teknikeruddannelser m.v. og §§ 2 og 5 i lov nr. 1235 af  

 27. december 1996 om ændring af lov om erhvervsuddannelser, af lov om  

 videregående teknikeruddannelser m.v., af lov om landbrugsuddannelser og af  

 lov om grundlæggende social- og sundhedsuddannelser m.v.
Kapitel 1 Uddannelserne, deres opbygning og indhold § 1. Undervisnings og forskningsministeren tilrettelægger  

 videregående teknikeruddannelser, der bygger på erhvervsuddannelserne, samt  

 uddannelser på konstruktørniveau, der bygger på de videregående  

 teknikeruddannelser.
 Stk. 2. Undervisnings og forskningsministeren tilrettelægger  

 tekniker og ingeniørforkurser for uddannelsessøgende, som ikke umiddelbart  

 har adgang til uddannelserne.
 Stk. 3. Undervisnings og forskningsministeren fastsætter nærmere  

 regler om uddannelserne.
 § 2. Undervisnings og forskningsministeren fastsætter antallet af  

 uddannelsespladser på de videregående teknikeruddannelser og uddannelserne på  

 konstruktørniveau.
 Stk. 2. Undervisnings og forskningsministeren fastsætter nærmere  

 regler om adgangen til de videregående teknikeruddannelser og uddannelserne  

 på konstruktørniveau samt om optagelse af studerende.
 § 3. Uddannelserne efter § 1, stk. 1, varer i almindelighed mellem  

 1 og 2 år som heltidsundervisning.
§ 4. De videregående teknikeruddannelser grupperes normalt i  

 områder.
Uddannelserne omfatter undervisning af teoretisk og praktisk  

 karakter, herunder i teknologiske og værksteds eller laboratorietekniske fag  

 samt i almene fag.
 Stk. 2. I uddannelserne på konstruktørniveau kan der både indgå  

 fag, der sigter på et højere teoretisk niveau, og fag, der sigter på faglig  

 fordybelse.
 Stk. 3. I de videregående teknikeruddannelser og uddannelserne på  

 konstruktørniveau skal undervisning i tilvalgsfag kunne indgå, herunder fag,  

 der er særligt tilpasset med henblik på opfyldelse af lokale behov.
 § 5. Der tilbydes ansøgere og studerende rådgivning om valg af  

 uddannelse og erhverv.
 Stk. 2. Undervisnings og forskningsministeren kan fastsætte regler  

 om specialundervisning eller anden specialpædagogisk bistand.
 § 6. Teknikeruddannelserne inden for et område indledes normalt  

 med en undervisning, der er fælles for områdets uddannelser.
 Stk. 2. Den efterfølgende undervisning gennemføres inden for den  

 enkelte teknikeruddannelse, eventuelt inden for et valgt speciale, og har til  

 formål at kvalificere den studerende til at arbejde som tekniker på et  

 videregående niveau inden for den enkelte uddannelse eller specialet.
§ 7. Uddannelserne på konstruktørniveau indeholder normalt en  

 undervisning, der er fælles for studerende fra forskellige  

 teknikeruddannelser, eventuelt fra flere områder.
Undervisningen skal omfatte  

 et valgt speciale.
 § 8. Undervisningen tilbydes af godkendte erhvervsskoler.
 Stk. 2. Skolerne kan helt eller delvis henlægge undervisningen til  

 andre private eller offentlige institutioner eller virksomheder.  

 Undervisnings og forskningsministeren fastsætter regler herom efter  

 indstilling fra Teknikerrådet.
Kapitel 2 Styringsorganernes sammensætning og beføjelser § 9. Undervisnings og forskningsministeren nedsætter et  

 Teknikerråd.
Ministeren udpeger formanden. 2 medlemmer udpeges af det  

 Erhvervsuddannelsesråd, som er nedsat i henhold til lov om  

 erhvervsuddannelser, 8 medlemmer af de arbejdsgiverorganisationer, inden for  

 hvis område teknikerne beskæftiges, og 8 medlemmer af de  

 arbejdstagerorganisationer, der organiserer teknikerne.
Efter indstilling fra  

 rådet udpeger undervisnings og forskningsministeren 3 uafhængige særligt  

 sagkyndige til som tilforordnede at deltage i rådets arbejde.
Rådet  

 tilforordnes herudover 2 repræsentanter udpeget af skoleledernes og lærernes  

 organisationer, 1 repræsentant fra Arbejdsministeriet samt 2 repræsentanter  

 fra Undervisnings og Forskningsministeriet.
Medlemmerne og de tilforordnede  

 beskikkes for 4 år, dog kan de tilforordnede særligt sagkyndige beskikkes for  

 et kortere tidsrum.
 Stk. 2. Erhvervsuddannelsesrådets formand og formanden for Rådet  

 for Ingeniøruddannelserne kan deltage i Teknikerrådets møder.
 Stk. 3. Det skal ved udpegningen af repræsentanter for  

 arbejdsgiver og arbejdstagerorganisationer sikres, at henholdsvis  

 arbejdsledere og studerende repræsenteres.
 Stk. 4. Udpegning af medlemmerne sker efter reglerne i lov om  

 ligestilling mellem mænd og kvinder ved udpegning af medlemmer til offentlige  

 udvalg, kommissioner og lign.
 Stk. 5. Hvis de udpegningsberettigede ikke udpeger medlemmer i  

 overensstemmelse med stk. 4, kan undervisningsministeren beslutte, at rådet  

 kan fungere uden de pågældende medlemmer.
 § 10. Teknikerrådet afgiver indstilling til undervisnings og  

 forskningsministeren om oprettelse eller nedlæggelse af uddannelser, om  

 opdeling i områder, om rammer for uddannelsernes og undervisningsemnernes  

 mål, uddannelsernes struktur, varighed, adgangsbetingelser,  

 eksamensordninger, optagelse og generelle krav til lærernes kvalifikationer  

 samt om fastsættelse af regler for rådets virksomhed.
 Stk. 2. Rådet er i øvrigt rådgivende for undervisnings og  

 forskningsministeren og kan på eget initiativ drøfte og afgive udtalelse om  

 alle spørgsmål, der efter rådets opfattelse har betydning for uddannelserne  

 efter loven.
§ 11. For hvert område, jf. § 4, nedsætter undervisnings og  

 forskningsministeren et teknikerudvalg efter indstilling fra Teknikerrådet,  

 jf. § 10. Et teknikerudvalg skal normalt bestå af 711 medlemmer og  

 tilforordnede og sammensættes ligeligt af repræsentanter for arbejdsgiver og  

 arbejdstagerorganisationerne inden for området.
Undervisnings og  

 forskningsministeren samt lærernes og skoleledernes organisationer udpeger  

 hver 1 tilforordnet.
Undervisnings og forskningsministeren kan efter  

 indstilling fra et teknikerudvalg udpege yderligere et antal særligt  

 sagkyndige tilforordnede.
Medlemmerne og de tilforordnede beskikkes for 4 år,  

 dog kan de tilforordnede særligt sagkyndige beskikkes for et kortere tidsrum.  

 Udvalget vælger en formand og kan tillige vælge een eller to næstformænd.
Stk. 2. Undervisnings og forskningsministeren kan efter  

 indstilling fra Teknikerrådet nedsætte teknikerudvalg til at varetage særlige  

 tværgående opgaver og udvalg til at behandle forslag om uddannelser, som ikke  

 umiddelbart henhører under et område.
Stk. 1 finder tilsvarende anvendelse.
 Stk. 3. Et teknikerudvalg fastsætter selv sin forretningsorden.
 § 12. Teknikerudvalgene afgiver inden for hver deres område  

 indstilling til undervisnings og forskningsministeren om oprettelse eller  

 nedlæggelse af de enkelte uddannelser, om uddannelsernes og  

 undervisningsemnernes mål, uddannelsernes struktur, varighed,  

 adgangsbetingelser, eksamensordninger, optagelse samt om generelle krav til  

 lærernes kvalifikationer inden for rammer fastsat i medfør af § 10, stk. 1.  

 For uddannelser, der ikke er henført til noget udvalg, afgiver Teknikerrådet  

 indstilling til undervisnings og forskningsministeren om disse spørgsmål.
 Stk. 2. Udvalgene skal følge udviklingen inden for hver deres  

 område med hensyn til behovet for ændringer eller oprettelse af uddannelser,  

 herunder om, i hvilket omfang fornyelse skal ske i form af efteruddannelse.  

 Udvalgene kan på eget initiativ drøfte og afgive udtalelse til undervisnings  

 og forskningsministeren om alle spørgsmål, der efter udvalgets opfattelse har  

 betydning for uddannelserne inden for området.
 § 13. De enkelte godkendte erhvervsskoler skal følge behovet for  

 udvikling af uddannelserne og kan afgive forslag til undervisnings og  

 forskningsministeren vedrørende behov for ændringer og nye initiativer.
Stk. 2. Hver skole nedsætter i samråd med de lokale afdelinger af  

 de organisationer, der er repræsenteret i teknikerudvalget, et eller flere  

 lokale uddannelsesudvalg for teknikeruddannelserne og uddannelserne på  

 konstruktørniveau, sammensat af lokale fagkyndige.
Organisationerne samt  

 lærere og studerende skal være repræsenteret i udvalget.
 Stk. 3. Uddannelsesudvalget rådgiver skolen i spørgsmål, der  

 vedrører uddannelsen, herunder efteruddannelse, ligesom det medvirker til at  

 formidle forbindelsen mellem studerende og erhverv under uddannelsen og ved  

 dennes afslutning.
 Stk. 4. Uddannelsesudvalget kan tage initiativ over for skolen med  

 hensyn til etablering af lokalt tilpassede dele af uddannelsen.
 Stk. 5. Undervisnings og forskningsministeren kan fastsætte regler  

 om uddannelsesudvalgenes virksomhed.
 § 14. Undervisnings og forskningsministeren stiller  

 sekretariatsbistand til rådighed for Teknikerrådet.
 Stk. 2. Sekretariatsbistand til teknikerudvalg tilvejebringes af  

 de organisationer, der er repræsenteret i udvalget.
 Stk. 3. Undervisnings og forskningsministeren kan stille  

 sekretariatsbistand til rådighed for teknikerudvalg, der er nedsat af  

 ministeren efter § 11, stk. 2.
Kapitel 3 Forskellige bestemmelser § 15. Staten yder tilskud til dækning af de direkte  

 undervisningsudgifter, fraregnet indtægter, ved uddannelserne, jf. § 1, stk.  

 1, og ved tekniker og ingeniørforkurser, jf. § 1, stk. 2. Tilskuddet til  

 undervisningsudgifter bestemmes ud fra antal årselever ved uddannelserne og  

 kurserne og et gennemsnitligt tilskud pr. årselev fastlagt i de årlige  

 finanslove.
 Stk. 2. Undervisnings og forskningsministeren kan fastsætte  

 særlige tilskudsregler for uddannelser og kurser med lille elevtilgang, hvis  

 det ud fra erhvervsmæssige hensyn er vigtigt at bevare uddannelsen eller  

 kurset som selvstændig uddannelse eller kursus på en eller flere skoler i  

 landet.
 Stk. 3. Undervisnings og forskningsministeren kan yde tilskud til  

 særlige udgifter i forbindelse med iværksættelse af nye uddannelser og kurser  

 og til forsøgs og udviklingsarbejde vedrørende uddannelser og kurser, der er  

 omfattet af loven, herunder forsøg i henhold til § 16, stk. 2.
Stk. 4. Når en godkendt erhvervsskole har henlagt undervisning til  

 anden privat eller offentlig institution eller virksomhed eller i andre  

 særlige tilfælde, kan undervisnings og forskningsministeren dog godkende, at  

 udgifterne helt eller delvis afholdes af private midler eller af den  

 offentlige institution.
Ministeren kan fastsætte nærmere regler om  

 udgifternes afholdelse.
 § 16. Undervisnings og forskningsministeren kan efter indstilling  

 fra Teknikerrådet godkende afvigelser fra lovens bestemmelser med henblik på  

 at fremme uddannelsesforsøg.
Stk. 2. Teknikerrådet træffer afgørelse om udvikling og  

 gennemførelse af begrænsede forsøg, som kan gennemføres inden for lovens  

 rammer.
Teknikerrådet indkalder forslag til sådan forsøgsvirksomhed fra  

 teknikerudvalgene og de godkendte erhvervsskoler, der gennemfører  

 teknikeruddannelser eller uddannelser på konstruktørniveau.
 § 17. Undervisnings og forskningsministeren fastsætter efter  

 indstilling fra Teknikerrådet og Rådet for Ingeniøruddannnelserne regler om,  

 i hvilket omfang uddannelser og kurser efter loven giver adgang til  

 ingeniøruddannelserne.
 § 18. Efter nærmere regler fastsat af undervisnings og  

 forskningsministeren kan klager over en skoles afgørelse indbringes for  

 ministeren.
Kapitel 4 Ikrafttræden m.v.
 § 19. Loven træder i kraft den 1. august 1987.
 Stk. 2. §§ 9 og 11 træder dog i kraft dagen efter bekendtgørelsen  

 i Lovtidende.
 § 20. §§ 6, 9 og 10 i lov om tekniske skoler, teknika og  

 teknologiske institutter, jf. lovbekendtgørelse nr. 38 af 22. januar 1987,  

 gælder ikke for uddannelserne efter denne lov.
Stk. 2. Erhvervsuddannelsesrådet, rådets underudvalg og  

 uddannelsesnævnene fortsætter dog deres virksomhed med hensyn til de  

 videregående teknikeruddannelser, indtil Teknikerrådet og teknikerudvalgene  

 er nedsat.
Eksamenskommissionen fortsætter ligeledes sin virksomhed, indtil  

 der er fastsat nye regler om afholdelse af eksamen for uddannelserne.
 Stk. 3. De hidtidige uddannelser og de godkendte  

 undervisningsplaner m.v. bevarer deres gyldighed, indtil de ændres eller  

 ophæves ved regler fastsat i medfør af loven.
 § 21. Loven gælder ikke for Færøerne og Grønland.
 Lov nr. 347 af 24. maj 1989, hvis § 11, stk. 2, nr. 2, ophæver § 3, stk.  

 2, trådte i kraft den 1. januar 1990.
 Lov nr. 317 af 16. maj 1990 indeholder følgende  

 ikrafttrædelsesbestemmelser:
§ 2 Stk. 1. Loven træder i kraft den 1. januar 1991.
 Stk. 2. § 1, nr. 4, nr. 7, nr. 8 og nr. 12 træder dog i kraft  

 dagen efter bekendtgørelsen i Lovtidende.
 Lov nr. 1235 af 27. december 1996, hvis § 2 indsatte § 9, stk. 4 og 5,  

 trådte i kraft den 1. januar 1997.
 (* 1) Vedrører ændringer ad §§ 10, 12, 14 og 18.
