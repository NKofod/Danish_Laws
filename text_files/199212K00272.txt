Nr LSF 272 Forslag til Lov om en aktiv arbejdsmarkedspolitik Fremsat af arbejdsministeren (Jytte Andersen) den 21. april 1993 Vedtaget ved tredjebehandling den 25. juni 1993 Lov nr. 434 af 30/06/1993 Afsnit I Lovens formål og indhold Kapitel 1 § 1. Loven har til formål at bidrage til at sikre et velfungerende  

 arbejdsmarked gennem en aktiv arbejdsmarkedspolitik rettet mod beskæftigede  

 og arbejds- og uddannelsessøgende samt private og offentlige arbejdsgivere.
 § 2. Der tilrettelægges en arbejdsmarkedsadministration, der får  

 til opgave at forestå styringen af den aktive arbejdsmarkedspolitik.
 § 3. Loven indeholder følgende bestemmelser:
 1) Afsnit II om arbejdsmarkedspolitiske redskaber, der tilbydes efter skøn  

 til beskæftigede, arbejds- og uddannelsessøgende samt arbejdsgivere.
 2) Afsnit III om rettigheder for ledige dagpengemodtagere.
 3) Afsnit IV om ansvarlige for tilvejebringelse og gennemførelse af  

 arbejdsmarkedsindsatsen samt udbetaling af ydelser til ledige  

 dagpengemodtagere.
 4) Afsnit V om udveksling og videregivelse af oplysninger m.v. samt om  

 oprettelse og drift af registre.
 5) Afsnit VI om oprettelse af kollegiale organer til varetagelse af  

 opgaver i forbindelse med styringen af arbejdsmarkedsindsatsen samt  

 bestemmelser om den statslige arbejdsformidling og om samspillet mellem de  

 kollegiale organer og arbejdsmarkedsmyndighederne.
 6) Afsnit VII om klageadgang, lovens ikrafttræden og overgangsregler.
Afsnit II Arbejdsmarkedspolitiske redskaber, der tilbydes efter skøn til  

 beskæftigede, arbejds- og uddannelsessøgende samt arbejdsgivere Kapitel 2 Formidling af arbejde § 4. Arbejdssøgende og arbejdsgivere kan få assistance til at  

 finde arbejde henholdsvis arbejdskraft.
 § 5. Formidling af kontakt mellem arbejdsgivere og arbejdssøgende  

 sker ved at indhente og videregive information om udbud af arbejdskraft til  

 arbejdsgivere og om beskæftigelsesmuligheder til arbejdssøgende.
 § 6. Formidling af arbejde kan ske ved, at en arbejdssøgende  

 direkte sættes i forbindelse med en arbejdsgiver, der har brug for  

 arbejdskraft.
 § 7. For at fremme beskæftigelsen og modvirke ubalance på  

 arbejdsmarkedet kan der tilbydes økonomisk støtte til gennemførelse af  

 særlige formidlingsaktiviteter.
 § 8 . Arbejdsministeren fastsætter regler om lediges kontakt med  

 arbejdsformidlingen samt om formidling af arbejde og om særlige  

 formidlingsaktiviteter.
Kapitel 3 Information og vejledning § 9. Arbejds- og uddannelsessøgende kan få information om  

 mulighederne for beskæftigelse og uddannelse samt om andre aktiviteter i  

 henhold til denne lov.
Stk. 2. Arbejds- og uddannelsessøgende kan endvidere få vejledning  

 om valg af erhverv og uddannelse.
Vejledning kan tilbydes som kortere- eller  

 længerevarende forløb ud fra en vurdering af den enkeltes ønsker og  

 forudsætninger.
 § 10. Private og offentlige arbejdsgivere kan få information og  

 vejledning om arbejdskraft- og uddannelsesforhold samt bistand til at  

 afdække, fastlægge og indfri behovet for arbejdskraft og uddannelse.
Kapitel 4 Individuel handlingsplan § 11. Ledige kan få udarbejdet en individuel handlingsplan for,  

 hvordan mulighederne for at få varig beskæftigelse på det almindelige  

 arbejdsmarked forbedres.
Stk. 2. I handlingsplanen, der revideres løbende, beskrives den  

 lediges beskæftigelsesmål.
Med udgangspunkt i den lediges ønsker og  

 forudsætninger og under hensyntagen til arbejdsmarkedets behov angiver planen  

 tillige, hvilke arbejdsmarkedspolitiske aktiviteter der kan bidrage til  

 opfyldelse af målet.
Kapitel 5 Jobtræning § 12. Ledige kan få tilbud om jobtræning hos private eller  

 offentlige arbejdsgivere.
Ledige dagpengemodtagere kan tillige selv finde en  

 jobtræningsplads.
 § 13. Ved ansættelse i jobtræning skal lønnen svare til den  

 overenskomstmæssige eller den for tilsvarende arbejde sædvanligt gældende.
Stk. 2. Ved ansættelse i jobtræning hos offentlige arbejdsgivere  

 kan lønnen højst udgøre 81 kr. pr. time ekskl. feriepenge m.v.
Den maksimale  

 timeløn reguleres procentuelt i overensstemmelse med reguleringen i de  

 offentlige lønskalaer.
Stk. 3 . Ved ansættelse i jobtræning skal arbejdsvilkårene i  

 øvrigt svare til de overenskomstmæssige eller de for tilsvarende arbejde  

 sædvanligt gældende.
For kontanthjælpsmodtagere kan arbejdstiden dog  

 fastsættes ved individuel aftale med arbejdsgiveren.
 § 14. Under forudsætning af, at der sker en nettoudvidelse af  

 antallet af ansatte, udbetales der ved jobtræning et løntilskud til  

 arbejdsgiveren.
Stk. 2. Løntilskuddet efter stk. 1 udgør 43 kr. pr. time og  

 fastsættes for et år ad gangen, regnet fra den 1. januar.
Arbejdsministeren  

 fastsætter nærmere regler om reguleringen af løntilskuddet.
Stk. 3. Støtteperiodens længde fastsættes ved aftale med  

 arbejdsgiveren.
Støtteperioden i det enkelte ansættelsesforhold kan maksimalt  

 aftales til eet år.
 Stk. 4 . Udbetaling af løntilskud afvises, hvis løntilskuddet vil  

 være eller viser sig at være konkurrenceforvridende.
 § 15. Jobtræning til ledige dagpengemodtagere kan sammenlagt gives  

 i op til 2 år.
Kapitel 6 Uddannelse § 16. Ledige kan få tilbud om uddannelse ved deltagelse i ordinære  

 uddannelsesaktiviteter eller i form af et særligt tilrettelagt  

 uddannelsesprogram.
 Stk. 2. Ved tilbud om uddannelse i det ordinære uddannelsessystem  

 gælder de almindelige regler om optagelse på uddannelsen.
 § 17. Ledige dagpengemodtagere kan modtage uddannelsesgodtgørelse  

 under uddannelsen, jf. dog stk. 3 og 4.
Stk. 2. Godtgørelsen svarer til den ydelse, den ledige ellers  

 ville være berettiget til.
For unge under 25 år svarer  

 uddannelsesgodtgørelsen til halvdelen af den ydelse, den ledige ellers ville  

 være berettiget til.
 Stk. 3. Uddannelsesgodtgørelse kan ikke udbetales til unge under  

 25 år, hvis de har ret til eller deltager i en uddannelse, der berettiger til  

 uddannelsesstøtte fra Statens Uddannelsesstøtte.
Stk. 4. Hvis den ledige har supplerende indtægter fra arbejde, der  

 svarer til eller overstiger uddannelsesgodtgørelsen, bortfalder denne.
Hvis  

 indtægterne er lavere end uddannelsesgodtgørelsen, nedsættes denne, så den  

 ledige i alt får et beløb svarende til uddannelsesgodtgørelsen.
 § 18. Uddannelsesgodtgørelse kan gives i op til 2 år.
 § 19. Ledige kan få orlov til uddannelse i overensstemmelse med de  

 herom gældende regler.
Kapitel 7 Jobrotation og uddannelse af beskæftigede § 20. Private eller offentlige arbejdsgivere kan i forbindelse med  

 beskæftigedes midlertidige fravær aftale jobrotationsordninger med  

 arbejdsformidlingen eller kommunen, hvor ledige erstatter beskæftigede.
 Stk. 2. Hvor private eller offentlige arbejdsgivere indgår aftale  

 om jobrotation i tilknytning til beskæftigedes fravær på grund af orlov,  

 udbetales der støtte i overensstemmelse med de herom gældende regler.
 Stk. 3. Hvis der i forbindelse med jobrotation ansættes en ledig i  

 jobtræning, finder reglerne i lovens kapitel 5 anvendelse.
 Stk. 4. Arbejdsministeren kan bestemme, at der som led i  

 arbejdsmarkedsindsatsen kan anvendes midler til uddannelse af beskæftigede.
Kapitel 8 Etableringsydelse § 21 . Ledige dagpengemodtagere, som ønsker at etablere og drive  

 selvstændig virksomhed som deres hovedbeskæftigelse, kan få  

 etableringsydelse, hvis de får godkendt en forretningsplan for den påtænkte  

 virksomhed, jf. lov om tilskud til iværksættere.
 Stk. 2. Etableringsydelsen udgør 50 procent af dagpengenes højeste  

 beløb og kan gives i op til 21/2 år.
 Stk. 3. Hvis den ledige har andet arbejde eller indtægter fra  

 andet arbejde, der på årsbasis overstiger 27.500 kr. reguleret med  

 satsreguleringsprocenten, jf. lov om en satsreguleringsprocent, nedsættes  

 etableringsydelsen efter reglerne om fradrag i §§ 59 og 73 i lov om  

 arbejdsløshedsforsikring m.v.
Kapitel 9 Særligt tilrettelagte jobtræningsforløb § 22. Til ledige, som kun vanskeligt kan opnå beskæftigelse på  

 normale løn- og arbejdsvilkår eller i jobtræning på det almindelige  

 arbejdsmarked, kan der etableres særligt tilrettelagte jobtræningsforløb på  

 en almindelig arbejdsplads hos private eller offentlige arbejdsgivere.
Stk. 2. Særligt tilrettelagte jobtræningsforløb kan tillige bestå  

 i beskæftigelse hos folkeoplysende organisationer, bebeboerforeninger,  

 private husstande, grundejerforeninger, idrætsforeninger m.v.
Den ledige kan  

 enten ansæt-tes af den folkeoplysende organisation m.v. eller af  

 arbejdsformidlingen henholdsvis (amts)kommunen, der herefter udsender den  

 ledige til den folkeoplysende organisation m.v.
 Stk. 3. Der kan etableres projekter for flere ledige i forening.
 Stk. 4. Udførelsen af et særligt tilrettelagt jobtræningsforløb  

 skal så vidt muligt overlades til private.
 Stk. 5. Særligt tilrettelagte jobtræningsforløb må kun omfatte  

 arbejde, der ellers ikke ville blive udført som almindelig lønnet arbejde.
 Stk. 6. Produktion og afsætning af produkter må kun ske, hvis  

 produktionen er nødvendig for at forbedre beskæftigelsesmulighederne for de  

 ledige, afsætningen er en naturlig følge af produktionen og afsætningen sker  

 på markedsvilkår.
§ 23 . De organisationer, som normalt har forhandlingsretten på  

 det pågældende område, aftaler en projektydelse pr. time til ledige, der  

 deltager i særligt tilrettelagte jobtræningsforløb.
Hvis organisationerne  

 ikke kan blive enige om projektydelsens størrelse, fastsættes denne af  

 arbejdsministeren efter forhandling med socialministeren.
 Stk. 2. I stedet for projektydelsen kan kommunalbestyrelsen vælge  

 at udbetale en ydelse efter §§ 15, 16 og 20 i lov om kommunal aktivering til  

 kontanthjælpsmodtagere, der deltager i et særligt tilrettelagt  

 jobtræningsforløb.
 Stk. 3 . Arbejdstiden i særligt tilrettelagte jobtræningsforløb  

 fastsættes ved individuel aftale med arbejdsgiveren, dog således at den  

 samlede ydelse pr. uge efter stk. 1 eller stk. 2 efter fradrag af  

 arbejdsmarkedsbidraget maksimalt svarer til dagpengenes højeste beløb pr.  

 uge.
 Stk. 4. Arbejdsvilkårene i øvrigt skal svare til de  

 overenskomstmæssige eller de for tilsvarende arbejde sædvanligt gældende.
§ 24 . Ved særligt tilrettelagte jobtræningsforløb efter § 22,  

 stk. 1 eller stk. 3, jf. stk. 1, udbetales et økonomisk tilskud til den  

 private eller offentlige arbejdsgiver, hos hvem det særligt tilrettelagte  

 jobtræningsforløb etableres.
Det samme gælder for særligt tilrettelagte  

 jobtræningsforløb efter § 22, stk. 2 eller stk. 3, jf. stk. 2, hvor den  

 folkeoplysende organisation m.v. er arbejdsgiver.
Stk. 2. Ved særligt tilrettelagte jobtræningsforløb efter § 22,  

 stk. 2 eller stk. 3, jf. stk. 2, hvor arbejdsformidlingen eller  

 (amts)kommunen udsender den ledige til beskæftigelse hos en folkeoplysende  

 organisation m.v., indbetaler den folkeoplysende organisation m.v. et beløb  

 for det udførte arbejde til henholdsvis arbejdsformidlingen eller  

 (amts)kommunen.
Nærmere regler om beløbets størrelse fastsættes af  

 arbejdsministeren efter forhandling med socialministeren.
Stk. 3. Tilskuddets størrelse og støtteperiodens længde fastsættes  

 ved aftale med arbejdsgiveren.
Tilskuddet kan dog ikke overstige ydelsen til  

 den ledige.
 Stk. 4. Etablering af særligt tilrettelagte jobtræningsforløb og  

 udbetaling af tilskud efter stk. 1 afvises, hvis det vil være eller viser sig  

 at være konkurrenceforvridende.
Kapitel 10 Kombination af tilbud, forsøgsaktiviteter, brugerbetaling m.v.
§ 25. Tilbud til ledige gives ud fra en samlet bedømmelse af den  

 enkeltes mulighed for at opnå varig beskæftigelse uden tilskud på det  

 almindelige arbejdsmarked.
Tilbudene kan gives hver for sig eller i en  

 kombination.
 § 26. I overensstemmelse med Arbejdsmarkedsrådets beslutning om  

 gennemførelse af forsøgs- og udviklingsinitiativer, jf. § 60, kan der gives  

 andre tilbud end dem, der er nævnt i kapitel 2-9.
 § 27. Arbejdsministeren fastsætter nærmere regler om  

 tilrettelæggelse af arbejdsmarkedsindsatsen, herunder om de enkelte tilbud i  

 indsatsen.
 Stk. 2. Arbejdsministeren kan fastsætte regler om mulighed for  

 gennemførelse af tilbud i udlandet, praktik i forbindelse med uddannelse med  

 uddannelsesgodtgørelse, undervisning i forbindelse med jobtræning og særligt  

 tilrettelagte jobtræningsforløb samt mulighed for befordringsgodtgørelse til  

 ledige, der deltager i uddannelse med uddannelsesgodtgørelse.
 Stk. 3. Arbejdsministeren kan fastsætte bestemmelser om  

 brugerbetaling på områder, hvor arbejdsformidlingen yder en særlig service.  

 Brugerbetaling må ikke anvendes i forhold til arbejdstagere, hvad enten de er  

 beskæftigede, arbejds- eller uddannelsessøgende.
 Stk. 4. I det omfang reglerne tillige vedrører  

 kontanthjælpsmodtagere, sker fastsættelsen efter forhandling med  

 socialministeren.
Afsnit III Rettigheder for ledige dagpengemodtagere Kapitel 11 Rettigheder i delperiode 1 § 28 . Ledige dagpengemodtagere under 60 år har inden for  

 delperiode 1, jf. § 55, stk. 1, i lov om arbejdsløshedsforsikring m.v., ret  

 til et rimeligt forløb på sammenlagt 12 måneder.
Den ledige har ret til at  

 påbegynde forløbet senest efter 2 års ledighed.
 Stk. 2. Forløbet sammensættes af tilbud efter lovens kapitel 2, 3  

 og 5-10.
 § 29. Ledige dagpengemodtagere under 60 år har efter en samlet  

 ledighedsperiode på 3 måneder inden for de seneste 5 måneder ret til at få  

 udarbejdet en individuel handlingsplan for, hvordan mulighederne for at få  

 varig beskæftigelse på det almindelige arbejdsmarked kan forbedres, jf. § 11.
 Stk. 2. En individuel handlingsplan skal udarbejdes eller  

 revideres forud for afgivelse af et tilbud efter kapitel 3 og 5-12.
 § 30. Ledige dagpengemodtagere under 60 år har efter en samlet  

 ledighedsperiode på 12 måneder inden for de seneste 15 måneder ret til  

 jobtræning i op til 12 måneder, hvis den ledige selv finder en  

 jobtræningsplads.
 Stk. 2. Arbejdsministeren kan fastsætte regler om, at  

 jobtræningsperioden efter stk. 1 kan nedsættes.
 Stk. 3. Reglerne om jobtræning i kapitel 5 finder anvendelse.
 § 31. Ledige dagpengemodtagere under 60 år har efter en samlet  

 ledighedsperiode på 5 måneder inden for de seneste 8 måneder ret til  

 etableringsydelse i op til 21/2 år.
 Stk. 2. Reglerne om etableringsydelse i kapitel 8 finder  

 anvendelse.
§ 32. Ledige dagpengemodtagere under 60 år, der er  

 fuldtidsforsikrede, kan efter en samlet ledighedsperiode på 12 måneder inden  

 for de seneste 15 måneder afstå fra tilbud efter kapitel 5-10 eller § 28 i et  

 år.
I så fald fastsættes dagpengene til den ledige i overensstemmelse med §  

 55, stk. 6, i lov om arbejdsløshedsforsikring m.v.
 Stk. 2. Arbejdsministeren fastsætter nærmere regler om ledige  

 dagpengemodtageres rettigheder efter dette kapitel, herunder om opgørelse af  

 ledighed.
Kapitel 12 Rettigheder i delperiode 2 § 33. Det skal tilstræbes, at ledige dagpengemodtagere under 60 år  

 i delperiode 2, jf. § 55, stk. 2, i lov om arbejdsløshedsforsikring m.v., får  

 tilbud efter kapitel 2, 3 og 5-10 på fuld tid.
 § 34. I det omfang tilbud efter § 33 ikke kan tilvejebringes, skal  

 ledige dagpengemodtagere under 60 år så vidt muligt have tilbud om  

 beskæftigelse i gennemsnitlig 20 timer om ugen.
Stk. 2. Ledige dagpengemodtagere kan afstå fra tilbud efter stk. 1  

 og kapitel 5-10 i et år.
I så fald fastsættes dagpengene til den ledige i  

 overensstemmelse med § 55, stk. 3, i lov om arbejdsløshedsforsikring m.v.
 Stk. 3. Arbejdsministeren fastsætter nærmere regler om tilbud  

 efter dette kapitel.
Afsnit IV Ansvarlige for arbejdsmarkedsindsatsen Kapitel 13 Underretningspligt ved afslag m.v. på tilbud § 35. Hvis en ledig ikke vil medvirke til udarbejdelse af en  

 individuel handlingsplan eller ikke følger handlingsplanen, jf. kapitel 4 og  

 § 29, skal den myndighed, der gennemfører tilbudet, underrette den lediges  

 arbejdsløshedskasse.
 Stk. 2. Arbejdsløshedskassen træffer på baggrund af meddelelsen  

 efter stk. 1 afgørelse om de dagpengemæssige konsekvenser, jf. lov om  

 arbejdsløshedsforsikring m.v., § 63, stk. 1, nr. 4.
 § 36. Hvis en kontanthjælpsmodtager afslår, udebliver fra, ophører  

 med eller afbryder et tilbud efter kapitel 2-10, skal arbejdsformidlingen, i  

 det omfang tilbudet er afgivet af arbejdsformidlingen, underrette den  

 pågældendes kommune.
Kapitel 14 Tilvejebringelse af tilbud § 37. Arbejdsformidlingen tilvejebringer de tilbud til ledige, som  

 omhandles i denne lov. (Amts)kommunerne tilvejebringer tilbud i medfør af  

 denne lovs kapitel 3-7 og 9-10 til ledige kontanthjælpsmodtagere,  

 førtidspensionister samt personer med fysisk/psykisk handicap eller særlige  

 sociale problemer, jf. reglerne herom i lov om social bistand.
Stk. 2. (Amts)kommunerne og staten har pligt til at fremskaffe en  

 given kvote jobtræningspladser, jf. kapitel 5 og 9, til ledige  

 dagpengemodtagere inden for eget forvaltningsområde eller i anden offentlig  

 eller offentligt støttet institution.
Kvoten fastsættes een gang årligt af  

 arbejdsministeren efter indstilling fra Landsarbejdsrådet.
Stk. 3. 75 pct. af kommunernes lønudgifter efter § 37, stk. 2,  

 efter fradrag af det statslige løntilskud gøres til genstand for  

 mellemkommunal udligning.
Indtægter fra folkeoplysende organisationer,  

 beboerforeninger, private husstande, grundejerforeninger, idrætsforeninger  

 m.v., jf. § 24, stk. 2, indgår ikke i udligningsordningen.
Det samlede  

 udligningsbeløb pålignes kommunerne i henhold til deres indbyggertal som  

 opgjort af Danmarks Statistik pr. 1. januar i udligningsåret.
 Stk. 4. Indenrigsministeren fastsætter nærmere regler om den  

 kommunale udligningsordning og om administrationen af reglerne i § 37, stk.  

 3.
Kapitel 15 Gennemførelse af tilbud § 38. Arbejdsformidlingen og (amts)kommunerne gennemfører  

 arbejdsmarkedsindsatsen.
 Stk. 2. Arbejdsformidlingen og (amts)kommunerne kan vælge selv at  

 gennemføre de tilbud, de har ansvaret for at tilvejebringe, eller helt eller  

 delvis at overlade gennemførelsen til andre, eventuelt mod betaling.  

 Arbejdsformidlingen og (amts)kommunerne kan ikke herved fraskrive sig  

 ansvaret for tilvejebringelse af tilbudene.
 Stk. 3. (Amts)kommunerne kan formidle arbejde til personer, der  

 modtager eller søger støtte efter afsnit III eller III A i lov om social  

 bistand, førtidspensionister og personer med fysisk/psykisk handicap eller  

 særlige sociale problemer, jf. reglerne herom i lov om social bistand.
 Stk. 4. Arbejdsministeren fastsætter efter forhandling med  

 socialministeren og de kommunale organisationer og efter indhentet udtalelse  

 fra Landsarbejdsrådet nærmere bestemmelser om (amts)kommunernes medvirken i  

 arbejdsmarkedsindsatsen.
 § 39. Arbejdsløshedskasserne kan formidle arbejde til egne ledige  

 medlemmer.
 Stk. 2. Arbejdsløshedskasserne har pligt til at informere og  

 vejlede deres egne medlemmer om mulighederne for at få beskæftigelse på det  

 almindelige arbejdsmarked, om mulighederne for at få tilbud samt om de  

 dagpengemæssige konsekvenser af at afslå, udeblive fra, ophøre med eller  

 afbryde et tilbud, som den ledige har fået som led i den  

 arbejdsmarkedspolitiske indsats.
 Stk. 3. Arbejdsministeren fastsætter nærmere regler om  

 arbejdsløshedskassernes samarbejde med arbejdsformidlingen om vejledning m.v.  

 efter stk. 2. Arbejdsministeren kan bestemme, at arbejdsløshedskasserne skal  

 medvirke ved udarbejdelse og revision af en individuel handlingsplan, jf. §§  

 11 og 29.
 Stk. 4. Det påhviler arbejdsløshedskasserne at give meddelelse til  

 arbejdsformidlingen om de medlemmer, der fortsat står til rådighed for  

 arbejdsmarkedet, og som er berettiget til tilbud efter denne lov.  

 Arbejdsministeren kan fastsætte nærmere regler herom, herunder om tidspunktet  

 for arbejdsløshedskassernes indberetning.
Kapitel 16 Udbetaling af ydelser § 40. Arbejdsløshedskasser udbetaler uddannelsesgodtgørelse og  

 etableringsydelse til ledige dagpengemodtagere.
 Stk. 2. Reglerne i §§ 79-82 i lov om arbejdsløshedsforsikring m.v.  

 finder tilsvarende anvendelse.
 § 41. Arbejdsformidlingen eller (amts)kommunerne udbetaler  

 løntilskud i forbindelse med jobtræning og tilskud i forbindelse med særligt  

 tilrettelagte jobtræningsforløb.
 Stk. 2. Arbejdsministeren fastsætter nærmere regler om udbetaling  

 efter dette kapitel.
Afsnit V Øvrige bestemmelser Kapitel 17 Udveksling og videregivelse af oplysninger m.v.
 § 42. Arbejdsformidlingen og arbejdsløshedskasserne må ikke  

 videregive oplysninger om arbejdssøgende og arbejdsgivere til uvedkommende.
 § 43. Til brug for vejledningen af ledige, herunder udarbejdelse  

 af en individuel handlingsplan, og med henblik på at sikre sammenhængende  

 vejledning kan der inden for rammerne af lov om offentlige myndigheders  

 registre udveksles relevante oplysninger mellem arbejdsformidlingen,  

 (amts)kommunerne og arbejdsløshedskasserne.
 Stk. 2. Arbejdsformidlingen underretter den lediges  

 arbejdsløshedskasse om indholdet af den individuelle handlingsplan, jf.  

 kapitel 4 samt § 29. Til brug for opdateringen af Arbejdsministeriets  

 registre over arbejdssøgende og arbejdsgivere kan der inden for rammerne af  

 lov om offentlige myndigheders registre udveksles relevante oplysninger  

 mellem Arbejdsministeriets enheder, offentlige og private virksomhedsregistre  

 samt det centrale personregister.
 § 44. Som led i formidlingssamarbejdet mellem lande, der er  

 omfattet af fri bevægelighed for arbejdskraft, kan arbejdsformidlingen  

 videregive oplysninger om danske arbejdsgiveres ønsker om arbejdskraft  

 (jobordrer) med angivelse af arbejdsgiverens navn og adresse, arbejdets  

 karakter m.v. via edb til disse landes arbejdsmarkedsmyndigheder.
 § 45. Når en faglig organisation skriftligt og fyldestgørende har  

 fremsendt oplysninger om, at en arbejdsgiver er omfattet af strejke eller  

 lockout, må der ikke formidles arbejdskraft til arbejdsgiveren, før  

 konflikten er hævet eller kendt overenskomststridig eller på anden måde  

 retsstridig.
 § 46. En modtager af uddannelsesgodtgørelse eller  

 etableringsydelse har pligt til at underrette sin arbejdsløshedskasse om  

 forhold, der kan være af betydning for ret til ydelserne.
 Stk. 2. Har en modtager af uddannelsesgodtgørelse eller  

 etableringsydelse givet urigtige oplysninger eller fortiet forhold, der har  

 betydning for retten til ydelserne, skal fejludbetalte ydelser tilbagebetales  

 efter reglerne i kapitel 13 i lov om arbejdsløshedsforsikring m.v.
 § 47. Arbejdsministeren kan fastsætte nærmere regler om udveksling  

 og videregivelse af oplysninger samt om tilbagebetaling af ydelser udbetalt  

 på urigtigt grundlag.
Kapitel 18 Oprettelse og drift af registre § 48. Arbejdsministeren har ansvar for oprettelse og drift af  

 registre, der føres ved hjælp af elektronisk databehandling, vedrørende  

 arbejdsmarkedsindsatsen, jf. lov om offentlige myndigheders registre.
 Stk. 2. Registre kan indgå i et sammenhængende system af registre,  

 som blandt andet skal danne grundlag for udarbejdelsen af en  

 arbejdsmarkedsstatistik, det tilsyn, staten skal føre med de statsanerkendte  

 arbejdsløshedskasser, formidling af arbejdskraft og  

 uddannelsesadministration.
 Stk. 3. Arbejdsministeren kan fastsætte nærmere regler for  

 indhentning af oplysninger til brug for registrene.
Stk. 4. Registre, som er oprettet af arbejdsministeren, kan  

 samkøres i det omfang, det tjener et administrativt formål i  

 Arbejdsministeriet.
Registre, som er opretet af arbejdsministeren, kan  

 endvidere samkøres med arbejdsløshedskassernes og kommunernes registre.
Afsnit VI Styring af den aktive arbejdsmarkedspolitik Kapitel 19 Landsarbejdsrådet § 49. Til varetagelse af opgaver på landsplan i forbindelse med  

 styringen af arbejdsmarkedsindsatsen nedsætter arbejdsministeren  

 Landsarbejdsrådet, der består af 1 formand og 25 andre medlemmer.
 § 50. Arbejdsministeren udpeger, bortset fra formanden,  

 medlemmerne af Landsarbejdsrådet efter indstilling fra de i rådet  

 repræsenterede organisationer og myndigheder således:
8 fra Dansk Arbejdsgiverforening, 8 fra Landsorganisationen i Danmark, 1 fra Sammenslutningen af Landbrugets Arbejdsgiverforeninger, 1 fra Funktionærernes og Tjenestemændenes Fællesråd, 1 fra Akademikernes Centralorganisation, 1 fra FR-Fællesrepræsentationen (Hovedorganisation for Arbejdsleder- og  

 tekniske Funktionærforeninger i Danmark), 1 fra Amtsrådsforeningen i Danmark, 3 fra Kommunernes Landsforening og 1 fra Københavns og Frederiksberg Kommuner i fællesskab.
 Stk. 2. Arbejdsministeren udpeger rådets formand og en suppleant  

 for denne efter indstilling fra rådets medlemmer.
 Stk. 3. Der tilforordnes Landsarbejdsrådet 3 repræsentanter for  

 Arbejdsministeriet, 1 repræsentant for Finansministeriet og 1 repræsentant  

 for Undervisningsministeriet.
Stk. 4. Medlemmerne, herunder formanden, samt de tilforordnede  

 udpeges for en 4-årig periode.
Udpegningen finder sted den 1. februar  

 umiddelbart efter begyndelsen af den kommunale valgperiode.
Finder  

 udpegningen sted i løbet af en periode, gælder den til periodens udløb.
 Stk. 5. Landsarbejdsrådet fastsætter selv sin forretningsorden.
 Stk. 6. Arbejdsministeren drager omsorg for varetagelse af  

 Landsarbejdsrådets sekretariatsforretninger.
Kapitel 20 Arbejdsmarkedsråd § 51. Det regionale arbejdsmarked (regionen) omfatter et amt.
Til  

 varetagelse af opgaver i forbindelse med styringen af arbejdsmarkedsindsatsen  

 nedsætter arbejdsministeren et arbejdsmarkedsråd i hver region.  

 Arbejdsministeren kan opdele amtet i flere regioner.
 § 52. Arbejdsmarkedsrådet består af 1 formand og 21 andre  

 medlemmer.
 Stk. 2. Arbejdsministeren udpeger, bortset fra formanden,  

 medlemmerne af Arbejdsmarkedsrådet efter indstilling fra de i rådet  

 repræsenterede organisationer og myndigheder, jf. dog stk. 3, således:
5 fra Dansk Arbejdsgiverforening, 5 fra Landsorganisationen i Danmark, 1 fra Sammenslutningen af Landbrugets Arbejdsgiverforeninger, 1 fra Funktionærernes og Tjenestemændenes Fællesråd, 1 fra Akademikernes Centralorganisation, 1 fra FR-Fælllesrepræsentationen (Hovedorganisation for Arbejdsleder- og  

 tekniske Funktionærforeninger i Danmark), 3 fra amtsrådet og 4 fra kommunerne i amtet i fællesskab.
 Stk. 3. I Københavnsområdet udpeges Københavns Amtsråds og  

 kommunernes medlemmer således:
2 fra Københavns Amtsråd, 2 fra Københavns Borgerrepræsentation, 1 fra Frederiksberg Kommunalbestyrelse og 2 fra kommunerne i Københavns Amt i fællesskab.
 Stk. 4. Samtidig udpeges på samme måde 1 suppleant for hvert  

 medlem.
 Stk. 5. Bortset fra formanden og suppleanten for denne udpeges  

 medlemmerne, suppleanterne og de tilforordnede for en 4-årig periode.  

 Udpegningen finder sted den 1. februar umiddelbart efter de kommunale valg.  

 Finder udpegningen sted i løbet af en periode, gælder den til periodens  

 udløb.
 Stk. 6. Rådets formand og suppleanten for denne udpeges af  

 medlemmerne af Arbejdsmarkedsrådet for en 2-årig periode.
 Stk. 7. Arbejdsmarkedsrådet fastsætter selv sin forretningsorden.
 Stk. 8. Regionschefen, jf. § 55, varetager Arbejdsmarkedsrådets  

 sekretariatsforretninger.
Kapitel 21 Den statslige arbejdsformidling § 53. Den statslige arbejdsformidling varetager  

 arbejdsmarkedsindsatsen.
 Stk. 2. Arbejdsministeren er øverste administrative myndighed for  

 arbejdsformidlingen og bistås af Arbejdsmarkedsstyrelsen, der til daglig  

 leder arbejdsformidlingen på landsplan.
 § 54. Arbejdsministeren opretter i hver region, jf. § 51, et  

 regionskontor, der ledes af en regionschef.
 Stk. 2. Arbejdsmarkedsrådet godkender efter indstilling fra  

 regionschefen organiseringen af arbejdsformidlingen i regionen.
 § 55. Regionschefen leder arbejdsformidlingen i regionen, jf. §  

 51.
 Stk. 2. Regionschefen, der skal være uafhængig af arbejdsgiver- og  

 lønmodtagerinteresser, ansættes af arbejdsministeren.
 Stk. 3. Arbejdsformidlingens øvrige personale ansættes af  

 Arbejdsmarkedsstyrelsen efter indstilling fra regionschefen.
Kapitel 22 Samspillet mellem de kollegiale organer og statslige  

 arbejdsmarkedsmyndigheder på centralt plan § 56. Landsarbejdsrådet medvirker i tilrettelæggelsen af  

 arbejdsmarkedspolitikken gennem rådgivning af arbejdsministeren og afgiver  

 indstilling til arbejdsministeren om:
 1) Planlægning af arbejdsmarkedsindsatsen, herunder arbejdsformidlingens  

 ordinære aktiviteter, samt fastsættelse af mål for kommende års indsats og  

 prioriteringen af indsatsområderne.
 2) Udmelding af bevilling, mål og resultatkrav i arbejdsmarkedsindsatsen  

 til Arbejdsmarkedsrådet.
 3) Opfølgning på den regionale arbejdsmarkedsindsats.
 4) Overvågning af udviklingen på arbejdsmarkedet.
 5) Forslag til love og anden regelfastsættelse på det  

 arbejdsmarkedspolitiske område.
 Stk. 2. Landsarbejdsrådet afgiver hvert år en  

 arbejdsmarkedspolitisk redegørelse om udviklingen på arbejdsmarkedet og om  

 arbejdsmarkedsindsatsen, herunder arbejdsformidlingens ordinære aktiviteter.  

 Redegørelsen ledsages af de forslag til ændringer, som rådet finder  

 ønskelige.
 Stk. 3. Landsarbejdsrådet afgiver indstilling til  

 arbejdsministeren om iværksættelse af analyser samt forsøgs- og  

 udviklingsaktiviteter på det arbejdsmarkedspolitiske område.
§ 57. Landsarbejdsrådet udarbejder til arbejdsministeren forud for  

 hvert finansår forslag til budget for arbejdsmarkedsindsatsen og bidrager med  

 forslag til den del af bevillingen til driften af arbejdsformidlingen, der  

 vedrører arbejdsformidlingens ordinære aktiviteter.
Landsarbejdsrådet  

 udarbejder endvidere til arbejdsministeren forslag til mål, resultatkrav og  

 kriterier for fordeling af bevillingerne til arbejdsmarkedsrådene og  

 regionscheferne, jf. stk. 3.
Stk. 2. I grundlaget for tilvejebringelse af Landsarbejdsrådets  

 forslag indgår Arbejdsmarkedsrådets forslag til budget for  

 arbejdsmarkedsindsaten og Arbejdsmarkedsrådets bidrag til forslag til budget  

 for den del af bevillingen til driften af arbejdsformidlingen, der vedrører  

 arbejdsformidlingens ordinære aktiviteter.
Endvidere indgår  

 Arbejdsmarkedsrådets forslag til mål og resultatkrav for  

 arbejdsmarkedsindsatsen i regionen.
Stk. 3. Der afsættes på finansloven dels en bevilling til  

 arbejdsmarkedsindsatsen, som arbejdsministeren efter udtalelse fra  

 Landsarbejdsrådet fordeler til arbejdsmarkedsrådene, dels en bevilling til  

 driften af arbejdsformidlingen, som arbejdsministeren efter udtalelse fra  

 Landsarbejdsrådet fordeler til regionscheferne.
En mindre del af  

 bevillingstildelingen kan gøres resultatafhængig.
Stk. 4. Udgifterne til opretholdelse og drift af  

 arbejdsformidlingen fordeles med 3/4 til staten og uden for Københavnsområdet  

 med 1/4 til amtskommunen.
I Københavnsområdet fordeles den kommunale andel på  

 1/4 mellem Københavns Amtskommune, Københavns og Frederiksberg Kommuner efter  

 de folketal, der foreligger oplyst ved begyndelsen af det finansår, hvor  

 udgifterne afholdes.
Stk. 5. De løbende udgifter til arbejdsformidlingen afholdes af  

 staten.
Den i stk. 4 nævnte kommunale andel opkræves månedsvis på grundlag af  

 det senest udarbejdede månedsregnskab.
Endelig afregning finder sted i  

 forbindelse med den regnskabsmæssige årsafslutning.
 Stk. 6. Landsarbejdsrådet udmelder inden for de rammer, der er  

 fastsat på finansloven og efter nærmere af arbejdsministeren fastsatte  

 retningslinier, mål og resultatkrav for den samlede arbejdsmarkedsindsats og  

 for arbejdsformidlingens ordinære aktiviteter til Arbejdsmarkedsrådet.
Stk. 7. Med henblik på en særlig indsats kan der på finansloven  

 afsættes en mindre del af bevillingen til arbejdsmarkedsindsatsen, jf. stk.  

 3, til en central pulje.
Arbejdsministeren forestår anvendelsen af den  

 centrale pulje efter indstilling fra Landsarbejdsrådet.
§ 58. Arbejdsmarkedsstyrelsen udarbejder regelmæssigt en rapport  

 om opfyldelse af Arbejdsmarkedsrådets mål og resultatkrav i  

 arbejdsmarkedsindsatsen til arbejdsministeren.
Rapporten ledsages af  

 Landsarbejdsrådets forslag til opfølgning af den regionale  

 arbejdsmarkedsindsats.
 Stk. 2. I grundlaget for tilvejebringelsen af  

 Arbejdsmarkedsstyrelsens rapport og forslag til opfølgning indgår  

 Arbejdsmarkedsrådets og regionschefens bemærkninger.
 § 59. På baggrund af udviklingen i regionerne træffer  

 arbejdsministeren efter indstilling fra Landsarbejdsrådet bestemmelse om  

 justeringer i arbejdsmarkedsindsatsen.
Kapitel 23 Samspillet mellem de kollegiale organer og statslige  

 arbejdsmarkedsmyndigheder med flere på regionalt plan § 60. Arbejdsmarkedsrådet udarbejder forslag til budget for  

 arbejdsmarkedsindsatsen i regionen og bidrager med forslag til budget for den  

 del af bevillingen til driften af arbejdsformidlingen, der vedrører  

 arbejdsformidlingens ordinære aktiviteter.
Arbejdsmarkedsrådet træffer  

 bestemmelse om anvendelse af bevillingen til arbejdsmarkedsindsatsen inden  

 for de udmeldte bevillinger samt mål og resultatkrav.
 Stk. 2. Arbejdsmarkedsrådet tilrettelægger arbejdsmarkedsindsatsen  

 ved:
 1) Planlægning af den arbejdsmarkedspolitiske indsats i regionen, herunder  

 fastsættelsen af mål og resultatkrav for indsatsen.
 2) Løbende overvågning af den arbejdsmarkedspolitiske indsats.
 3) Dimensionering og prioritering af de arbejdsmarkedspolitiske redskaber  

 og medvirken ved dimensionering og prioritering af arbejdsformidlingens  

 ordinære aktiviteter.
 4) Samordning af arbejdsformidlingens og (amts)kommunernes varetagelse af  

 arbejdsmarkedsindsatsen, herunder anvendelse af jobtræning og særligt  

 tilrettelagte jobtræningsforløb.
 5) Koordinering af uddannelses- og erhvervsvejledningen samt det  

 virksomhedsopsøgende arbejde.
 6) Beslutning om udarbejdelse af analyser og prognoser for udviklingen på  

 arbejdsmarkedet i regionen.
 7) Beslutning om gennemførelse af forsøgs- og udviklingsaktiviteter i  

 regionen på det arbejdsmarkedspolitiske område.
 § 61. Regionschefen varetager driften af arbejdsformidlingen på  

 regionalt plan i overensstemmelse med Arbejdsmarkedsrådets prioritering og  

 dimensionering af indsatsen.
 Stk. 2. Regionschefen påser, at Arbejdsmarkedsrådets beslutninger  

 er lovlige, og drager omsorg for deres iværksættelse.
 Stk. 3. Regionschefen udarbejder til arbejdsministeren forslag til  

 budget for driften af arbejdsformidlingen og samordner forslaget med  

 Arbejdsmarkedsrådets forslag til budget for arbejdsmarkedsindsatsen, jf. §  

 60, stk. 1.
Afsnit VII Klageadgang, ikrafttræden m.v.
Kapitel 24 Klageadgang § 62. Klage over arbejdsformidlingens afgørelser efter kapitel  

 2-10 samt § 28 for så vidt angår rimeligheden af et tilbud og §§ 33 og 34 kan  

 inden 4 uger indbringes for Arbejdsmarkedsrådet af den, som afgørelsen  

 vedrører.
 Stk. 2. Arbejdsformidlingens og (amts)kommunernes afgørelser efter  

 denne lov vedrørende § 14, stk. 4, § 22, stk. 5 og 6, og § 24, stk. 4, kan  

 indbringes for Arbejdsmarkedsrådet.
 Stk. 3. Afgørelser efter stk. 1 og 2 kan ikke indbringes for anden  

 administrativ myndighed.
 Stk. 4. Arbejdsministeren kan inden 4 uger efter, at afgørelsen er  

 meddelt, på eget initiativ tage en afgørelse, der er truffet af  

 Arbejdsmarkedsrådet, op til nærmere undersøgelse og afgørelse.
§ 63. Klage over arbejdsformidlingens afgørelser efter §§ 28-32 og  

 § 34 kan inden 4 uger indbringes for Arbejdsmarkedsstyrelsen af den, som  

 afgørelsen vedrører.
Klagen indgives til vedkommende regionschef, der, hvis  

 afgørelsen fastholdes, videresender klagen til Arbejdsmarkedsstyrelsen.
 Stk. 2. Afgørelser efter stk. 1 kan ikke indbringes for anden  

 administrativ myndighed.
 Stk. 3. Arbejdsministeren kan inden 4 uger efter, at afgørelsen er  

 meddelt, på eget initiativ tage en afgørelse, der er truffet af  

 Arbejdsmarkedsstyrelsen, op til nærmere undersøgelse og afgørelse.
§ 64. Arbejdsløshedskassernes afgørelser efter kapitel 11  

 vedrørende opgørelse af ledighed samt arbejdsløshedskassernes afgørelser  

 efter kapitel 13 og 16 kan inden 4 uger efter, at afgørelsen er meddelt,  

 indbringes for Direktoratet for Arbejdsløshedsforsikringen.
Klagen indgives  

 til arbejdsløshedskassen, der, hvis afgørelsen fastholdes, videresender  

 klagen til Direktoratet for Arbejdsløshedsforsikringen.
 Stk. 2. Afgørelser truffet af Direktoratet for  

 Arbejdsløshedsforsikringen efter stk. 1 kan inden fire uger efter, at  

 afgørelsen er meddelt, indbringes for Arbejdsmarkedets Ankenævn, jf. § 100 i  

 lov om arbejdsløshedsforsikring m.v., af den, afgørelsen vedrører.  

 Ankenævnets afgørelser kan ikke indbringes for anden administrativ myndighed.
Kapitel 25 Ikrafttrædelses- og overgangsbestemmelser § 65. Arbejdsministeren fastsætter tidspunktet for lovens  

 ikrafttræden, dog træder afsnit VI om styring af den aktive  

 arbejdsmarkedspolitk i kraft den 1. september 1993.
 Stk. 2. Ved lovens ikrafttræden ophæves lov om arbejdstilbud til  

 ledige, jf. lovbekendtgørelse nr. 634 af 17. juli 1992 med senere ændring,  

 samt lov om kommunal beskæftigelsesindsats, jf. lovbekendtgørelse nr. 635 af  

 17. juli 1992.
 § 66. Bestemmelsen i § 62, stk. 4, tages op til overvejelse i  

 folketingsåret 1995-96.
 § 67. Udpegningen af medlemmer til Landsarbejdsrådet og  

 Arbejdsmarkedsrådet sker første gang i 1993 og gælder frem til udgangen af  

 januar 1994.
 § 68. Arbejdsministeren fastsætter nærmere regler om  

 overgangsordninger for ledige, der er omfattet af lov om arbejdstilbud til  

 ledige, herunder fastsættelsen af genoptræningsstøttens størrelse, jf.  

 lovbekendtgørelse nr. 634 af 17. juli 1992 med senere ændring.  

 Arbejdsministeren fastsætter tillige efter forhandling med socialministeren  

 og indenrigsministeren nærmere regler om overgangsordninger i forbindelse med  

 ophævelsen af lov om kommunal beskæftigelsesindsats, jf. lovbekendtgørelse  

 nr. 635 af 17. juli 1992.
 § 69. Loven gælder ikke for Færøerne og Grønland.
Oprindeligt fremsat forslag Afsnit I Lovens formål og indhold Kapitel 1 § 1. Loven har til formål at bidrage til at sikre et velfungerende  

 arbejdsmarked gennem en aktiv arbejdsmarkedspolitik rettet mod beskæftigede  

 og arbejds- og uddannelsessøgende samt private og offentlige arbejdsgivere.
 § 2. Der tilrettelægges en arbejdsmarkedsadministration, der får  

 til opgave at forestå styringen af den aktive arbejdsmarkedspolitik.
 § 3. Loven indeholder følgende bestemmelser:
 1) Afsnit II om arbejdsmarkedspolitiske redskaber til beskæftigede,  

 arbejds- og uddannelsessøgende samt arbejdsgivere, der tilbydes efter skøn.
 2) Afsnit III om rettigheder for ledige dagpengemodtagere.
 3) Afsnit IV om ansvarlige for tilvejebringelse og gennemførelse af  

 arbejdsmarkedsindsatsen samt udbetaling af ydelser til ledige  

 dagpengemodtagere.
 4) Afsnit V om udveksling og videregivelse af oplysninger m.v. samt om  

 oprettelse og drift af registre.
 5) Afsnit VI om oprettelse af kollegiale organer til varetagelse af  

 opgaver i forbindelse med styringen af arbejdsmarkedsindsatsen samt  

 bestemmelser om den statslige arbejdsformidling og om samspillet mellem de  

 kollegiale organer og arbejdsmarkedsmyndighederne.
 6) Afsnit VII om klageadgang, lovens ikrafttræden og overgangsregler.
Afsnit II Arbejdsmarkedspolitiske redskaber til beskæftigede, arbejds- og  

 uddannelsessøgende samt arbejdsgivere, der tilbydes efter skøn Kapitel 2 Formidling af arbejde § 4. Arbejdssøgende og arbejdsgivere kan få assistance til at  

 finde arbejde, henholdsvis arbejdskraft.
 § 5. Formidling af kontakt mellem arbejdsgivere og arbejdssøgende  

 sker ved at indhente og videregive information om udbud af arbejdskraft til  

 arbejdsgivere og om beskæftigelsesmuligheder til arbejdssøgende.
 § 6. Formidling af arbejde kan ske ved, at en arbejdssøgende  

 direkte sættes i forbindelse med en arbejdsgiver, der har brug for  

 arbejdskraft.
 § 7. For at fremme beskæftigelsen og modvirke ubalance på  

 arbejdsmarkedet kan Arbejdsformidlingen efter retningslinier fastsat af  

 Arbejdsmarkedsrådet, jf. § 60, tilbyde økonomisk støtte til gennemførelse af  

 særlige formidlingsaktiviteter.
 § 8 . Arbejdsministeren fastsætter regler om lediges kontakt med  

 Arbejdsformidlingen samt om formidling af arbejde og om særlige  

 formidlingsaktiviteter.
Kapitel 3 Information og vejledning § 9. Arbejds- og uddannelsessøgende kan få information om  

 mulighederne for beskæftigelse og uddannelse samt om andre aktiviteter i  

 henhold til denne lov.
Stk. 2. Arbejds- og uddannelsessøgende kan endvidere få vejledning  

 om valg af erhverv og uddannelse.
Vejledning kan tilbydes som kortere eller  

 længerevarende forløb ud fra en vurdering af den enkeltes ønsker og  

 forudsætninger.
 § 10. Private og offentlige arbejdsgivere kan få information og  

 vejledning om arbejdskraft- og uddannelsesforhold samt bistand til at  

 afdække, fastlægge og indfri behovet for arbejdskraft og uddannelse.
Kapitel 4 Individuel handlingsplan § 11. Ledige kan få udarbejdet en individuel handlingsplan for,  

 hvordan mulighederne for at få varig beskæftigelse på det almindelige  

 arbejdsmarked forbedres.
Stk. 2. I handlingsplanen, der revideres løbende, beskrives den  

 lediges beskæftigelsesmål.
Med udgangspunkt i den lediges ønsker og  

 forudsætninger og under hensyntagen til arbejdsmarkedets behov angiver planen  

 tillige, hvilke arbejdsmarkedspolitiske aktiviteter der kan bidrage til  

 opfyldelse af målet.
Kapitel 5 Jobtræning § 12. Ledige kan få tilbud om jobtræning hos private eller  

 offentlige arbejdsgivere.
Ledige dagpengemodtagere kan tillige selv finde en  

 jobtræningsplads.
 § 13. Ved ansættelse i jobtræning skal lønnen svare til den  

 overenskomstmæssige eller den for tilsvarende arbejde sædvanligt gældende.
 Stk. 2. Ved ansættelse i jobtræning hos offentlige arbejdsgivere  

 kan lønnen højst udgøre dagpengenes højeste beløb tillagt 15 procent.
Stk. 3 . Ved ansættelse i jobtræning skal arbejdsvilkårene i  

 øvrigt svare til de overenskomstmæssige eller de for tilsvarende arbejde  

 sædvanligt gældende.
For kontanthjælpsmodtagere kan arbejdstiden dog  

 fastsættes ved individuel aftale med arbejdsgiveren.
§ 14. Under forudsætning af, at der sker en nettoudvidelse af  

 antallet af ansatte, udbetales der ved jobtræning et løntilskud til  

 arbejdsgiveren.
Løntilskuddet udgør 60 procent af dagpengenes højeste beløb.
Stk. 2. Støtteperiodens længde fastsættes ved aftale med  

 arbejdsgiveren.
Støtteperioden i det enkelte ansættelsesforhold kan maksimalt  

 aftales til eet år.
 Stk. 3 . Udbetaling af løntilskud afvises, hvis løntilskuddet vil  

 være eller viser sig at være konkurrenceforvridende.
 § 15. Jobtræning til ledige dagpengemodtagere kan sammenlagt gives  

 i op til 2 år.
Kapitel 6 Uddannelse § 16. Ledige kan få tilbud om uddannelse ved deltagelse i ordinære  

 uddannelsesaktiviteter eller i form af et særligt tilrettelagt  

 uddannelsesprogram.
 Stk. 2. Ved tilbud om uddannelse i det ordinære uddannelsessystem  

 gælder de almindelige regler om optagelse på uddannelsen.
 § 17. Ledige dagpengemodtagere kan modtage uddannelsesgodtgørelse  

 under uddannelsen, jf. dog stk. 3-4.
Stk. 2. Godtgørelsen svarer til den ydelse, den ledige ellers  

 ville være berettiget til.
For unge under 25 år svarer  

 uddannelsesgodtgørelsen til halvdelen af den ydelse, den ledige ellers ville  

 være berettiget til.
 Stk. 3. Uddannelsesgodtgørelse kan ikke udbetales til unge under  

 25 år, hvis de har ret til eller deltager i en uddannelse, der berettiger til  

 uddannelsesstøtte fra Statens Uddannelsesstøtte.
Stk. 4. Hvis den ledige har supplerende indtægter fra arbejde, der  

 svarer til eller overstiger uddannelsesgodtgørelsen, bortfalder denne.
Hvis  

 indtægterne er lavere end uddannelsesgodtgørelsen, nedsættes denne, så den  

 ledige i alt får et beløb svarende til uddannelsesgodtgørelsen.
 § 18. Uddannelsesgodtgørelse kan gives i op til 2 år.
 § 19. Ledige kan få orlov til uddannelse i overensstemmelse med de  

 herom gældende regler.
Kapitel 7 Jobrotation og uddannelse af beskæftigede § 20. Private eller offentlige arbejdsgivere kan i forbindelse med  

 beskæftigedes midlertidige fravær aftale jobrotationsordninger med  

 Arbejdsformidlingen eller kommunen, hvor ledige erstatter beskæftigede.
 Stk. 2. Hvor private eller offentlige arbejdsgivere indgår aftale  

 om jobrotation i tilknytning til beskæftigedes fravær på grund af orlov,  

 udbetales der støtte i overensstemmelse med de herom gældende regler.
 Stk. 3. Hvis der i forbindelse med jobrotation ansættes en ledig i  

 jobtræning finder reglerne i lovens kapitel 5 anvendelse.
 Stk. 4. Arbejdsministeren kan bestemme, at der som led i  

 arbejdsmarkedsindsatsen kan anvendes midler til uddannelse af beskæftigede.
Kapitel 8 Etableringsydelse § 21 . Ledige dagpengemodtagere, som ønsker at etablere og drive  

 selvstændig virksomhed som deres hovedbeskæftigelse, kan få  

 etableringsydelse, hvis de får godkendt en forretningsplan for den påtænkte  

 virksomhed, jf. lov om tilskud til iværksættere.
 Stk. 2. Etableringsydelsen udgør 50 procent af dagpengenes højeste  

 beløb, og kan gives i op til 21/2 år.
 Stk. 3. Hvis den ledige har andet arbejde eller indtægter fra  

 andet arbejde, der på årsbasis overstiger 27.500 kr. reguleret med  

 satsreguleringsprocenten, jf. lov om en satsreguleringsprocent, nedsættes  

 etableringsydelsen efter reglerne om fradrag i §§ 59 og 73 i lov om  

 arbejdsløshedsforsikring m.v.
Kapitel 9 Særligt tilrettelagte jobtræningsforløb § 22. Til ledige, som kun vanskeligt kan opnå beskæftigelse på  

 normale løn- og arbejdsvilkår eller i jobtræning på det almindelige  

 arbejdsmarked, kan der etableres særligt tilrettelagte jobtræningsforløb på  

 en almindelig arbejdsplads hos private eller offentlige arbejdsgivere.
 Stk. 2. Særligt tilrettelagte jobtræningsforløb kan tillige bestå  

 i beskæftigelse hos private husstande, beboerforeninger, grundejerforeninger,  

 idrætsforeninger m.v.
 Stk. 3. Der kan etableres projekter for flere ledige i forening.
 Stk. 4. Særligt tilrettelagte jobtræningsforløb må kun omfatte  

 arbejde, der ellers ikke ville blive udført som almindelig lønnet arbejde.
 Stk. 5. Produktion og afsætning af produkter må kun ske, hvis  

 produktionen er nødvendig for at forbedre beskæftigelsesmulighederne for de  

 ledige, afsætningen er en naturlig følge af produktionen, og afsætningen sker  

 på markedsvilkår.
§ 23 . De organisationer, som normalt har forhandlingsretten på  

 det pågældende område, aftaler ydelsen pr. time til ledige, der deltager i  

 særligt tilrettelagte jobtræningsforløb.
Hvis organisationerne ikke kan blive  

 enige om ydelsens størrelse, fastsættes denne af arbejdsministeren.
 Stk. 2. Arbejdsministeren kan efter forhandling med  

 socialministeren fastsætte særlige vilkår for ydelsen til  

 kontanthjælpsmodtagere, som deltager i særligt tilrettelagte  

 jobtræningsforløb.
 Stk. 3 . Arbejdstiden i særligt tilrettelagte jobtræningsforløb  

 fastsættes ved individuel aftale med arbejdsgiveren, dog således, at den  

 samlede ydelse pr. uge maksimalt svarer til dagpengenes højeste beløb pr.  

 uge.
 Stk. 4. Arbejdsvilkårene i øvrigt skal svare til de  

 overenskomstmæssige eller de for tilsvarende arbejde sædvanligt gældende.
 § 24 . Ved særligt tilrettelagte jobtræningsforløb efter § 22,  

 stk. 1 eller stk. 3, jf. stk. 1, udbetales et økonomisk tilskud til  

 arbejdsgiveren.
Stk. 2. Ved særligt tilrettelagte jobtræningsforløb efter § 22,  

 stk. 2 eller stk. 3, jf. stk. 2, udbetales tilskuddet til Arbejdsformidlingen  

 eller (amts)kommunen.
Arbejdsformidlingen eller (amts)kommunen udbetaler  

 ydelsen til den ledige, og den private husstand, beboerforeningen m.v.  

 indbetaler et beløb til henholdsvis Arbejdsformidlingen eller (amts)kommunen.  

 Nærmere regler om beløbets størrelse og indbetaling fastsættes af  

 arbejdsministeren efter forhandling med socialministeren.
Stk. 3. Tilskuddets størrelse og støtteperiodens længde fastsættes  

 ved aftale med arbejdsgiveren.
Tilskuddet kan dog ikke overstige ydelsen til  

 den ledige.
 Stk. 4. Udbetaling af tilskud afvises, hvis det vil være eller  

 viser sig at være konkurrenceforvridende.
Kapitel 10 Kombination af tilbud, forsøgsaktiviteter, brugerbetaling m.v.
§ 25. Tilbud til ledige gives ud fra en samlet bedømmelse af den  

 enkeltes mulighed for at opnå varig beskæftigelse uden tilskud på det  

 almindelige arbejdsmarked.
Tilbudene kan gives hver for sig eller i en  

 kombination.
 § 26. I overensstemmelse med Arbejdsmarkedsrådets beslutning om  

 gennemførelse af forsøgs- og udviklingsinitiativer, jf. § 60, kan der gives  

 andre tilbud end dem, der er nævnt i kapitel 2-9.
 § 27. Arbejdsministeren fastsætter nærmere regler om  

 tilrettelæggelse af arbejdsmarkedsindsatsen, herunder om de enkelte tilbud i  

 indsatsen.
 Stk. 2. Arbejdsministeren kan fastsætte regler om mulighed for  

 gennemførelse af tilbud i udlandet, praktik i forbindelse med uddannelse med  

 uddannelsesgodtgørelse samt undervisning i forbindelse med jobtræning og  

 særligt tilrettelagte jobtræningsforløb.
 Stk. 3. Arbejdsministeren kan fastsætte bestemmelser om  

 brugerbetaling på områder, hvor Arbejdsformidlingen yder en særlig service.  

 Brugerbetaling må ikke anvendes i forhold til arbejdstagere, hvad enten de er  

 beskæftigede, arbejds- eller uddannelsessøgende.
 Stk. 4. I det omfang reglerne tillige vedrører  

 kontanthjælpsmodtagere, sker fastsættelsen efter forhandling med  

 socialministeren.
Afsnit III Rettigheder for ledige dagpengemodtagere Kapitel 11 Rettigheder i delperiode 1 § 28 . Ledige dagpengemodtagere under 60 år har inden for  

 delperiode 1, jf. § 55, stk. 1 i lov om arbejdsløshedsforsikring m.v., ret  

 til et rimeligt forløb på sammenlagt 12 måneder.
Den ledige har ret til at  

 påbegynde forløbet senest efter 2 års ledighed.
 Stk. 2. Forløbet sammensættes af tilbud efter lovens kapitel 2-3  

 og 5-10.
 § 29. Ledige dagpengemodtagere under 60 år har efter en samlet  

 ledighedsperiode på 3 måneder inden for de seneste 5 måneder ret til at få  

 udarbejdet en individuel handlingsplan for, hvordan mulighederne for at få  

 varig beskæftigelse på det almindelige arbejdsmarked kan forbedres, jf. § 11.
 Stk. 2. En individuel handlingsplan skal udarbejdes eller  

 revideres forud for afgivelse af et tilbud efter kapitel 2-3 og kapitel 5-12.
 § 30. Ledige dagpengemodtagere under 60 år har efter en samlet  

 ledighedsperiode på 12 måneder inden for de seneste 15 måneder ret til  

 jobtræning i op til 12 måneder, hvis den ledige selv finder en  

 jobtræningsplads.
 Stk. 2. Arbejdsministeren kan fastsætte regler om, at  

 jobtræningsperioden efter stk. 1 kan nedsættes.
 Stk. 3. Reglerne om jobtræning i kapitel 5 finder anvendelse.
 § 31. Ledige dagpengemodtagere under 60 år har efter en samlet  

 ledighedsperiode på 5 måneder inden for de seneste 8 måneder ret til  

 etableringsydelse i op til 21/2 år.
 Stk. 2. Reglerne om etableringsydelse i kapitel 8 finder  

 anvendelse.
§ 32. Ledige dagpengemodtagere under 60 år kan efter en samlet  

 ledighedsperiode på 12 måneder inden for de seneste 15 måneder afstå fra  

 tilbud efter kapitel 5-10 eller § 28 i et år.
I så fald fastsættes dagpengene  

 til den ledige i overensstemmelse med § 55, stk. 6 i lov om  

 arbejdsløshedsforsikring m.v.
 Stk. 2. Arbejdsministeren fastsætter nærmere regler om ledige  

 dagpengemodtageres rettigheder efter dette kapitel, herunder om opgørelse af  

 ledighed.
Kapitel 12 Rettigheder i delperiode 2 § 33. Det skal tilstræbes, at ledige dagpengemodtagere under 60 år  

 i delperiode 2, jf. § 55, stk. 2 i lov om arbejdsløshedsforsikring m.v., får  

 tilbud efter kapitel 2-3 og 5-10 på fuld tid.
 § 34. I det omfang tilbud efter § 33 ikke kan tilvejebringes, skal  

 ledige dagpengemodtagere under 60 år så vidt muligt have tilbud om  

 beskæftigelse i gennemsnitligt 20 timer om ugen.
Stk. 2. Ledige dagpengemodtagere kan afstå fra tilbud efter stk. 1  

 og kapitel 5-10 i et år.
I så fald fastsættes dagpengene til den ledige i  

 overensstemmelse med § 55, stk. 3 i lov om arbejdsløshedsforsikring m.v.
 Stk. 3. Arbejdsministeren fastsætter nærmere regler om tilbud  

 efter dette kapitel.
Afsnit IV Ansvarlige for arbejdsmarkedsindsatsen Kapitel 13 Underretningspligt ved afslag m.v. på tilbud § 35. Hvis en ledig ikke vil medvirke til udarbejdelse af en  

 individuel handlingsplan eller ikke følger handlingsplanen, jf. kapitel 4 og  

 § 29, skal den myndighed, der gennemfører tilbuddet, underrette den lediges  

 arbejdsløshedskasse.
 Stk. 2. Arbejdsløshedskassen træffer på baggrund af meddelelsen  

 efter stk. 1 afgørelse om de dagpengemæssige konsekvenser, jf. lov om  

 arbejdsløshedsforsikring m.v., § 63, stk. 1, nr. 4.
 § 36. Hvis en kontanthjælpsmodtager afslår, udebliver fra, ophører  

 med eller afbryder et tilbud efter kapitel 2-10, skal Arbejdsformidlingen, i  

 det omfang tilbuddet er afgivet af Arbejdsformidlingen, underrette den  

 pågældendes kommune.
Kapitel 14 Tilvejebringelse af tilbud § 37. Arbejdsformidlingen har på baggrund af retningslinier  

 fastsat af Arbejdsmarkedsrådet, jf. § 51, ansvaret for den  

 arbejdsmarkedspolitiske indsats i regionen og dermed også pligt til at  

 tilvejebringe de tilbud til ledige dagpengemodtagere, som omhandles i denne  

 lov. (Amts)kommunerne har ansvaret for at tilvejebringe tilbud i medfør af  

 denne lov til kontanthjælpsmodtagere, førtidspensionister samt personer med  

 fysisk/psykisk handicap eller særlige sociale problemer, jf. reglerne herom i  

 lov om social bistand.
Stk. 2. (Amts)kommunerne og staten har pligt til at fremskaffe en  

 given kvote jobtræningspladser, jf. kapitel 5 og 9, til ledige  

 dagpengemodtagere inden for eget forvaltningsområde eller i anden offentlig  

 eller offentligt støttet institution.
Kvoten fastsættes een gang årligt af  

 arbejdsministeren efter forhandling med Landsarbejdsrådet.
Stk. 3. 75 pct. af kommunernes lønudgifter efter § 37, stk. 2, med  

 fradrag af det statslige løntilskud gøres til genstand for mellemkommunal  

 udligning.
Det samlede udligningsbeløb pålignes kommunerne i henhold til  

 deres indbyggertal, som opgjort af Danmarks Statistik pr. 1. januar i  

 udligningsåret.
 Stk. 4. Indenrigsministeren fastsætter nærmere regler om den  

 kommunale udligningsordning, og om administrationen af reglerne i § 37, stk.  

 3.
Kapitel 15 Gennemførelse af tilbud § 38. Arbejdsformidlingen og (amts)kommunerne gennemfører  

 arbejdsmarkedsindsatsen.
 Stk. 2. Arbejdsformidlingen og (amts)kommunerne kan vælge selv at  

 gennemføre de tilbud, de har ansvaret for at tilvejebringe, eller helt eller  

 delvis at overlade gennemførelsen til andre, eventuelt mod betaling.  

 Arbejdsformidlingen og (amts)kommunerne kan ikke herved fraskrive sig  

 ansvaret for tilvejebringelse af tilbudene.
 Stk. 3. (Amts)kommunerne kan formidle arbejde til personer, der  

 modtager eller søger støtte efter afsnit III eller III A i lov om social  

 bistand, førtidspensionister og personer med fysisk/psykisk handicap eller  

 særlige sociale problemer, jf. reglerne herom i lov om social bistand.
 Stk. 4. Arbejdsministeren fastsætter efter forhandling med  

 socialministeren og de kommunale organisationer og efter indhentet udtalelse  

 fra Landsarbejdsrådet nærmere bestemmelser om (amts)kommunernes medvirken i  

 arbejdsmarkedsindsatsen.
 § 39. Arbejdsløshedskasserne kan formidle arbejde til egne ledige  

 medlemmer.
 Stk. 2. Arbejdsløshedskasserne har pligt til at informere og  

 vejlede deres egne medlemmer om mulighederne for at få beskæftigelse på det  

 almindelige arbejdsmarked, om mulighederne for at få tilbud samt om de  

 dagpengemæssige konsekvenser af at afslå, udeblive fra, ophøre med eller  

 afbryde et tilbud, som den ledige har fået som led i den  

 arbejdsmarkedspolitiske indsats.
 Stk. 3. Det påhviler Arbejdsløshedskasserne at give meddelelse til  

 Arbejdsformidlingen om de medlemmer, der fortsat står til rådighed for  

 arbejdsmarkedet, og som er berettiget til tilbud efter denne lov.  

 Arbejdsministeren kan fastsætte nærmere regler herom, herunder om tidspunktet  

 for arbejdsløshedskassernes indberetning.
Kapitel 16 Udbetaling af ydelser § 40. Arbejdsløshedskasser udbetaler uddannelsesgodtgørelse og  

 etableringsydelse til ledige dagpengemodtagere.
 § 41. Arbejdsformidlingen eller (amts)kommunerne udbetaler  

 løntilskud i forbindelse med jobtræning og tilskud i forbindelse med særligt  

 tilrettelagte jobtræningsforløb.
 Stk. 2. Arbejdsformidlingen refunderer tillige godkendte udgifter  

 til uddannelse m.v. i forbindelse med etableringsydelse.
 Stk. 3. Arbejdsministeren fastsætter nærmere regler om udbetaling  

 efter dette kapitel.
Afsnit V Øvrige bestemmelser Kapitel 17 Udveksling og videregivelse af oplysninger m.v.
 § 42. Arbejdsformidlingen og Arbejdsløshedskasserne må ikke  

 videregive oplysninger om arbejdssøgende og arbejdsgivere til uvedkommende.
 § 43. Til brug for vejledningen af ledige, herunder udarbejdelse  

 af en individuel handlingsplan, og med henblik på at sikre sammenhængende  

 vejledning, kan der inden for rammerne af lov om offentlige registre  

 udveksles relevante oplysninger mellem Arbejdsformidlingen, (amts)kommunerne  

 og Arbejdsløshedskasserne.
 Stk. 2. Arbejdsformidlingen underretter den lediges  

 arbejdsløshedskasse om indholdet af den individuelle handlingsplan, jf.  

 kapitel 4 samt § 29.
 § 44. Som led i formidlingssamarbejdet mellem lande, der er  

 omfattet af fri bevægelighed for arbejdskraft, kan Arbejdsformidlingen  

 videregive oplysninger om danske arbejdsgiveres ønsker om arbejdskraft  

 (jobordrer) med angivelse af arbejdsgiverens navn og adresse, arbejdets  

 karakter m.v. via edb til disse landes arbejdsmarkedsmyndigheder.
 § 45. Når en faglig organisation skriftligt og fyldestgørende har  

 fremsendt oplysninger om, at en arbejdsgiver er omfattet af strejke eller  

 lockout, må der ikke formidles arbejdskraft til arbejdsgiveren, før  

 konflikten er hævet eller kendt overenskomststridig eller på anden måde  

 retsstridig.
 § 46. En modtager af uddannelsesgodtgørelse eller  

 etableringsydelse har pligt til at underrette sin arbejdsløshedskasse om  

 forhold, der kan være af betydning for ret til ydelserne.
 Stk. 2. Har en modtager af uddannelsesgodtgørelse eller  

 etableringsydelse givet urigtige oplysninger eller fortiet forhold, der har  

 betydning for retten til ydelserne, skal fejludbetalte ydelser tilbagebetales  

 efter reglerne i kapitel 13 i lov om arbejdsløshedsforsikring m.v.
 § 47. Arbejdsministeren kan fastsætte nærmere regler om udveksling  

 og videregivelse af oplysninger samt om tilbagebetaling af ydelser udbetalt  

 på urigtigt grundlag.
Kapitel 18 Oprettelse og drift af registre § 48. Arbejdsministeren har ansvar for oprettelse og drift af  

 registre, der føres ved hjælp af elektronisk databehandling, vedrørende  

 arbejdsmarkedsindsatsen, jf. lov om offentlige registre.
 Stk. 2. Registrene, som blandt andet skal danne grundlag for  

 udarbejdelsen af en arbejdsmarkedsstatistik, kan indgå i et sammenhængende  

 system af registre.
 Stk. 3. Arbejdsministeren kan fastsætte nærmere regler om  

 indhentelse af oplysninger til brug for udarbejdelse af  

 arbejdsmarkedsstatistikken.
Afsnit VI Styring af den aktive arbejdsmarkedspolitik Kapitel 19 Landsarbejdsrådet § 49. Til varetagelse af opgaver på landsplan i forbindelse med  

 styringen af arbejdsmarkedsindsatsen nedsætter arbejdsministeren  

 Landsarbejdsrådet, der består af 1 formand og 23 andre medlemmer.
 § 50. Arbejdsministeren udpeger, bortset fra formanden,  

 medlemmerne af Landsarbejdsrådet efter indstilling fra de i rådet  

 repræsenterede organisationer og myndigheder således:
8 fra Dansk Arbejdsgiverforening, 8 fra Landsorganisationen i Danmark, 1 fra Sammenslutningen af Landbrugets Arbejdsgiverforeninger, 1 fra Funktionærernes og Tjenestemændenes Fællesråd, 1 fra Akademikernes Centralorganisation, 1 fra FR-Fællesrepræsentationen (Hovedorganisation for Arbejdsleder- og  

 tekniske Funktionærforeninger i Danmark), 1 fra Amtsrådsforeningen i Danmark, 1 fra Kommunernes Landsforening og 1 fra Københavns og Frederiksberg Kommuner i fællesskab.
 Stk. 2. Arbejdsministeren udpeger rådets formand og en suppleant  

 for denne efter indstilling fra rådets medlemmer.
 Stk. 3. Der tilforordnes Landsarbejdsrådet 3 repræsentanter fra  

 Arbejdsministeriet, 1 repræsentant fra Finansministeriet og 1 repræsentant  

 fra Undervisningsministeriet.
Stk. 4. Medlemmerne, herunder formanden, samt de tilforordnede,  

 udpeges for en 4-årig periode.
Finder udpegningen sted i løbet af en periode,  

 gælder den til periodens udløb.
 Stk. 5. Landsarbejdsrådet fastsætter selv sin forretningsorden.
 Stk. 6. Arbejdsministeren drager omsorg for varetagelse af  

 Landsarbejdsrådets sekretariatsforretninger.
Kapitel 20 Arbejdsmarkedsråd § 51. Det regionale arbejdsmarked (regionen) omfatter et amt.
Til  

 varetagelse af opgaver i forbindelse med styringen af arbejdsmarkedsindsatsen  

 nedsætter arbejdsministeren et arbejdsmarkedsråd i hver region.  

 Arbejdsministeren kan opdele amtet i flere regioner.
 § 52. Arbejdsmarkedsrådet består af 1 formand og 18 andre  

 medlemmer.
 Stk. 2. Arbejdsministeren udpeger, bortset fra formanden,  

 medlemmerne af Arbejdsmarkedsrådet efter indstilling fra de i rådet  

 repræsenterede organisationer og myndigheder, jf. dog stk. 3, således:
6 fra Dansk Arbejdsgiverforening, efter forhandling med andre  

 interesserede arbejdsgiver- og erhvervsorganisationer, 5 fra Landsorganisationen i Danmark, 1 fra Funktionærernes og Tjenestemændenes Fællesråd, 3 fra amtsrådet og 3 fra kommunerne i amtet i fællesskab.
 Stk. 3. I Københavnsområdet udpeges de kommunale medlemmer efter  

 indstilling således:
1 fra Københavns Borgerrepræsentation, 1 fra Frederiksberg kommunalbestyrelse og 1 fra kommunerne i Københavns amt i fællesskab.
 Stk. 4. Samtidig udpeges på samme måde 1 suppleant for hvert  

 medlem.
 Stk. 5. Der tilforordnes Arbejdsmarkedsrådet 4 repræsentanter fra  

 de uddannelsesinstitutioner, som er beliggende i regionen, og som udbyder  

 efter- og videreuddannelse.
 Stk. 6. Bortset fra formanden og suppleanten for denne udpeges  

 medlemmerne, suppleanterne og de tilforordnede for en 4-årig periode.  

 Udpegningen finder sted den 1. februar umiddelbart efter de kommunale valg.  

 Finder udpegningen sted i løbet af en periode, gælder den til periodens  

 udløb.
 Stk. 7. Rådets formand og suppleanten for denne udpeges af  

 medlemmerne af Arbejdsmarkedsrådet for en 2-årig periode.
 Stk. 8. Arbejdsmarkedsrådet fastsætter selv sin forretningsorden.
 Stk. 9. Regionschefen, jf. § 55, varetager Arbejdsmarkedsrådets  

 sekretariatsforretninger.
Kapitel 21 Den statslige arbejdsformidling § 53. Den statslige arbejdsformidling varetager  

 arbejdsmarkedsindsatsen.
 Stk. 2. Arbejdsministeren er øverste administrative myndighed for  

 arbejdsformidlingen og bistås af Arbejdsmarkedsstyrelsen, der til daglig  

 leder Arbejdsformidlingen på landsplan.
 § 54. Arbejdsministeren opretter i hver region, jf. § 51, et  

 regionskontor, der ledes af en regionschef.
 Stk. 2. Arbejdsmarkedsrådet godkender efter indstilling fra  

 regionschefen organiseringen af Arbejdsformidlingen i regionen.
 § 55. Regionschefen leder Arbejdsformidlingen i regionen, jf. §  

 51.
 Stk. 2. Regionschefen, der skal være uafhængig af arbejdsgiver- og  

 lønmodtagerinteresser, ansættes af arbejdsministeren.
 Stk. 3. Arbejdsformidlingens øvrige personale ansættes af  

 Arbejdsmarkedsstyrelsen efter indstilling fra regionschefen.
Kapitel 22 Samspillet mellem de kollegiale organer og statslige  

 arbejdsmarkedsmyndigheder på centralt plan § 56. Landsarbejdsrådet medvirker i tilrettelæggelsen af  

 arbejdsmarkedspolitikken gennem rådgivning af arbejdsministeren og afgiver  

 indstilling til arbejdsministeren om:
 1) Planlægning af den samlede arbejdsmarkedsindsats, herunder  

 fastsættelsen af mål for kommende års indsats og prioriteringen af  

 indsatsområderne.
 2) Udmelding af bevilling, mål og resultatkrav i arbejdsmarkedsindsatsen  

 til Arbejdsmarkedsrådet.
 Stk 2. Landsarbejdsrådet vurderer arbejdsmarkedsindsatsen i  

 regionerne og er rådgivende for arbejdsministeren i spørgsmål om  

 iværksættelse af forsøgs- og udviklingsaktiviteter på det  

 arbejdsmarkedspolitiske område.
 § 57. Der afsættes på finansloven dels en bevilling til  

 arbejdsmarkedsindsatsen, som arbejdsministeren fordeler til  

 arbejdsmarkedsrådene, dels en bevilling til driften af arbejdsformidlingen.
 Stk. 2. Udgifterne til oprettelse og drift af  

 arbejdsformidlingskontorerne fordeles med 3/4 til staten og uden for  

 Københavnsområdet med 1/4 til den amtskommune, hvori kontoret er beliggende.  

 I Københavnsområdet fordeles den kommunale andel på 1/4 mellem Københavns  

 Amtskommune, Københavns og Frederiksberg Kommuner efter de folketal, der  

 foreligger oplyst ved begyndelsen af det finansår, hvor udgifterne afholdes.
Stk. 3. Arbejdsministerens udmelding af bevillingen til  

 arbejdsmarkedsindsatsen og driftsbevillingen ledsages af mål og resultatkrav  

 for arbejdsmarkedsindsatsen.
En mindre del af bevillingstildelingen kan gøres  

 resultatafhængig.
Stk. 4. Med henblik på en særlig indsats kan der på finansloven  

 afsættes en mindre del af bevillingen til arbejdsmarkedsindsatsen til en  

 central pulje.
Arbejdsministeren bestemmer anvendelsen af den centrale pulje  

 efter at have rådført sig med Landsarbejdsrådet.
Stk. 5. Forud for hvert finansår udarbejder Landsarbejdsrådet til  

 arbejdsministeren forslag til budget for den samlede arbejdsmarkedsindsats,  

 medens Arbejdsmarkedsstyrelsen til arbejdsministeren udarbejder forslag til  

 budget for driften af arbejdsformidlingen.
Forslag til budget for  

 arbejdsmarkedsindsatsen samordnes med forslag til budget for driften af  

 arbejdsformidlingen.
Landsarbejdsrådet udarbejder samtidig til  

 arbejdsministeren forslag om mål og resultatkrav for arbejdsmarkedsindsatsen.
 Stk. 6. I grundlaget for tilvejebringelse af Landsarbejdsrådets  

 forslag indgår forslag til budget for arbejdsmarkedsindsatsen og forslag til  

 mål og resultatkrav, som Arbejdsmarkedsrådet udarbejder for regionen.
Stk. 7. For at sikre, at Landsarbejdsrådet har et samordnet  

 grundlag for sin rådgivning, udarbejder Arbejdsmarkedsstyrelsen til rådet  

 forslag til budget for arbejdsmarkedsindsatsen samt forslag til mål og  

 resultatkrav.
Forslagene ledsages af Arbejdsmarkedsstyrelsens forslag til  

 budget for driften af arbejdsformidlingen.
§ 58. Arbejdsmarkedsstyrelsen udarbejder regelmæssigt en rapport  

 om opfyldelse af Arbejdsmarkedsrådets mål og resultatkrav i  

 arbejdsmarkedsindsatsen til arbejdsministeren.
Rapporten ledsages af  

 Arbejdsmarkedsstyrelsens forslag til opfølgning af den regionale  

 arbejdsmarkedsindsats.
 Stk. 2. I grundlaget for tilvejebringelsen af  

 Arbejdsmarkedsstyrelsens rapport og forslag til opfølgning indgår  

 Landsarbejdsrådets, Arbejdsmarkedsrådets og regionschefens bemærkninger.
 § 59. På baggrund af udviklingen i regionerne træffer  

 arbejdsministeren bestemmelse om justeringer i arbejdsmarkedsindsatsen.  

 Arbejdsministeren kan forud for udmeldingen indhente en udtalelse fra  

 Landsarbejdsrådet.
Kapitel 23 Samspillet mellem de kollegiale organer og statslige  

 arbejdsmarkedsmyndigheder med flere på regionalt plan § 60. Arbejdsmarkedsrådet udarbejder forslag til budget for  

 arbejdsmarkedsindsatsen i regionen, jf. § 57, stk. 5, og træffer bestemmelse  

 om anvendelse af bevillingen til arbejdsmarkedsindsatsen indenfor de af  

 arbejdsministeren udmeldte bevillinger samt mål og resultatkrav, jf. § 57,  

 stk. 1 og 3 samt § 59.
 Stk. 2. Arbejdsmarkedsrådet tilrettelægger arbejdsmarkedsindsatsen  

 ved:
 1) Planlægning af den arbejdsmarkedspolitiske indsats i regionen, herunder  

 fastsættelsen af mål og resultatkrav for indsatsen.
 2) Løbende overvågning af den arbejdsmarkedspolitiske indsats.
 3) Dimensionering og prioritering af de arbejdsmarkedspolitiske redskaber  

 og medvirken ved prioriteringen af Arbejdsformidlingens opgaver i  

 arbejdsmarkedsindsatsen.
 4) Samordning af Arbejdsformidlingens og (amts)kommunernes varetagelse af  

 arbejdsmarkedsindsatsen, herunder anvendelse af jobtræning og særligt  

 tilrettelagte jobtræningsforløb.
 5) Koordinering af uddannelses- og erhvervsvejledningen samt det  

 virksomhedsopsøgende arbejde.
 6) Beslutning om udarbejdelse af analyser og prognoser for udviklingen på  

 arbejdsmarkedet i regionen.
 7) Beslutning om gennemførelse af forsøgs- og udviklingsaktiviteter i  

 regionen på det arbejdsmarkedspolitiske område.
 § 61. Regionschefen varetager driften af Arbejdsformidlingen på  

 regionalt plan i overensstemmelse med den af Arbejdsmarkedsrådet  

 tilrettelagte arbejdsmarkedsindsats, jf. § 60, og træffer efter høring af  

 rådet beslutning om driftsbevillingens anvendelse.
 Stk. 2. Regionschefen påser, at Arbejdsmarkedsrådets beslutninger  

 er lovlige, og drager omsorg for deres iværksættelse.
 Stk. 3. For at sikre, at Arbejdsmarkedsrådet har et sammenhængende  

 beslutningsgrundlag ved rådets udarbejdelse af forslag til budget for  

 arbejdsmarkedsindsatsen og forslag til mål og resultatkrav i regionen, jf. §  

 57, stk. 5, udarbejder regionschefen til rådet forslag til budgetter,  

 omfattende såvel arbejdsmarkedsindsatsen som driften af Arbejdsformidlingen,  

 samt forslag til mål og resultatkrav.
 Stk. 4. For at sikre sammenhæng mellem bevillingen til  

 arbejdsmarkedsindsatsen og driftsbevillingen i regionen udarbejder  

 regionschefen som grundlag for Arbejdsmarkedsrådets beslutning om  

 dimensionering og prioritering af tilbudene i arbejdsmarkedsindsatsen forslag  

 til bevillingernes anvendelse.
Afsnit VII Klageadgang, ikrafttræden m.v.
Kapitel 24 Klageadgang § 62. Klage over Arbejdsformidlingens afgørelser efter kapitel  

 2-10, § 28 for så vidt angår rimeligheden af et tilbud og § 33 kan inden 4  

 uger indbringes for Arbejdsmarkedsrådet af den, som afgørelsen vedrører.
 Stk. 2. Afgørelser efter stk. 1 kan ikke indbringes for anden  

 administrativ myndighed.
§ 63. Klage over Arbejdsformidlingens afgørelser efter §§ 28-32 og  

 § 34 kan inden 4 uger indbringes for Arbejdsmarkedsstyrelsen af den, som  

 afgørelsen vedrører.
Klagen indgives til vedkommende regionschef, der, hvis  

 afgørelsen fastholdes, videresender klagen til Arbejdsmarkedsstyrelsen.
 Stk. 2. Afgørelser efter stk. 1 kan ikke indbringes for anden  

 administrativ myndighed.
 Stk. 3. Arbejdsministeren kan inden 4 uger efter, at afgørelsen er  

 meddelt, på eget initiativ tage en afgørelse, der er truffet af  

 Arbejdsmarkedsstyrelsen, op til nærmere undersøgelse og afgørelse.
§ 64. Arbejdsløshedskassernes afgørelser efter kapitel 11  

 vedrørende opgørelse af ledighed samt arbejdsløshedskassernes afgørelser  

 efter kapitel 13 og 16 kan inden 4 uger efter, at afgørelsen er meddelt,  

 indbringes for Direktoratet for Arbejdsløshedsforsikring.
Klagen indgives til  

 arbejdsløshedskassen, der, hvis afgørelsen fastholdes, videresender klagen  

 til Direktoratet for Arbejdsløshedsforsikring.
 Stk. 2. Afgørelser truffet af Direktoratet for  

 Arbejdsløshedsforsikring efter stk. 1 kan inden fire uger efter, at  

 afgørelsen er meddelt, indbringes for Arbejdsmarkedets Ankenævn, jf. § 100 i  

 lov om arbejdsløshedsforsikring m.v., af den, afgørelsen vedrører.  

 Ankenævnets afgørelser kan ikke indbringes for anden administrativ myndighed.
Kapitel 25 Ikrafttrædelses- og overgangsbestemmelser § 65. Arbejdsministeren fastsætter tidspunktet for lovens  

 ikrafttræden.
 Stk. 2. Fra samme dato ophæves lov om arbejdstilbud til ledige,  

 jf. lovbekendtgørelse nr. 634 af 17. juli 1992 med senere ændring samt lov om  

 kommunal beskæftigelsesindsats, jf. lovbekendtgørelse nr. 635 af 17. juli  

 1992.
 § 66. Arbejdsministeren fastsætter nærmere regler om  

 overgangsordninger for ledige, der er omfattet af lov om arbejdstilbud til  

 ledige, jf. lovbekendtgørelse nr. 634 af 17. juli 1992 med senere ændring.  

 Arbejdsministeren fastsætter tillige efter forhandling med socialministeren  

 og indenrigsministeren nærmere regler om overgangsordninger i forbindelse med  

 ophævelsen af lov om kommunal beskæftigelsesindsats, jf. lovbekendtgørelse  

 nr. 635 af 17. juli 1992.
 § 67. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den nuværende arbejdsmarkedspolitiske indsats har ikke i tilstrækkelig  

 grad kunnet bidrage til at afhjælpe den høje arbejdsløshed, som fortsat er  

 det alvorligste problem for det danske velfærdssamfund.
 Med henblik på at understøtte økonomisk vækst og skabe mulighed for øget  

 beskæftigelse er det af afgørende betydning, at der gennemføres en  

 modernisering af hidtil kendte metoder og redskaber i den  

 arbejdsmarkedspolitiske indsats over for ledige, herunder også for så vidt  

 angår styringen af indsatsen.
Regeringen finder således, jf. regeringsgrundlaget »En ny  

 start«, at der er behov for en reform på området, og det er på denne  

 baggrund Regeringen har udarbejdet det foreliggende lovforslag.
Dette  

 lovforslag skal ses i sammenhæng med det samtidigt fremsatte forslag om en  

 orlovsreform.
Endelig foretages der en justering og forenkling af  

 dagpengesystemet.
Med de foreslåede reformer på arbejdsmarkedsområdet vil der blive skabt en  

 bedre sammenhæng mellem systemerne indbyrdes og i forhold til det kommunale  

 aktiveringssystem.
Især med den nuværende meget høje ledighed er der et meget  

 stort pres på kapaciteten i systemet.
Det er derfor nødvendigt med en  

 flerstrenget indsats både for at styrke systemets kapacitet og for at udbygge  

 andre systemer, der kan tage noget af presset.
Industriministeren vil fremsætte forslag til en samlet iværksætterreform.  

 Forslaget vil blandt andet indeholde regler om tilskud til rådgivning og  

 uddannelse under forudsætning af en godkendt forretningsplan m.m.
Der er  

 derfor i denne lov indarbejdet regler for ledige, som ønsker at etablere  

 selvstændig virksomhed, ligesom der i de økonomisk- administrative  

 omkostninger er indregnet udgifter hertil.
Lovforslaget indebærer mulighed for at yde økonomisk støtte til  

 virksomheder, der ansætter en ledig i enten jobtræning eller et særligt  

 tilrettelagt jobtræningsforløb.
Desuden foreslås det, at det skal være muligt  

 at variere løntilskudsperiodens længde ved individuel aftale for så vidt  

 angår jobtræning og såvel tilskudsperiodens længde som tilskuddets størrelse  

 i relation til særligt tilrettelagte jobtræningsforløb.
EF-Kommissionen betragter som udgangspunkt sådanne støtteordninger for  

 omfattet af EØF-Traktatens regler om statsstøtte.
Det betyder, at de danske  

 myndigheder er forpligtet til også at notificere disse  

 arbejdsmarkedspolitiske foranstaltninger, hvis sigte er at aktivere ledige.  

 EF-Kommissionen undersøger derefter, hvorvidt lovforslaget er i  

 overensstemmelse med Traktatens regler, og Kommissionens endelige godkendelse  

 er en forudsætning for lovens ikrafttræden.
Under hensyntagen hertil foreslås  

 det, at arbejdsministeren fastsætter tidspunktet for lovens ikrafttræden.
I forslaget samles lov om arbejdstilbud til ledige og lov om kommunal  

 beskæftigelsesindsats.
Desuden integreres reglerne om arbejdsformidling m.v.  

 fra lov om arbejdsformidling og arbejdsløshedsforsikring.
Hermed gives en  

 samlet beskrivelse af Arbejdsformidlingens opgaver, organisering samt  

 redskaber i een lov.
De redskaber, der hidtil har været beskrevet i lov om kommunal  

 beskæftigelsesindsats, foreslås således flyttet over i den ny lov.
Den nye  

 lov stiller dermed stort set identiske redskaber til rådighed for  

 (amts)kommunerne og Arbejdsformidlingens arbejdsmarkedspolitiske indsats.
Der  

 er dog ikke tale om en udtømmende regulering af (amts)kommunernes muligheder  

 for at give tilbud til ledige, idet lov om social bistand indeholder en række  

 særlige muligheder for visse grupper af ledige (f.eks. følordningen,  

 daghøjskoler og produktionshøjskoler). Set under eet vil (amts)kommunerne  

 imidlertid få både flere og mere rummelige redskaber til rådighed.
Der er i lovforslaget anvendt en systematik, hvorefter der i afsnit  

 II er fastsat bestemmelser om indholdet af den kommende  

 arbejdsmarkedspolitiske indsats, herunder redskaberne i  

 arbejdsmarkedsindsatsen.
Afsnit III indeholder bestemmelser om de  

 ledige dagpengemodtageres rettigheder . Afsnit IV indeholder  

 bestemmelser om de myndigheder, som er ansvarlige for tilvejebringelse og  

 gennemførelse af indsatsen, og Afsnit V vedrører udveksling og  

 videregivelse af oplysninger m.v.
 I afsnit VI er fastsat bestemmelser for styringen af  

 arbejdsmarkedsindsatsen, og i afsnit VII fastsættes bestemmelser om  

klageadgang, ikrafttræden m.v .
Bemærkninger til lovforslagets afsnit II-IV I) Indledning Den nuværende arbejdsmarkedspolitiske indsats, herunder indsatsen over for  

 arbejdsløsheden, tager sit udgangspunkt i lov om arbejdstilbud til ledige,  

 som er bekendtgjort ved lovbekendtgørelse nr. 634 af 17. juli 1992, i lov om  

 arbejdsformidling og arbejdsløshedsforsikring, som er bekendtgjort ved  

 lovbekendtgørelse nr. 752 af 1. september 1992 samt i lov om kommunal  

 beskæftigelsesindsats, som er bekendtgjort ved lovbekendtgørelse nr. 635 af  

 17. juli 1992.
De regler, der relaterer sig til de dagpengeberettigede ledige, er  

 karakteriseret ved en høj grad af centralisering og detailstyring.  

 Arbejdstilbudsordningen er således kendetegnet ved detaljerede retskrav for  

 de ledige om tilbud på bestemte tidspunkter i ledighedsforløbet.
Hertil  

 kommer, at tilbuddene om beskæftigelse og uddannelse m.v. er snævert knyttet  

 til dagpengesystemets regler og tidsfrister, hvilket også har medvirket til,  

 at tilbuddene gives sent i ledighedsforløbet.
 Ud fra en arbejdsmarkedspolitisk vurdering er det imidlertid  

 uhensigtmæssigt at have ordninger, som stimulerer til, at tilbud om  

 beskæftigelse og uddannelse kommer sent i ledighedsforløbet.
 Regeringen finder således, at der er behov for en nyorientering af den  

 hidtidige arbejdsmarkedspolitiske indsats, så de enkelte ledige - på et  

 tidligt tidspunkt i ledighedsforløbet - får mulighed for at dygtiggøre sig og  

 dermed forbedre deres muligheder på arbejdsmarkedet.
 Ved lovforslaget sker der en omlægning af den samlede  

 arbejdsmarkedspolitiske indsats.
En hovedopgave vil fortsat være Arbejdsformidlingens hidtidige  

 aktivitetsfelt.
Det drejer sig blandt andet om den ordinære formidling,  

 information og vejledning.
Hertil kommer en styrket indsats over for de  

 ledige.
 Forslaget indebærer, at der skabes klare rettigheder og pligter for de  

 ledige og større fleksibilitet i indsatsen i forhold til den enkelte.
Omlægningen gennemføres, uden at ydelserne forringes.
Ingen ledige, som er  

 omfattet af de nugældende regler i arbejdstilbudsloven, vil kunne falde ud af  

 dagpengesystemet før efter 1. juli 1995.
II) Indsatsområder og målgrupper Den samlede arbejdsmarkedspolitiske indsats retter sig både mod  

 beskæftigede og mod ledige.
Indsatsen vil imidlertid være forskellig på grund  

 af de forskellige målgrupper.
I forhold til beskæftigede er det først og fremmest muligheden for  

 efter- og videreuddannelse, der vil blive forbedret.
Endvidere vil der ske en  

 fortsat udbygning af orlovsmulighederne.
 Den regionale arbejdsmarkedsmyndighed (Arbejdsformidlingen) vil få som en  

 opgave at orientere om uddannelses- og orlovsmulighederne.  

 Arbejdsformidlingen vil endvidere få til opgave at bidrage til, at orlov så  

 vidt muligt får beskæftigelseseffekt gennem etablering af  

 jobrotationsordninger.
I forhold til de ledige vil forslaget muliggøre en fremrykning af  

 indsatsen og en udbygning af de eksisterende tilbud.
Indsatsen vil ske på  

 grundlag af en tidlig vurdering af den lediges risiko for at blive  

 langtidsledig.
Indsatsen skal på grundlag af objektive kriterier målrettes  

 efter denne vurdering, således at hovedparten af de samlede midler til  

 beskæftigelse, uddannelse m.v. anvendes på de svagest udrustede ledige.
Tilbuddene skal tage hensyn til både den enkelte lediges ønsker og  

 forudsætninger og det lokale arbejdsmarkeds behov.
Hovedformålet med  

 indsatsen er at forbedre den lediges muligheder for varig beskæftigelse på  

 det almindelige arbejdsmarked.
 Det er den regionale arbejdsmarkedsmyndighed, som - inden for de givne  

 økonomiske rammer - fastsætter omfanget af den samlede indsats.
Udover de ledige, som fuldt ud er til rådighed for arbejdsmarkedet, og som  

 af den grund også vil kunne gøre brug af de muligheder, som er nævnt ovenfor,  

 vil der også være en større gruppe af særligt udsatte ledige , som kun  

 vanskeligt vil kunne opnå beskæftigelse på normale vilkår på det almindelige  

 arbejdsmarked.
Der tænkes f.eks. på ledige, som på grund af manglende eller  

 stærkt forældede erhvervskvalifikationer ikke umiddelbart kan sikres  

 beskæftigelse på ordinære vilkår.
 Ansættelse vil således kunne ske i særligt tilrettelagte  

 jobtræningsforløb, som vil kunne tilrettelægges på en sådan måde, at de  

 ansatte kvalificeres og motiveres til at påbegynde et uddannelsesforløb eller  

 få ordinær beskæftigelse.
Herudover vil der i forbindelse med udmelding af de økonomiske rammer for  

 den aktive arbejdsmarkedspolitik blive taget særligt hensyn til disse grupper  

 af ledige.
Det vil blandt andet være muligt særligt at prioritere ledige uden  

 en kompetencegivende uddannelse.
I forhold til virksomhederne vil indsatsen primært bestå i at  

 formidle arbejdskraft samt information og vejledning om muligheden for at  

 benytte andre tilbud indeholdt i arbejdsmarkedsindsatsen.
Hertil kommer  

 vejledning om støttemuligheder i relation til efteruddannelse af allerede  

 ansatte medarbejdere.
 Herudover skal Arbejdsformidlingen medvirke til, at der skabes konkrete  

 aftaler om beskæftigelse af ledige, herunder langvarigt ledige, ligesom det  

 ved opsøgende arbejde hos virksomhederne skal søges afklaret, hvordan  

 virksomhederne i øvrigt kan medvirke til den størst mulige effekt af  

 arbejdsmarkedsindsatsen.
III) Nye jobområder De ovenfor nævnte særligt tilrettelagte jobtræningsforløb giver mulighed  

 for beskæftigelse på fleksible vilkår indenfor nye jobområder.
Forløbene, der kan tilrettelægges som individuelle forløb eller som  

 projekter, der omfatter en gruppe af ledige, kan medvirke til, at en række  

 samfundsnyttige opgaver varetages.
Opgaverne kan således f.eks. være en øget  

 bemanding af S-togsstationer og banegårde, mere service i offentlige  

 institutioner og på museer, bedre renholdelse af offentlige veje, pladser og  

 parker, boligområder og rekreative områder osv.
Der kan ligeledes være tale  

 om jobtræningsforløb i foreninger indenfor f.eks. idræt, folkeoplysning,  

 teater, socialt arbejde, herunder boligsocial indsats i boligområder,  

 humanitære og kirkelige formål, miljø- og naturpleje og andre lignende  

 samfundsnyttige aktiviteter.
 Hertil kommer, at Regeringen også foreslår, at jobtræningsforløbene kan  

 tilrettelægges i relation til foreninger m.v., som har behov for at få udført  

 serviceopgaver.
 Indførelsen af disse særligt tilrettelagte forløb betyder således for det  

 første, at det bliver muligt at få løst en række samfundsnyttige opgaver i  

 både offentligt og privat regi, som i dag enten ikke bliver udført, eller som  

 udføres ved »sort« arbejde.
For det andet betyder indførelsen af ordningerne, at såvel ledige  

 dagpengemodtagere som kontanthjælpsmodtagere får mulighed for at udføre et  

 stykke meningsfyldt arbejde på fleksible vilkår.
Dette har tidligere - dog i  

 begrænset omfang - været forbeholdt deltagerne i beskæftigelsesprojekter og  

 servicemedhjælpere i medfør af den kommunale beskæftigelsesindsats.
IV) Redskaber i arbejdsmarkedsindsatsen Den arbejdsmarkedspolitiske indsats vil tage sit udgangspunktet i de  

 regionale arbejdsmarkeder.
 Arbejdsformidlingen og (amts)kommunerne kan i beskæftigelsesindsatsen gøre  

 brug af følgende aktiviteter, enten enkeltvis eller i en kombination:
a.
Formidling af ustøttet arbejde b.
Information og vejledning c.
Individuel handlingsplan d.
Jobtræning e.
Uddannelse, herunder orlov til uddannelse f.
Jobrotation g.
Etableringsydelse h.
Særligt tilrettelagte jobtræningsforløb Det vigtigste redskab i indsatsen er formidling af ustøttet arbejde  

 , herunder formidling af arbejde til beskæftigede, der ønsker at skifte job.  

 Det overordnede formål med serviceindsatsen i forhold til ledige vil fortsat  

 være at genplacere den ledige på det almindelige arbejdsmarked i et job,  

 hvortil der ikke ydes tilskud.
 Også information og vejledning udgør meget vigtige redskaber, idet  

 det er af afgørende betydning, at såvel ledige som beskæftigede er bekendt  

 med deres uddannelses- og beskæftigelsesmuligheder på arbejdsmarkedet.  

 Endvidere er det en forudsætning for en optimal effekt af den  

 arbejdsmarkedspolitiske indsats over for ledige, at der gives vejledning om  

 de tilbud om uddannelse og andre aktiviteter, som ledige har mulighed for at  

 benytte sig af.
Som led i den generelle vejledning kan ledige få udarbejdet en  

individuel handlingsplan , som kan bidrage til at sammensætte et  

 forløb, der medvirker til, at den lediges muligheder for at få beskæftigelse  

 på det almindelige arbejdsmarked forbedres.
Handlingsplanen vil tillige danne  

 grundlag for indsatsen over for den enkelte samt for vurderingen af  

 eventuelle dagpengemæssige konsekvenser af f.eks. at afslå et tilbud.
 Jobtræning kan tilbydes hos såvel offentlige som private  

 arbejdsgivere.
Ved jobtræning hos private arbejdsgivere skal lønnen være i  

 overensstemmelse med den for tilsvarende arbejde sædvanligt gældende eller en  

 ved særskilt aftale fastsat løn.
Lønnen til ledige, der ansættes i jobtræning  

 hos offentlige arbejdsgivere må højst fastsættes til dagpengenes højeste  

 beløb tillagt 15 % (p.t. svarende til det nuværende aflønningsniveau i  

 offentlige arbejdstilbud på max. 80 kr. pr. time).
 De øvrige arbejdsvilkår skal være de overenskomstmæssige eller de for  

 tilsvarende arbejde sædvanligt gældende.
Der udbetales løntilskud til den arbejdsgiver, der ansætter en ledig i  

 jobtræning.
Løntilskuddet kan ikke overstige 60 % af dagpengenes højeste  

 beløb og kan for hvert enkelt ansættelsesforhold maksimalt udbetales i eet  

 år.
Udbetaling af løntilskud afvises eller standses, hvor jobtræningen giver  

 anledning til konkurrenceforvridning.
Ledige kan få tilbud om  

uddannelse i enten det ordinære uddannelsessystem eller som led i et  

 specielt tilrettelagt forløb, der tager hensyn til den lediges situation.
 Uddannelse kan tilvejebringes ved, at den ledige selv finder en  

 uddannelsesplads eller ved at den regionale arbejdsmarkedsmyndighed køber  

 eller finder uddannelsespladser i eller uden for regionen.
 Under uddannelsen kan den ledige få uddannelsesgodtgørelse.  

 Uddannelsesgodtgørelse kan maksimalt udbetales i 2 år.
 For ledige på 25 år og derover svarer uddannelsesgodtgørelsen til den  

 passivydelse, den ledige ellers ville have fået.
 For dagpengeberettigede ledige under 25 år svarer uddannelsesgodtgørelsen  

 til halvdelen af den passivydelse, den ledige ellers ville have fået.
 Uddannelsesgodtgørelse udbetales ikke, hvis den unge er berettiget til SU,  

 eller uddannelsen berettiger til SU.
 Orlov til uddannelse er en anden mulighed for den ledige til at dygtiggøre  

 sig.
 Hvor der indgås aftale med arbejdsgiveren om ansættelse af en ledig i  

 forbindelse med jobrotation , herunder i forbindelse med en  

 medarbejders orlov, kan der udbetales tilskud til aflønningen af den ledige,  

 der ansættes i jobtræning efter de almindelige regler herom.
 Ledige, der ønsker at etablere og drive selvstændig virksomhed, kan få  

etableringsydelse , som svarer til 50 % af dagpengenes højeste beløb,  

 og som kan udbetales i op til 21/2 år.
Hvor den ledige ikke kan placeres i jobtræning på de ovenfor nævnte  

 vilkår, kan der være tale om særligt tilrettelagte jobtræningsforløb .  

 Ved disse forløb kan aflønningen være lavere end ved jobtræning.
Tilskuddet  

 til arbejdsgiveren kan i modsætning til almindelig jobtræning overstige 60 %  

 af dagpengenes højeste beløb, ligesom støtteperioden kan være længere end 1  

 år.
Ved de særligt tilrettelagte jobtræningsforløb er der mulighed for at  

 skabe eller genskabe nye jobområder.
Der kan således etableres forløb i  

 relation til både offentlige arbejdsgivere og private virksomheder, ligesom  

 der kan skabes nye arbejdspladser på utraditionelle områder, f.eks. inden for  

 idræt, kultur, folkeoplysning, miljø- og naturpleje, bolig m.v.
Der henvises  

 i øvrigt til bemærkningerne under pkt.
III.
 Endvidere gives der i lovforslaget mulighed for, at der også fremover kan  

 gennemføres forsøg med andre redskaber, ligesom Arbejdsformidlingen og  

 (amts)kommunerne kan kombinere de enkelte aktiviteter, så den samlede  

 indsats bliver i bedst mulig overensstemmelse med arbejdsmarkedets behov og  

 den enkelte lediges ønsker og forudsætninger.
Arbejdsformidlingen skal udøve en betydelig indsats i form af kontakt til  

 virksomhederne med henblik på at tilvejebringe og formidle ustøttet arbejde  

 på normale vilkår.
Hertil kommer analyse- og prognosevirksomheden, der skal  

 forbedre grundlaget for både virksomhedernes og arbejdsmarkedsmyndighedernes  

 planlægning.
I tilknytning hertil er det hensigten at fastsætte nærmere retningslinier  

 for den statistiske dækning af forslaget.
I overensstemmelse med drøftelserne  

 i det igangværende udvalgsarbejde i Aktiveringsstatistikudvalget under  

 Danmarks Statistik lægges der op til en individbaseret statistik over  

 omfanget af ordningerne.
V) Rettigheder for ledige dagpengemodtagere under 60 år Ved tilrettelæggelse af den arbejdsmarkedspolitiske indsats skal der  

 lægges vægt på, at tilbudene gives så tidligt i ledighedsforløbet som muligt  

 med udgangspunkt i den lediges ønsker og forudsætninger og under hensyntagen  

 til arbejdsmarkedets behov.
 Det er således hensigten, at tilbudene efter loven gennemsnitligt skal  

 kunne gives efter 12-15 måneders ledighed i modsætning til i dag, hvor  

 arbejdstilbud i reglen først afgives efter omkring 24 måneders ledighed.  

 Hertil kommer, at de ledige ud over deres minimumsrettigheder også har  

 mulighed for at få et tilbud allerede fra første ledighedsdag, hvis  

 Arbejdsformidlingen skønner, at et tilbud vil kunne forbedre den lediges  

 muligheder for at få varig beskæftigelse på det ordinære arbejdsmarked.
For at sikre, at de ledige kan opnå et vist minimum af beskæftigelse og  

 uddannelse, fastlægges der i delperiode 1 en generel minimumsret, som  

 indebærer at ledige inden for de første 4 års ledighed har ret til et  

 arbejds- og/eller uddannelsesforløb på sammenlagt 1 år.
Senest efter 2 år  

 skal forløbet i gang.
Hertil kommer, at dagpengeberettigede ledige efter 1 års ledighed har ret  

 til selvvalgt jobtræning i op til 1 år.
Endvidere har dagpengeberettigede  

 ledige efter 5 måneders ledighed ret til etableringsydelse i op til 21/2 år.  

 En udnyttelse af denne ret vil dog betyde et tilsvarende fradrag i den nævnte  

 generelle minimumsret.
I delperiode 2 gives de ledige garanti for et ydelsesniveau svarende til  

 dagpengenes højeste beløb.
Denne garanti kan f.eks. opfyldes ved et tilbud om  

 jobtræning m.v. eller et andet beskæftigelsestilbud, hvorved ydelsen til den  

 ledige i alt som minimum svarer til dagpengenes højeste beløb.
Ledige, der i  

 delperiode 2 ikke får et sådant tilbud, har ret til en ydelse svarende til 80  

 procent af dagpengenes højeste beløb, samtidig med, at der bliver ret til  

 selv at finde beskæftigelse i et sådant omfang, at den samlede indtjening  

 svarer til dagpengenes højeste beløb uden at der sker fradrag i dagpengene.
 Disse »minimumsrettigheder« giver de dagpengeberettigede ledige  

 mulighed for selv at sammensætte et arbejds- og uddannelsesforløb.
De ledige kontanthjælpsmodtageres rettigheder fastsættes i lov om social  

 bistand.
For dagpengeberettigede ledige fastsættes rettigheder i denne lov.
Bemærkninger til lovforslagets afsnit VI I) Indledning Fleksibilitet opnås bedst ved, at der inden for rammerne af den  

 overordnede arbejdsmarkedspolitiske målsætning, udstukket af Folketinget og  

 Regeringen, tilvejebringes betydelig frihed til på regionalt plan at  

 tilrettelægge den arbejdsmarkedspolitiske indsats.
 I en fremtidig arbejdsmarkedsadministration, hvor vægten i den  

 arbejdsmarkedspolitiske indsats lægges på arbejdsmarkedsadministrationen i de  

 enkelte regioner, er det af stor betydning, at der sikres et hensigtsmæssigt  

 og administrativt forsvarligt samspil dels mellem staten og arbejdsmarkedets  

 parter og dels mellem det centrale plan og det regionale niveau.
 For at sikre en neutral landsdækkende og kvalificeret servicering af de  

 beskæftigede, arbejdssøgende, uddannelsessøgende og af virksomhederne har den  

 statslige arbejdsformidling med forslaget den centrale placering i den  

 arbejdsmarkedspolitiske indsats.
 Forslaget indebærer, at der på den årlige finanslov afsættes en bevilling  

 til arbejdsmarkedsindsatsen og en bevilling til driften af den statslige  

 arbejdsformidling.
 Bevillingen til arbejdsmarkedsindsatsen skal anvendes til  

 afholdelse af udgifterne, bortset fra de administrative driftsudgifter, i  

 forbindelse med samtlige de opgaver, der varetages af arbejdsformidlingen.
Driftsbevillingen skal dække udgifterne til arbejdsformidlingens  

 egen administration (personale, husleje, udstyrsanskaffelser m.v.) samt  

 udgifterne til administrationen i forbindelse med arbejdsformidlingens  

 gennemførelse af arbejdsmarkedsindsatsen.
Det betyder, at  

 arbejdsformidlingens personaleudgifter til indsatsen skal afholdes inden for  

 rammerne af driftsbevillingen, og at den konkrete sammensætning af  

 arbejdsformidlingens personale og omfanget heraf fastsættes via  

 driftsbevillingen.
 Arbejdsministeren er ansvarlig over for Folketinget for en hensigtsmæssig  

 og korrekt anvendelse af bevillingerne, og det er derfor en forudsætning, at  

 den arbejdsmarkedspolitiske administration indrettes således, at  

 arbejdsministeren har den forvaltningsmæssige kompetence til at leve op til  

 sit parlamentariske ansvar.
 Forslaget betyder en styrkelse af arbejdsmarkedets parters og  

 (amts)kommunernes deltagelse i beslutningsprocessen således, at deres viden  

 udnyttes bedst muligt i arbejdsmarkedsindsatsen.
Som et hovedelement foreslås indført brugen af et udvidet mål- og  

 rammestyringskoncept i arbejdsmarkedsindsatsen.
Efter det nye system  

 overlades der til arbejdsmarkedsadministrationen på det regionale niveau vide  

 muligheder for at tilrettelægge den regionale indsats efter lokale forhold og  

 behov.
Dette betyder, at man på det regionale niveau får beslutningskompetence  

 til at prioritere og dimensionere arbejdsmarkedsindsatsen.
I sammenhæng  

 hermed foreslås det, at der fra centralt niveau sker en udmelding til  

 arbejdsmarkedsadministrationen på det regionale niveau om fastsættelse af mål  

 og resultatkrav og om fordeling af bevillinger.
 Med lovforslaget oprettes en arbejdsmarkedsadministration, der i samspil  

 mellem kollegiale organer og statslige arbejdsmarkedsmyndigheder får til  

 opgave at forestå styringen af arbejdsmarkedsindsatsen til gavn for  

 beskæftigede, arbejds- og uddannelsessøgende samt virksomhederne.
 Kollegiale organer.
 I lovforslagets kapitel 18 oprettes et Landsarbejdsråd og i kapitel 19 et  

 Arbejdsmarkedsråd.
 Det nuværende Landsarbejdsnævn og Udvalget om introduktions- og  

 vejledningsforløb samt uddannelsesmuligheder for langtidsledige  

 (EMK-udvalget) nedlægges, og der oprettes et Landsarbejdsråd ,  

 bestående af medlemmer fra arbejdsmarkedets organisationer og  

 (amts)kommunerne.
 Landsarbejdsrådets opgaver, der er omtalt i lovforslagets kapitel 19,  

 bliver at rådgive og afgive indstilling til arbejdsministeren primært i  

 spørgsmål om den overordnede styring og tilrettelæggelse af  

 arbejdsmarkedspolitikken.
 Arbejdsministeren drager i følge forslaget omsorg for varetagelsen af  

 rådets sekretariatsforretninger.
 De eksisterende arbejdsmarkedsnævn nedlægges og erstattes af 14  

arbejdsmarkedsråd , der samtidig skal afløse de regionale UTB-udvalg,  

 de regionale samordningsudvalg vedrørende vejledning, de regionale  

 informationsfora m.v.
 De nye arbejdsmarkedsråd, der oprettes efter lovforslagets kapitel 20, får  

 den centrale placering i fastlæggelsen af arbejdsmarkedsindsatsen i de  

 enkelte regioner.
 Med lovforslaget etableres et regionalt forum, hvor den relevante viden om  

 det regionale arbejdsmarkeds behov opsamles og bruges i planlægningen,  

 prioriteringen og dimensioneringen af arbejdsmarkedsindsatsen.
 Foruden arbejdsmarkedets parter og (amts)kommuner foreslås som noget nyt,  

 at de uddannelsesinstitutioner, der udbyder efter- og videreuddannelse i  

 regionen (AMU-centre, handelsskoler, tekniske skoler,  

 voksenuddannelsescentre) også repræsenteres i Arbejdsmarkedsrådet.  

 Uddannelsesinstitutionernes deltagelse i rådets arbejde vil dels bidrage til  

 at sikre grundlaget for styrkelse af analyse- og prognosevirksomheden på  

 efter- og videreuddannelsesområdet, dels bidrage til at styrke  

 Arbejdsmarkedsrådets koordinering af uddannelses- og erhvervsvejledningen og  

 af det virksomhedsopsøgende arbejde i regionen.
 Den statslige organisation.
Lovforslagets kapitel 21 indeholder lovgrundlaget for den statslige  

 arbejdsformidling.
De foreslåede bestemmelser erstatter bestemmelser i lov om  

 arbejdsformidling og arbejdsløshedsforsikring m.v., der samtidig foreslås  

 ophævet.
 Samspillet i styringen af arbejdsmarkedsindsatsen.
 I lovforslagets kapitel 22 er det fastsat, hvilke opgaver der skal ligge i  

 Landsarbejdsrådet, og der fastsættes regler for samspillet mellem de  

 kollegiale organer og den statslige administration på centralt plan.
 Landsarbejdsrådets opgaver.
 Efter kapitel 22 bliver Landsarbejdsrådets hovedopgave at rådgive  

 arbejdsministeren om udformningen og planlægningen af den samlede  

 arbejdsmarkedsindsats, herunder prioriteringen af indsatsområderne.
Rådet har endvidere indstillingsret i forbindelse med udmelding af  

 bevillingen, mål og resultatkrav i arbejdsmarkedsindsatsen til  

 Arbejdsmarkedsrådet.
Dette betyder, at rådet til arbejdsministeren, forud for  

 udarbejdelsen af den årlige finanslov, stiller forslag om bevilling, mål og  

 resultatkrav og forslag til kriterier for fordeling af bevillingen vedrørende  

 arbejdsmarkedsindsatsen på regionalt plan.
 Rådet samordner sit forslag til budget for den samlede  

 arbejdsmarkedsindsats med det af Arbejdsmarkedsstyrelsen udarbejdede forslag  

 til budget for driften af arbejdsformidlingen.
Opfølgning på arbejdsmarkedsindsatsen sker med jævne mellemrum ved, at  

 Arbejdsmarkedsstyrelsen gennemgår indsatsen i de enkelte regioner, hvor de  

 opnåede resultater i indsatsen sammenholdes med de opstillede mål og  

 resultatkrav.
Opfølgningen finder sted i løbet af bevillingsperioden, og  

 afspejles i et vist omfang i udmeldingen af det kommende års bevillinger, mål  

 og resultatkrav for indsatsen i regionen.
 Endvidere rådgiver rådet arbejdsministeren ved iværksættelse af forsøgs-  

 og udviklingsaktiviteter på det arbejdsmarkedspolitiske område.
 Arbejdsmarkedsrådets opgaver.
Efter kapitel 23 udarbejder Arbejdsmarkedsrådet forslag til budget for  

 arbejdsmarkedsindsatsen i regionen, og beslutter anvendelsen af bevillingen  

 til arbejdsmarkedsindsatsen.
Rådet dimensionerer og prioriterer de  

 arbejdsmarkedspolitiske redskaber og medvirker ved prioriteringen af  

 arbejdsformidlingens opgaver.
Rådet får således til opgave at fastlægge  

 arbejdsmarkedsindsatsen i regionen inden for den udmeldte bevilling til  

 indsatsen og de udmeldte mål og resultatkrav.
Arbejdsmarkedsrådet træffer beslutning om arbejdsmarkedsindsatsen i  

 regionen, og fastsætter herunder mål og resultatkrav for indsatsen.
Rådet  

 overvåger arbejdsmarkedsindsatsen regelmæssigt.
Rådet skal endvidere samordne Arbejdsformidlingens og (amts)kommunernes  

 samlede indsats, herunder anvendelse af jobtræning og særligt tilrettelagte  

 jobtræningsforløb.
Rådet træffer beslutning om koordineringen af uddannelses-  

 og erhvervsvejledningen, ligesom rådet har ansvaret for koordineringen af det  

 virksomhedsopsøgende arbejde.
 Endelig træffer rådet beslutning om udarbejdelse af analyser og prognoser  

 for udviklingen på arbejdsmarkedet i regionen, herunder om gennemførelse af  

 forsøgs- og udviklingsaktiviteter.
 Styringsprocessen.
For at sikre en effektiv anvendelse af ressourcerne i  

 arbejdsmarkedsindsatsen er det af afgørende betydning, at der etableres en  

 fleksibel styring af indsatsen, der bygger på et vellykket samspil mellem  

 alle involverede parter.
Det indebærer, at korrespondancen mellem det  

 regionale og centrale niveau sker gennem det administrative system.
 Til illustration af, hvordan samspillet mellem de involverede parter kan  

 forløbe efter den foreslåede struktur, beskrives et forløb i forbindelse med  

 udarbejdelse af forslag til finanslov.
Udarbejdelsen af forslag til finanslov sker i en proces, der involverer en  

 række henholdsvis tidsforskudte og tidssammenfaldende elementer, herunder  

 planlægning, udarbejdelse af målkrav, resultatkrav, opgørelse af opnåede  

 resultater m.v.
I nedenstående forløb er derfor undladt en kronologisk  

 beskrivelse og i stedet er valgt en omtale af de enkelte elementer i  

 processen i et typisk forløb.
 - Arbejdsmarkedsrådet stiller forslag til budget om  

 arbejdsmarkedsindsatsen i regionen og forslag om mål og resultatkrav for  

 indsatsen i regionen.
 - For at sikre, at Arbejdsmarkedsrådet har et sammenhængende  

 beslutningsgrundlag ved rådets udarbejdelse af forslag til budget for  

 arbejdsmarkedsindsatsen og forslag til mål og resultatkrav i regionen,  

 udarbejder regionschefen til rådet forslag til budgetter, omfattende såvel  

 arbejdsmarkedsindsatsen som driften af Arbejdsformidlingen, samt forslag til  

 mål og resultatkrav.
- Landsarbejdsrådet udarbejder forud for hvert finansår forslag til budget  

 for den samlede serviceindsats.
I grundlaget herfor indgår forslag til budget  

 for arbejdsmarkedsindsatsen og forslag til mål og resultatkrav i de enkelte  

 regioner, som Arbejdsmarkedsrådene har udarbejdet.
 - Arbejdsmarkedsstyrelsen udarbejder forslag til budget for den samlede  

 drift af arbejdsformidlingen.
 - For at sikre, at Landsarbejdsrådet har et sammenhængende  

 beslutningsgrundlag, udarbejder Arbejdsmarkedsstyrelsen til rådet forslag til  

 budgetter, omfattende såvel arbejdsmarkedsindsatsen som driften af  

 arbejdsformidlingen, samt forslag til mål og resultatkrav.
 - I udarbejdelsen af Landsarbejdsrådets forslag indgår Landsarbejdsrådets  

 prioritering af indsatsområderne.
 - Landsarbejdsrådet samordner sit forslag til budget for  

 arbejdsmarkedsindsatsen med forslaget til budget for driften af  

 arbejdsformidlingen, og udarbejder forslag om mål og resultatkrav i  

 arbejdsmarkedsindsatsen.
 - Arbejdsministeren udarbejder, efter at have modtaget Landsarbejdsrådets  

 indstilling, sit forslag til finanslov, om fornødent efter fornyet drøftelse  

 med rådet.
- Når finanslovsforslaget er offentliggjort, udmelder arbejdsministeren  

 den foreløbige bevillingsramme for arbejdsmarkedsindsatsen samt mål og  

 resultatkrav til arbejdsmarkedsrådene.
Samtidig udmelder arbejdsministeren en  

 foreløbig bevilling til regionscheferne til driften af Arbejdsformidlingen.
Samspillet mellem de involverede parter ophører ikke med finanslovens  

 vedtagelse.
Der sker fortsat et samspil, der skal sikre, at  

 arbejdsmarkedsadministrationen på regionalt plan anvender bevillingerne i  

 overensstemmelse med de udmeldte budgetter, mål og resultatkrav.
En sådan  

 proces sætter samtidig systemet i stand til at opfange og imødegå  

 forandringer i udviklingen i de enkelte regioner.
Nedenfor er angivet nogle  

 elementer i et typisk forløb om udmelding og opfølgning på budgetter, mål og  

 resultatkrav.
- Efter finanslovens vedtagelse udmelder arbejdsministeren til  

 arbejdsmarkedsadministrationen på regionalt plan en bevilling til  

 arbejdsmarkedsindsatsen og en bevilling til driften af Arbejdsformidlingen.  

 Udmeldingen ledsages af mål og resultatkrav for arbejdsmarkedsindsatsen.
Hvis  

 der er ændringer i forhold til finanslovsforslaget, rådfører  

 arbejdsministeren sig om fornødent på ny med Landsarbejdsrådet inden  

 udmeldingen.
 - Efter at Arbejdsmarkedsrådet har fået udmeldingen, foretager rådet en  

 justering i forhold til den foreløbige udmelding således, at der bliver  

 overensstemmelse mellem arbejdsmarkedsindsatsen i regionen og bevillingen.
 - For at sikre sammenhæng i de enkelte regioner mellem bevillingen til  

 arbejdsmarkedsindsatsen og driftsbevillingen udarbejder regionschefen, som  

 grundlag for Arbejdsmarkedsrådets beslutning om dimensionering og  

 prioritering af de arbejdsmarkedspolitiske redskaber, forslag til  

 bevillingernes anvendelse.
- Efter at regionschefen har modtaget arbejdsministerens udmelding af  

 driftsbevillingen, træffer regionschefen beslutning om bevillingens  

 anvendelse.
Regionschefens beslutning sker efter høring af  

 Arbejdsmarkedsrådet.
 - Når Arbejdsmarkedsrådet har tilrettelagt arbejdsmarkedsindsatsen i  

 regionen, iværksætter regionschefen rådets beslutninger.
 - Sker der i løbet af året en uforudset udvikling på arbejdsmarkedet i  

 regionen, foretager Arbejdsmarkedsrådet en tilpasning af  

 arbejdsmarkedsindsatsen inden for rammerne af de udmeldte bevillinger og de  

 opstillede mål og resultatkrav.
 - Opstår der uforudsete problemer på arbejdsmarkedet af en sådan  

 størrelse, at Arbejdsmarkedsrådet finder, at problemerne ikke kan løses på  

 regionalt plan alene, orienteres arbejdsministeren herom.
 - Arbejdsministeren træffer beslutning om iværksættelse af eventuelle  

 initiativer til imødegåelse af problemerne i regionen.
VI) Økonomiske og administrative konsekvenser De samlede årlige offentlige udgifter til indsatsen i henhold til  

 lovforslaget fastlægges årligt på finansloven.
Den samlede økonomiske ramme  

 fordeles til de enkelte arbejdsmarkedsregioner efter de tidligere angivne  

 kriterier.
 De regionale arbejdsmarkedsmyndigheder anvender den tildelte regionale  

 ramme til finansiering af udgifterne i forbindelse med anvendelsen af de i  

 lovforslaget angivne aktiveringsinstrumenter.
 For 1994 fastlægges den samlede økonomiske ramme for indsatsen til 12  

 milliarder kroner.
 Denne økonomiske ramme er fastlagt ud fra et skøn over behovet for  

 aktivering af forsikrede ledige, set i forhold til en skønnet gennemsnitlig  

 ledighed i 1994 på 335.000 personer.
Ved en uændret videreførsel af den hidtil gældende arbejdstilbudslov kan  

 udgifterne for 1994 skønnes til 11 milliarder kroner.
Den samlede udgift på  

 11 milliarder kroner dækker:
- driftsudgifter til især uddannelsespladser.
Her medregnes puljen til  

 UTB-pladser på særlige kurser for ledige (inspirationskurser, 1-årige  

 AMU-uddannelser for ledige m.v.), - udgifter til uddannelsesydelse, - udgifter til iværksætterydelse, - den fulde lønudgift til jobtræning i den offentlige sektor (dvs.  

 inclusive kommunernes lønudgifter), - genoptræningsstøtte til private arbejdsgivere, der ansætter ledige i et  

 arbejdstilbud (42 kr. i timen), - en række mindre puljer (f.eks. flaskehalspuljen).
Ved reformen vil der imidlertid i gennemsnit være flere personer i  

 aktivering, og en stor del af disse vil være beskæftigede inden for  

 arbejdsområder, der ikke hidtil har været udført.
Det skønnes derfor, at den  

 nye indsats vil nedbringe ledigheden i et omfang, så der spares ca. 1  

 milliard kroner på dagpengekontoen.
Nettoudgiften i 1994 vil derfor svare til  

 den udgift, der ville være forbundet med en uændret videreførsel af hele den  

 gældende arbejdstilbudsordning.
Fordelingen af den samlede økonomiske ramme på tilbudstyper vil være  

 afhængig af, hvordan de regionale arbejdsmarkedsmyndigheder prioriterer  

 indsatsen.
Der er således mulighed for - både inden for de rettighedsbaserede  

 tilbud og tilbud fra de frie midler - at tilbyde både uddannelse og  

 jobtræning eller kombinationer af disse.
Længden af tilbuddene kan ligeledes  

 variere.
Det er endvidere af afgørende betydning for indsatsens karakter, i  

 hvilket omfang Arbejdsformidlingen på et tidligt tidspunkt i  

 ledighedsforløbet kan give aktiveringstilbud til de personer, der har en stor  

 risiko for på et senere tidspunkt at blive langtidsledige.
Skøn over  

 indsatsens gennemsnitlige fordeling er derfor behæftet med betydelig  

 usikkerhed.
 Under en række forudsætninger om tilbudssammensætning, tilbudslængder og  

 tilbudspriser kan der angives følgende illustration af, hvordan de 12  

 milliarder kroner under en række tekniske forudsætninger eksempelvis kan  

 anvendes i 1994:
 Ca. 3.500 millioner kroner skønnes anvendt til finansiering af, at ledige,  

 der efter lov om arbejdstilbud m.v. er påbegyndt et arbejdstilbud, en  

 uddannelse med uddannelsesydelse eller er påbegyndt iværksætterydelse inden  

 1. januar 1994, men ikke afsluttet foranstaltningen inden 1. januar 1994, kan  

 færdiggøre tilbuddet efter de hidtidige regler.
 Ca. 3.800 millioner kroner anvendes til at finansiere, at ledige inden  

 udløbet af den første fire-årige periode, sikres tilbud, således at den  

 ledige samlet har modtaget 12 måneders beskæftigelse eller uddannelse inden  

 for delperiode 1. Det forudsættes i regneeksemplet, at mindst 1/2-delen af de  

 12 måneders beskæftigelse eller uddannelse tilbydes senest efter 2 år.
 Ca. 500 millioner kroner anvendes til finansiering af genoptræningsstøtte  

 til personer, der selv finder en jobtræningsplads.
 Der anvendes ca. 1.200 millioner kroner som frie midler, som den regionale  

 arbejdsmarkedsmyndighed kan anvende til en tidlig indsats i delperiode 1  

 efter de retningslinier, som fastsættes i den centrale rammeudmelding.
 Der afsættes en samlet økonomisk ramme på 3.000 millioner kroner til  

 beskæftigelse og uddannelse af ledige i delperiode 2.
 I nedenstående tabel er angivet et regneeksempel på anvendelsen af de  

 samlede økonomiske midler fra 1994 til 1997. Det forudsættes, at de samlede  

 økonomiske udgifter i hvert af årene skal udgøre 12 milliarder kroner, og at  

 ledigheden i hvert af de fire år ligger på 335.000 personer.
Der skal ikke ske en ændring af den kommunale økonomi som følge af  

 lovforslaget.
Det forudsættes derfor, at kommuner og amtskommuner i 1994  

 stiller et antal pladser til rådighed, der svarer til det antal  

 arbejdstilbud, som kommuner og amtskommuner skønnes at ville skulle have  

 stillet til rådighed ved en videreførsel af deres forpligtelser i henhold til  

 den gældende lov om arbejdstilbud m.v.
 Som en del af finansieringen af de samlede udgifter skønnes kommuner og  

 amtskommuner at skulle bidrage med ca. 2.300 millioner kroner i forbindelse  

 med nettolønudgiften til kommunale og amtskommunale jobtræningspladser.  

 Kommuner og amtskommuner bidrager endvidere med ca. 700 millioner kroner til  

 finansiering af nettolønudgiften til de kommunale og amtskommunale  

 arbejdstilbud, der er påbegyndt, men ikke afsluttet, inden den 1. januar  

 1994.
Såfremt der i 1994 vil vise sig et behov for flere kommunale og  

 amtskommunale jobtræningspladser, end der skønnes ved en uændret videreførsel  

 af den gældende lov om arbejdstilbud, vil de samlede marginale udgifter  

 hertil blive finansieret af Arbejdsmarkedsrådet.
I takt med at  

 Arbejdsformidlingen styrker uddannelsesindsatsen og fremskaffer flere  

 jobtræningspladser i den private sektor forventes behovet for kommunale  

 pladser over en årrække at falde til et niveau, der er lavere end ved en  

 videreførsel af den nugældende arbejdstilbudslov.
 Kommunernes bidrag til indsatsen vil indgå i regeringens forhandlinger med  

 kommunerne om den kommunale økonomi.
Det er afgørende for en vellykket arbejdsmarkedsindsats, at der er den  

 nødvendige kapacitet i Arbejdsformidlingen til at sikre en hensigtsmæssig  

 anvendelse af bevillingen til arbejdsmarkedsindsatsen.
For at  

 Arbejdsformidlingen kan løse de nye opgaver skal der ske en omlægning af den  

 måde, hvorpå Arbejdsformidlingen i dag har tilrettelagt arbejdet, ligesom det  

 er helt afgørende, at der tilføres Arbejdsformidlingen væsentligt flere  

 ressourcer.
Opfyldes denne forudsætning ikke, vil det ikke være muligt at  

 leve op til lovforslagets forudsætninger vedrørende arbejdsmarkedsindsatsens  

 kvalitet og omfang.
Med forslaget bliver vejledningen en væsentlig bestanddel i indsatsen, som  

 i højere grad end i dag skal tilpasses den enkelte ledige.
Vejledningen skal  

 dels orientere bredt om tilbuddene i indsatsen, dels skal der udarbejdes en  

 individuel handlingsplan for de ledige.
Udarbejdelsen af handlingsplanen  

 skønnes at være betydelig mere tidskrævende for Arbejdsformidlingen end de  

 hidtidige 3-måneders samtaler, fordi der bl.a. skal udarbejdes præcise mål og  

 tidsplaner for den lediges deltagelse i forskellige tilbud.
Hertil kommer at  

 det er den lediges efterlevelse af handlingsplanen, der danner baggrund for  

 rådighedsvurderingen.
Der er således behov for et markant kvalitetsmæssigt  

 løft i denne arbejdsopgave i forhold til i dag, og der må forudses en  

 fordobling af ressourceanvendelsen på området.
Det er afgørende, at der sker en forøgelse af de private virksomheders  

 engagement i indsatsen for at sikre den bedste beskæftigelseseffekt af  

 arbejdsmarkedsindsatsen.
Der vil i den forbindelse være behov for, at  

 Arbejdsformidlingen styrker indsatsen over for virksomhederne i form af en  

 mere målrettet virksomhedskontakt og udvikling af bedre servicetilbud over  

 for virksomhederne.
Der forventes en massiv stigning i antallet af tilbud, som  

 Arbejdsformidlingen skal tilvejebringe i indsatsen samtidig med, at der skal  

 gøres en ekstra indsats for at målrette tilbuddene til de ledige i  

 overensstemmelse med arbejdsmarkedets behov og de lediges ønsker og  

 forudsætninger.
Der er derfor behov for en udbygning af såvel  

 Arbejdsformidlingens overvågning af udviklingen på arbejdsmarkedet som  

 analyser af de lediges kvalifikationer.
 Arbejdsformidlingens indsats på dette område må derfor stort set forventes  

 fordoblet, og det vil således være nødvendigt, at der tilføres  

 Arbejdsformidlingen øgede ressourcer i de kommende år.
 For at sikre, at Arbejdsformidlingen på fornuftig vis kan tilrettelægge og  

 varetage de opgaver, der følger af arbejdsmarkedsreformen, er det nødvendigt,  

 at bevillingsniveauet videreføres i de kommende år, således at man undgår de  

 seneste 10 års meget skiftende bevillinger til AF-systemet.
 Decentraliseringen af beslutningskompetencen til arbejdsmarkedsrådene, de  

 nye styringsinstrumenter og sammenlægningen af en række eksisterende råd og  

 nævn forventes ikke i sig selv at få økonomiske konsekvenser i forhold til i  

 dag.
 Den hidtidige praksis, hvorefter amtskommunerne refunderer 25 pct. af  

 Arbejdsformidlingens samlede ressourcer fortsætter uændret.
 Endvidere vil der skulle afsættes midler til en evaluering af  

 arbejdsmarkedsreformen, samt midler til en styrkelse af Rådet for  

 Uddannelses- og Erhvervsvejledning med henblik på at styrke Rådets muligheder  

 for at bidrage til den forstærkede vejledningsindsats og udviklingen heraf.
Bemærkninger til lovforslagets enkelte bestemmelser Til § 1-2 Lovens hovedformål er at bidrage til at sikre et velfungerende  

 arbejdsmarked.
Derfor opstilles i loven regler om tilbud af forskellig  

 karakter til alle interessenter på arbejdsmarkedet - nemlig både til  

 beskæftigede og ledige samt arbejdsgivere.
Til § 3 Ved disse bestemmelser uddybes lovens område.
 Medmindre andet fremgår af lovens bestemmelser forstås ved beskæftigede og  

 ledige samt arbejdssøgende både dagpengeberettigede ledige, og ledige som  

 enten ikke er forsikrede eller er forsikret men ikke berettiget til dagpenge.
 Lovens bestemmelser om særlige rettigheder og pligter berører kun  

 dagpengeberettigede ledige, mens rettigheder og pligter for  

 kontanthjælpsmodtagere er fastsat i lov om social bistand.
 Begrebet arbejdsgivere skal opfattes bredt, idet såvel offentlige som  

 private arbejdsgivere er omfattet af loven.
 Loven indeholder tillige bestemmelser om de ansvarlige for  

 beskæftigelsesindsatsen, herunder regler om Arbejdsformidlingens og  

 arbejdsløshedskassernes rolle ved tilvejebringelse og gennemførelse af  

 indsatsen samt udbetaling af ydelser til de dagpengeberettigede ledige.
Til §§ 4-8 Som noget nyt er den ordinære formidling bygget ind i lovgivningen om den  

 arbejdsmarkedspolitiske indsats.
Den ordinære formidling har hidtil været  

 lovfæstet i Lov om arbejdsformidling og arbejdsløshedsforsikring m.v. kapitel  

 1-2.
 Der sigtes ikke mod indholdsmæssige ændringer i forhold til den nugældende  

 retstilstand.
Det er således også fastholdt, at Arbejdsformidlingen kan tilbyde særlige  

 formidlingsaktiviteter med henblik på at bidrage til at fremme beskæftigelsen  

 og balancen på arbejdsmarkedet.
Arbejdsministeren kan således bestemme, at  

 der kan ydes tilskud til dækning af udgifter til virksomheders  

 informationsmøder og tilskud til udgifter i forbindelse med jobsøgning m.v.
 Kommunerne bevarer den hidtidige adgang til at formidle arbejde, jf.  

 bemærkningerne til § 38, ligesom kontanthjælpsmodtagere også bevarer  

 muligheden for at få formidlet arbejde af Arbejdsformidlingen.
Til § 9 Der sigtes generelt mod en styrket vejledningsindsats, som kan gøre såvel  

 ledige som beskæftigede bekendt med deres uddannelses- og  

 beskæftigelsesmuligheder på arbejdsmarkedet.
Baggrunden for den forstærkede  

 vejledningsindsats skal søges i en række undersøgelser, herunder  

 undersøgelser iværksat af Arbejdsministeriet i forbindelse med evalueringen  

 af arbejdstilbudsordningen efter lovrevisionen i 1988, som har afdækket et  

 behov for en sådan indsats.
Vejledningsindsatsen skal have indholdsmæssig stor bredde, og vil kunne  

 omfatte såvel samtaler som kortere og længere vejledningsforløb.
Samtalerne  

 bør så vidt muligt være individuelle samtaleforløb, som tilpasses den enkelte  

 lediges ønsker og forudsætninger.
Til § 10 Bestemmelsen skal blandt andet ses på baggrund af et ønske om en større  

 sammenhæng mellem den generelle efteruddannelsesindsats og en forstærket  

 indsats over for de ledige.
Denne indsats kan ske mod betaling, jf. lovens §  

 27.
Til § 11 Som et centralt led i den aktive arbejdsmarkedspolitiske indsats kan såvel  

 den ledige som Arbejdsformidlingen eller kommunen tage initiativ til, at der  

 udarbejdes en handlingsplan for, hvorledes den lediges muligheder for at opnå  

 varig beskæftigelse på det ordinære arbejdsmarked forbedres.
 Arbejdsformidlingen skal udarbejde (eller revidere) en handlingsplan for  

 dagpengeberettigede ledige, inden der afgives et tilbud efter loven.  

 Tilsvarende skal handlingsplanen løbende tages op til revision.
Det konkrete indhold af handlingsplanen vil i høj grad afhænge af den  

 enkelte lediges ønsker og forudsætninger.
Desuden bør planen udarbejdes under  

 hensyntagen til de regionale beskæftigelses- og uddannelsesmuligheder.  

 Indholdet vil kunne variere fra, at det ikke skønnes nødvendigt på det givne  

 tidspunkt at tilbyde den ledige en beskæftigelses- eller uddannelsesindsats  

 til, at der tilrettelægges et længerevarende forløb.
Til § 12 Jobtræningstilbuddet skal så vidt muligt skaffes i den private sektor, men  

 vil også kunne gives i den kommunale sektor, den amtskommunale sektor eller i  

 den statslige sektor.
Jobtræning kan anvendes i mange forskellige sammenhænge, såsom opfølgning  

 på eller som led i en uddannelsesaktivitet, som introduktion til et fast  

 ansættelsesforhold eller som erstatningsarbejdskraft for en allerede ansat,  

 mens denne har orlov.
Endelig kan der være tale om en jobtræningsmulighed for  

 ledige, som ikke har de fornødne forudsætninger for eller ønsker om  

 uddannelse.
 De arbejdsfunktioner, som den ledige skal udføre under ansættelsen,  

 tilrettelægges under hensyntagen til virksomhedens karakter og den lediges  

 kvalifikationer.
Til § 13 Det fremgår af stk. 2, at aflønningen i offentlige jobtræningstilbud højst  

 kan fastsættes til 115 procent af dagpengenes højeste beløb, hvilket svarer  

 til den nuværende maksimale aflønningssats i offentlige arbejdstilbud på 80  

 kr. i timen.
Som noget nyt foreslås et tilsvarende loft for  

 kontanthjælpsmodtagere, som ansættes i offentlig jobtræning.
 Maksimallønnen i offentlige arbejdstilbud er excl. feriepenge m.v.
 Forskellen mellem dagpengemaksimum og lønudgiften skal bl.a. kompensere  

 for de ekstra omkostninger, der er forbundet med at være i arbejde, f.eks.  

 transportudgifter, arbejdstøj m.v.
Når størrelsen af den maksimale aflønning kædes sammen med dagpengesatsen  

 er det bl.a. for at skabe en større sammenhæng i de forskellige  

 indsatsområders ydelses- og støtteniveauer.
Derudover betyder  

 sammenkædningen, at der sker en samtidig og ensartet regulering af dagpengene  

 samt af de forskellige ydelser og støttemuligheder i den  

 arbejdsmarkedspolitiske indsats.
Bestemmelsen i stk. 3 indebærer, at den ugentlige arbejdstid i  

 jobtræningstilbuddet skal svare til den overenskomstmæssige eller til den for  

 tilsvarende arbejde sædvanligt gældende.
For kontanthjælpsmodtagere kan  

 arbejdstiden dog som hidtil fastsættes ved individuel aftale med  

 arbejdsgiveren.
Til § 14 Efter den nugældende arbejdstilbudsordning varer et offentlig  

 arbejdstilbud 7 måneder og et privat arbejdstilbud varer 9 måneder.
Staten  

 betaler til såvel de private som de offentlige arbejdsgivere et løntilskud,  

 som pt. udgør ca. 42 kr. i timen.
Bestemmelsen i stk. 1 ændrer ikke ved støttesatsens størrelse, men alene  

 ved beregningsformen.
En støttesats på 60 procent af dagpengenes højeste  

 beløb svarer til det nuværende løntilskud på ca. 42 kr. i timen.
Det betyder,  

 at kommunernes mulighed for at variere løntilskudssatsen bortfalder.  

 Kommunerne kan dog fortsat variere tilskudssatsen efter  

 revalideringsbestemmelserne i lov om social bistand.
Med stk. 2 gives mulighed for konkret at variere støtteperiodens længde.  

 Fastsættelse af støtteperiodens længde aftales mellem Arbejdsformidlingen og  

 den enkelte arbejdsgiver.
Støtteperiodens længde kan maksimalt udgøre 1 år.  

 Denne tidsbegrænsning gælder i forhold til arbejdsgiveren, således at en  

 ledig sammenlagt højst kan være i jobtræning hos den samme arbejdsgiver i 12  

 måneder.
Der er ingen minimumsgrænse for støtteperiodens længde.
Bestemmelser i stk. 1 om nettoudvidelse sigter ikke mod indholdsmæssige  

 ændringer i forhold til den nugældende retstilstand.
Det betyder, at det  

 fortsat er en forudsætning for udbetaling af løntilskud, at ansættelse af den  

 ledige indebærer en merbeskæftigelse, som forudsættes opgjort efter objektive  

 kriterier.
Heller ikke bestemmelsen i stk. 3 om konkurrenceforvridning  

 indebærer ændringer i forhold til den gældende retstilstand.
Til § 15 Der indføres i forhold til de ledige dagpengemodtagere en overgrænse på  

 sammenlagt 2 år for tilbud om jobtræning.
Til § 16 Det ordinære uddannelsessystem er et centralt element i  

 uddannelsesindsatsen over for de ledige, og bør så vidt muligt foretrækkes  

 frem for særligt tilrettelagte forløb.
 Det ordinære uddannelsessystem omfatter blandt andet AMU-skoler, tekniske  

 skoler og handelsskoler.
Uddannelsespladserne kan tilvejebringes af Arbejdsformidlingen og  

 kommunerne.
Kommunerne kan således som hidtil købe uddannelsespladser på  

 daghøjskoler, produktionsskoler etc.
Ledige dagpengemodtagere kan også selv finde en uddannelsesplads, som  

 herefter kan tilbydes den ledige, hvis man skønner, at dette er i  

 overensstemmelse med den lediges og arbejdsmarkedets behov.
For  

 kontanthjælpsmodtagere vil muligheden for at deltage i uddannelse afhænge af  

 regler herom i lov om social bistand.
 Der vil også kunne være tale om, at Arbejdsformidlingen og kommunerne  

 køber pladserne til de ledige, og i det omfang der er tale om uddannelser  

 baseret på deltagerbetaling finansiere den lediges betaling for uddannelsen.  

 Dette gælder, hvad enten den ledige har fået orlov til uddannelse og herefter  

 et tilbud efter § 16, eller den ledige alene har fået et tilbud efter § 16  

 med uddannelsesgodtgørelse efter lovens § 17.
Arbejdsformidlingen og kommunerne vil derudover, som led i den  

 opkvalificerende indsats over for de ledige, kunne iværksætte særligt  

 tilrettelagte uddannelsesforløb, som ikke rummes inden for de eksisterende  

 ordinære uddannelsesprogrammer.
Det kunne eksempelvis være forløb, som sigter  

 på at gøre det lettere for personer, der har vanskeligt ved at opnå eller  

 bevare tilknytningen til arbejdsmarkedet, at få beskæftigelse på det  

 almindelige arbejdsmarked eller påbegynde en ordinær uddannelse.
Det kunne  

 også være tale om forløb med det sigte at afhjælpe og forebygge særlige  

 omstillings- og tilpasningsproblemer på det regionale arbejdsmarked.
 Det enkelte forløb kan tænkes afviklet enten som særligt sammensatte  

 uddannelsesprogrammer købt på en eller flere uddannelsesinstitutioner, eller  

 som forløb sammensat af flere forskellige ordinære uddannelsesmoduler.
 Bestemmelsen i stk. 2 fastslår, at de normale optagelsesbetingelser, som  

 gælder på de enkelte uddannelsesinstitutioner, ikke fraviges.
Til § 17 Udgangspunktet er, at alle uddannelsessøgende under 25 år får statens  

 uddannelsesstøtte på SU-berettigende uddannelser, uanset om de påbegynder  

 uddannelsen som led i den arbejdsmarkedspolitiske indsats eller på normal  

 vis.
Der sker dermed en harmonisering af de eksisterende støttemuligheder.
For personer med forsørgelsesforpligtelse og fast tilknytning til  

 arbejdsmarkedet vil uddannelse med statens uddannelsesstøtte imidlertid  

 betyde, at de sjældent vil have økonomisk mulighed for at påbegynde en  

 uddannelse, idet vilkårene for uddannelse med statens uddannelsesydelse er  

 væsentlig mindre fordelagtig end uddannelse med uddannelsesgodtgørelse.
Dette  

 er baggrunden for, at ledige, som er fyldt 25 år, vil kunne få  

 uddannelsesgodtgørelse, selv om de måtte være berettiget til statens  

 uddannelsesstøtte.
Der kan således være tale om, at uddannelsesgodtgørelse  

 gives til lange og mellemlange videregående uddannelser, hvis dette er  

 særligt begrundet i den lediges ønsker og forudsætninger samt  

 arbejdsmarkedets behov.
Arbejdsministeriet og Undervisningsministeriet vil i  

 fællesskab udarbejde en positivliste over hvilke uddannelser, der i denne  

 sammenhæng ikke vil kunne betragtes som lange- og mellemlange.
Denne liste  

 vil danne grundlag for Arbejdsformidlingens bevilling af  

 uddannelsesgodtgørelse.
 Eftersom sigtet med uddannelse som et arbejdsmarkedspolitisk redskab først  

 og fremmest er at forbedre den lediges muligheder for at få varig  

 beskæftigelse, kan uddannelsesgodtgørelse generelt afvises ved uddannelser,  

 som ikke primært sigter mod at bringe den uddannelsessøgende tilbage på det  

 ordinære arbejdsmarkedet, eller som sigter mod beskæftigelsesområder, der i  

 det regionale område er særligt hårdt ramt af arbejdsløshed.
For dagpengeberettigede ledige under 25 år svarer uddannelsesgodtgørelse  

 til halvdelen af den pågældendes dagpenge.
Når en tilsvarende regel ikke  

 foreslås for ledige kontanthjælpsmodtagere, hænger det sammen med, at  

 kontanthjælpen til de unge er reguleret i lov om social bistand, hvor der er  

 fastsat forskellige niveauer afhængig af kontanthjælpsmodtagerens alder.
Til § 19 Ved bestemmelsen i § 19 præciseres det, at orlov til uddannelse indgår som  

 et redskab i den arbejdsmarkedspolitiske indsats.
Til § 20 Bestemmelsen skal ses i sammenhæng med forslaget til lov om en  

 orlovsreform, hvor der lægges op til en samlet orlovsordning på  

 arbejdsmarkedet.
En orlovsordning vil bl.a. indebære, at der skabes øget  

 mobilitet i arbejdsstyrken gennem jobrotation på arbejdspladsen.
 I forbindelse med jobrotationen vil der som erstatningsarbejdskraft for en  

 orlovsperson kunne ansættes en ledig i jobtræning med løntilskud.  

 Arbejdsformidlingen vil som led i aftalen om jobrotation kunne tilbyde, at  

 erstatningsarbejdskraften er kvalificeret og oplært inden arbejdet  

 påbegyndes.
 At der skal være tale om midlertigt fravær betyder, at der enten skal være  

 indgået en aftale om den beskæftigedes tilbagevenden til arbejdspladsen  

 eller, at den beskæftigede formodes at ville vende tilbage inden for en  

 overskuelig tidsramme.
 I stk. 4 er der skabt mulighed for, at arbejdsministeren kan bestemme, at  

 der kan anvendes midler til uddannelse også af beskæftigede, hvis der er  

 risiko for regionale flaskehalse.
Til § 21 Den hidtidige ordning med iværksætterydelse til dagpengeberettigede  

 ledige, som var en del af lov om arbejdstilbud til ledige, foreslås  

 videreført i en lidt ændret form.
En ny etableringsydelse foreslås som  

 erstatning for iværksætterydelsen.
 Der foreslås som noget nyt indført en betingelse om godkendelse af en  

 forretningsplan.
 Rammerne for godkendelsesproceduren og eventuelle regler om uddannelse og  

 konsulentbistand vil indgå i det forslag, som industriministeren senere vil  

 fremsætte om en iværksætterreform.
En følge af godkendelseskravet er, at ordningen bliver mere  

 erhvervspolitisk orienteret.
Det er således muligt at afvise  

 etableringsydelse til projekter, som ikke vil være bæredygtige.
 Etableringsydelsen foreslås begrænset til 21/2 år.
 Forretningsplan kan blandt andet indeholde idegrundlag og målsætningen for  

 den påtænkte virksomhed, ligesom der tænkes indarbejdet en tids- og  

 handlingsplan.
Til § 22 Det fremgår af stk. 1, at målgruppen udgøres af ledige, som kun vanskeligt  

 kan opnå beskæftigelse på normale løn- og arbejdsvilkår eller i jobtræning på  

 det almindelige arbejdsmarked.
Målgruppen er derfor begrænset til ledige, som  

 kun vanskeligt kan leve op til produktivitetskravene på det almindelige  

 arbejdsmarked.
I målgruppen vil også kunne indgå personer, som af andre  

 grunde end snævert arbejdsmarkedspolitiske kan have vanskeligt ved at opnå  

 beskæftigelse på normale løn- og arbejdsvilkår, f.eks. flygtninge og  

 indvandrere.
 Særligt tilrettelagte jobtræningsforløb tænkes primært etableret på en  

 almindelig arbejdsplads hos en offentlig eller en privat arbejdsgiver.
 Man kan endvidere forestille sig, at der vil være behov for at tilbyde  

 projekter, som udføres af private eller offentlige virksomheder, foreninger,  

 institutioner, organisationer eller lignende, som også hidtil har kunne  

 udføre beskæftigelsesprojekter i medfør af lov om kommunal  

 beskæftigelsesindsats.
De særligt tilrettelagte jobtræningsforløb kan ligeledes etableres i  

 relation til private foreninger, som f.eks. beboerforeninger,  

 grundejerforeninger, idrætsforeninger osv.
Beskæftigelsen kan her bestå i  

 arbejde, der ofte udføres som gør-det-selv arbejde og ikke-registreret  

 (»sort«) arbejde, f.eks. lettere reparationsarbejder, havepasning,  

 madlavning, akut børnepasning, rengøring m.m.
 I forhold til beskæftigelsesprojekter efter den hidtil gældende lov om  

 kommunal beskæftigelsesindsats er der således tale om mere rummelige og brede  

 beskæftigelsesmuligheder.
Til § 23 For ledige sker ansættelse i særligt tilrettelagte jobtræningsforløb på  

 fleksible vilkår.
 Det foreslås, at aflønningen aftales mellem de organisationer, som normalt  

 har forhandlingsretten på det pågældende område, mens arbejdstiden fastsættes  

 ved individuel aftale mellem Arbejdsformidlingen/(amts)kommunen og  

 arbejdsgiveren.
 Den ledige kan ikke modtage en ydelse, der overstiger et beløb svarende  

 til dagpengenes højeste beløb.
 Ved indføjelse af en bemyndigelse for arbejdsministeren til efter  

 forhandling med socialministeren at fastsætte regler for ydelsen til ledige  

 kontanthjælpsmodtagere, er der skabt mulighed for at videreføre de hidtidige  

 regler om oplæringsydelse til unge kontanthjælpsmodtagere under 25 år.
 Hvorvidt oplæringsydelsen skal videreføres må bero på de kommende  

 forhandlinger om tilbud til unge kontanthjælpsmodtagere, herunder spørgsmålet  

 om ungdomsydelsen.
Til § 24 Hensigten med etableringen af særligt tilrettelagte jobtræningsforløb er  

 at kunne tilbyde ledige beskæftigelse på fleksible vilkår.
 Ved de særligt tilrettelagte jobtræningsforløb er der ligesom ved  

 almindelig jobtræning mulighed for at variere tilskuddets størrelse og  

 tilskudsperiodens længde.
I det omfang der er tale om et særligt tilrettelagt jobtræningsforløb på  

 en almindelig arbejdsplads, ansættes den ledige på arbejdspladsen, og  

 arbejdsgiveren udbetaler ydelsen m.v. til den pågældende og modtager til  

 gengæld et økonomisk tilskud.
Det samme gælder, hvor der er tale om et  

 projekt og flere ledige i forening ansættes på den samme arbejdsplads.
Ved særligt tilrettelagte jobtræningsforløb hos private husstande,  

 beboerforeninger, grundejerforeninger, idrætsforeninger m.v., hvor  

 beskæftigelsen normalt vil være meget kortvarig, er det  

 Arbejdsformidlingen/kommuner, der ansætter og betaler ydelsen til den eller  

 de ledige og til gengæld får udbetalt tilskuddet.
Den private husstand m.v.  

 tilrettelægger arbejdets udførelse og betaler et nærmere fastsat beløb pr.  

 time til Arbejdsformidlingen/kommunerne.
Til § 25 Med denne bestemmelse præciseres Arbejdsformidlingens og kommunernes  

 mulighed for en fleksibel anvendelse af de forskellige  

 arbejdsmarkedspolitiske redskaber, således at den samlede indsats bliver  

 bedst mulig i overensstemmelse med den enkelte lediges ønsker og  

 forudsætninger samt arbejdsmarkedets behov.
Til § 26 Denne bestemmelse giver arbejdsmarkedsrådet hjemmel til, at der kan  

 gennemføres forsøgs- og udviklingsinitiativer i den arbejdsmarkedspolitiske  

 indsats.
Denne hjemmel kan benyttes dels til projekter inden for de enkelte  

 indsatsområder og dels til projekter, der er tværgående inden for den  

 arbejdsmarkedspolitiske indsats.
 Der sker ikke ved denne bestemmelse en begrænsning i forhold til  

 kommunernes forsøgsvirksomhed.
Til § 27 Der tænkes fastsat regler for blandt andet muligheden for gennemførelse af  

 tilbud i udlandet, idet Regeringen finder det hensigtsmæssigt, at de ledige  

 f.eks. får mulighed for at medvirke i humanitært hjælpearbejde.
Endvidere kan  

 der være tale om uddannelse i udlandet, hvis en tilsvarende uddannelse ikke  

 findes i det danske uddannelsessystem, men hvor uddannelsen vurderes at kunne  

 forbedre den lediges muligheder for at opnå beskæftigelse.
Ved stk. 3 skabes der mulighed for, at Arbejdsformidlingen - evt. mod  

 betaling - vil kunne tilbyde en særlig arbejdsmarkedspolitisk service over  

 for f.eks. virksomheder, (amts)kommuner, faglige organisationer og  

 arbejdsløshedskasser.
Som eksempel kan nævnes, at Arbejdsformidlingen kan  

 udarbejde uddannelsesplaner for virksomheder.
Til § 28 Med henblik på at sikre de dagpengeberettigede ledige et minimum af  

 uddannelse og/eller beskæftigelse i delperiode 1 fastsættes ved denne  

 bestemmelse en ret til et rimeligt forløb på sammenlagt et år inden for en  

 sammenlagt ledighedsperiode på 48 måneder inden for de seneste 60 måneder.  

 Den ledige har ret til at påbegynde forløbet senest efter 2 års ledighed.
 Den ledige har også pligt til et forløb på mindst 1 år, men denne pligt  

 kan i særlige tilfælde reduceres, hvis den ledige og Arbejdsformidlingen er  

 enige herom.
 Minimumsrettigheden træder i kraft, hvis den ledige ikke i løbet af 4 års  

 perioden som led i den tidlige indsats har fået et tilbud om beskæftigelse  

 eller uddannelse af mindst et års samlet varighed, eller hvis den ledige ikke  

 har benyttet sig af retten til efter 1 års ledighed at finde f.eks. en  

 jobtræningsplads af mindst eet års varighed.
Arbejdsformidlingen har ansvaret for, at forløbet tilbydes så tidligt i  

 ledighedsperioden som muligt, og Arbejdsformidlingen har pligt til at give  

 tilbuddet senest, når den ledige har været ledig i 3 år.
At forløbet skal  

 være rimeligt betyder, at der skal tages hensyn til den enkeltes arbejds- og  

 uddannelsesmæssige forudsætninger, afstand til bopæl samt andre personlige  

 forhold.
 Ved sammensætningen af forløbet med de redskaber, der omtales i lovens  

 kapitel 2-10, tages udgangspunkt i den lediges ønsker og forudsætninger samt  

 arbejdsmarkedets behov.
Redskaberne vil også kunne kombineres, således at den ledige f.eks.  

 tilbydes 3 måneders uddannelse efterfulgt af 9 måneders jobtræning.
Når det  

 af bestemmelsen fremgår, at der skal være tale om et forløb på sammenlagt 1  

 års forløb, betyder det, at der ikke nødvendigvis skal være tale om et samlet  

 forløb af eet års varighed, men at forløbet kan sammensættes af mindre forløb  

 på forskellige tidspunkter i ledighedsperioden.
Til § 29 Arbejdsformidlingen kan tage initiativ til, at der udarbejdes en  

 individuel handlingsplan.
Arbejdsformidlingen skal desuden udarbejde en  

 individuel handlingsplan forud for afgivelse af et tilbud efter loven.
Der  

 henvises til bemærkningerne til lovens § 11.
Ved denne bestemmelse indføjes tillige en ret for dagpengeberettigede  

 ledige til efter 3 måneders sammenlagt ledighed inden for de seneste 5  

 måneder at få udarbejdet en sådan handlingsplan.
Der er tale om en  

 minimumsret, hvorfor bestemmelsen kun kan gøres gældende, hvis  

 Arbejdsformidlingen ikke allerede har udarbejdet en individuel handlingsplan  

 for den pågældende.
 Formålet med en individuel handlingsplan er at få et overblik over den  

 lediges ønsker samt arbejds- og uddannelsesmæssige kvalifikationer, og på  

 grundlag heraf udarbejde en plan for, hvilke tilbud om uddannelse eller  

 beskæftigelse, der vil kunne forbedre den enkeltes muligheder for at opnå  

 varig beskæftigelse på det almindelige arbejdsmarked.
 Hertil kommer, at handlingsplanen vil udgøre den overordnede ramme for den  

 lediges rådighedsforpligtelse, jf. § 35.
Til § 30 Arbejdsformidlingen kan tilbyde jobtræning hos en offentlig eller en  

 privat arbejdsgiver.
Der henvises til bemærkningerne til lovens §§ 12-15.
Ved denne bestemmelse indføjes tillige en ret for dagpengeberettigede  

 ledige til jobtræning efter en ledighedsperiode på sammenlagt eet år inden  

 for de seneste 15 måneder.
Der er tale om en minimumsrettighed.
Det betyder,  

 at bestemmelsen kun kan gøres gældende, hvis den ledige ikke tidligere har  

 modtaget et tilbud om jobtræning af mindst 1 års varighed eller i henhold til  

 lovens § 28 som led i et forløb har modtaget tilbud om jobtræning af mindst 1  

 års varighed.
 Arbejdsministeren bemyndiges dog til at nedsætte jobtræningsperioden.
Bestemmelsen forudsætter tillige, at den ledige selv finder en  

 arbejdsgiver, der er villig til at ansætte ham i jobtræning.
Arbejdsgiveren  

 bestemmer selv, hvor længe, han vil ansætte den ledige i jobtræning.  

 Tilskudsperioden kan dog ikke overstige eet år.
Lovens bestemmelser om  

 jobtræning finder også anvendelse ved ansættelse i jobtræning efter denne  

 bestemmelse; der henvises derfor til de almindelige bemærkninger samt  

 bemærkningerne til lovens §§ 12-15.
Til § 31 Arbejdsformidlingen kan give tilbud om etableringsydelse.
Der henvises til  

 bemærkningerne til lovens § 21.
Ved denne bestemmelse indføjes tillige en ret for dagpengeberettigede  

 ledige til etableringsydelse efter en ledighedsperiode på sammenlagt 5  

 måneder inden for de seneste 8 måneder.
Der er tale om en minimumsrettighed.  

 Det betyder, at bestemmelsen kun kan gøres gældende, hvis den ledige ikke  

 allerede har modtaget et tilbud om etableringsydelse af mindst 1 års  

 varighed.
Til § 32 Ved bestemmelsen fastslås, at den ledige i delperiode 1 efter 12 måneders  

 ledighed kan vælge selv at finde beskæftigelse med en indtjening på op til  

 27.500 kr. på årsbasis reguleret med satsreguleringsprocenten mod til gengæld  

 at gå ned på en ydelse svarende til 80 procent af den hidtidige dagpengesats.
 Ved bestemmelsen fastsættes endvidere regler for, hvordan ledighedskravet  

 opgøres.
Til §§ 33-34 Ved disse bestemmelser fastsættes indsatsen for dagpengeberettigede ledige  

 under 60 år, som befinder sig i delperiode 2.
 Den centrale minimumsret i delperiode 2 er en indtægtsgaranti suppleret  

 med et tilbud om beskæftigelse efter følgende retningslinier:
Udgangspunktet er, at den ledige som minimum sikres et indtægtsgrundlag  

 svarende til dagpengenes højeste beløb.
Dette kan ske ved, at den ledige får  

 tilbud om f.eks. jobtræning, særlige tilrettelagte jobtræningsforløb eller  

 uddannelse.
Kun ved jobtræning kan indtægten overstige dagpengens højeste  

 beløb.
Kan der ikke gives et tilbud efter de almindelige regler i lovens kapitel  

 5-10, skal det tilstræbes, at de ledige i gennemsnit får tilbud om 20 timers  

 beskæftigelse.
Herved skal sikres, at den ledige får en aktivitet, der mindst  

 svarer til et arbejdstilbud efter den nuværende ordning.
Hvis ydelsen herved  

 er mindre end dagpengenes højeste beløb, suppleres op til dagpengemax.
Den ledige kan imidlertid fravælge sig jobtræning m.v. som ovenfor nævnt  

 mod at få reduceret ydelsen til 80 procent af dagpengenes højeste beløb.
Til  

 gengæld skal den ledige have mulighed for selv at finde et job med en  

 indtjening på op til 27.500 kr. pr. år reguleret med  

 satsreguleringsprocenten, uden at der sker fradrag i dagpengene.
Til § 35 Den individuelle handlingsplan skal danne grundlag for de aktiviteter, der  

 indgår i arbejdsmarkedsindsatsen over for den enkelte ledige.
Et afslag på et tilbud, som indgår i handlingsplanen, vil derfor indebære,  

 at der skal gives meddelelse til den lediges arbejdsløshedskasse, som  

 herefter vil foretage en rådighedsvurdering efter de herom gældende regler i  

 lov om arbejdsløshedsforsikring m.v.
Der henvises til det samtidig fremsatte  

 forslag til lov om ændring af lov om arbejdsformidling og  

 arbejdsløshedsforsikring m.v.
Ved rådighedsvurderingen skal arbejdsløshedskassen tage udgangspunkt i, at  

 rådighedsforpligtelsen skal gælde i forhold til den aftalte handlingsplan.  

 Handlingsplanen kan almindeligvis ikke mod den lediges ønske indeholde et  

 uddannelsesforløb.
Dog kan uddannelse kræves, hvis det betragtes som en  

 nødvendig forudsætning for et konkret job.
Den ledige har ret og pligt til 12 måneders minimumsrettigheder med  

 jobtræning og/eller uddannelse.
Pligten i forbindelse hermed skal også  

 bedømmes i forbindelse med handlingsplanen.
Hvis den ledige ikke ønsker 12  

 måneders jobtræning/uddannelse kan Arbejdsformidlingen i særlige tilfælde  

 acceptere et kortere forløb.
 Handlingsplanen giver således i alle tilfælde den overordnede ramme også  

 for den lediges rådighedsforpligtelse.
Til § 36 Ved kontanthjælpsmodtageres afslag m.v. på tilbud efter loven fastsættes  

 det, at der skal gives meddelelse til den pågældendes kommune, som herefter  

 tager stilling til den pågældendes ret til ydelser efter lov om social  

 bistand.
Til § 37 Denne bestemmelse skal ses i sammenhæng med reglerne om styring af  

 arbejdsmarkedsindsatsen i lovens afsnit III.
Arbejdsformidlingen er ansvarlig for iværksættelsen af Det Regionale  

 Arbejdsmarkedsråds beslutninger.
Arbejdsformidlingen har således - bortset  

 fra kontanthjælpsmodtagere, førtidspensionister samt personer med  

 fysisk/psykisk handicap eller særlige sociale problemer, hvor  

 (amts)kommunerne har ansvaret - det praktiske ansvar for gennemførelse af  

 indsatsen.
Der tilsigtes således ikke nogen ændring i ansvarsfordelingen  

 mellem staten og (amts)kommunerne i forhold til i dag.
Det betyder, at Arbejdsformidlingen har ansvaret for at formidle kontakt  

 mellem arbejdssøgende og arbejdsgivere, varetage information og vejledning af  

 beskæftigede og ledige i forbindelse med jobsøgning samt informere og vejlede  

 om beskæftigelses- og uddannelsesmuligheder generelt og om mulighederne for  

 at få tilbud efter denne lov.
Desuden varetager Arbejdsformidlingen kontakten  

 til private og offentlige arbejdsgivere med henblik på etablering af  

 jobtræningspladser og jobrotation.
I stk. 2 indføres en forpligtelse for staten, kommunerne og amtskommunerne  

 til at fremskaffe en given kvote jobtræningspladser til ledige  

 dagpengemodtagere inden for eget forvaltningsområde eller i anden offentlig  

 eller offentligt støttet institution.
Baggrunden for bestemmelsen er, at det  

 kan være vanskeligt at vurdere, hvor stort et pres der vil være i forbindelse  

 med opfyldelse af minimumsrettigheder i det nye system.
Indtil der er  

 indhøstet erfaringer for, hvordan det nye system virker, bør det derfor  

 sikres, at Arbejdsformidlingen kan disponere over et givent antal pladser.
Efter den nugældende arbejdstilbudsordning er det bopælskommunen, som  

 betaler den fulde lønudgift og modtager statstilskud ved ansættelse af  

 arbejdstilbudspersoner i kommunen, amtskommunen, staten eller i anden  

 offentlig støttet virksomhed eller institution.
Samtidig betaler både stat og  

 amtskommunen til kommunerne, hvad der svarer til 10 pct. af de samlede  

 lønudgifter efter fradrag af statstilskud ved ansættelse af ledige efter  

 arbejdstilbudsloven.
Med den skitserede kvoteordning ophæves denne finansieringsordning.
I  

 stedet foreslås det, at det er den ansættende myndighed, som betaler den  

 fulde lønudgift og modtager statstilskud ved ansættelse af ledige efter denne  

 lov.
Kvoten fastsættes een gang årligt af arbejdsministeren efter forhandling  

 med Landsarbejdsrådet.
Ved fastsættelsen af (amts)kommunernes kvote vil der  

 blive taget udgangspunkt i (amts)kommunernes samlede andel af  

 arbejdstilbuddende i 1993.
 Med stk. 3 og 4 sigtes ikke mod indholdsmæssige ændringer i forhold til  

 den nugældende retstilstand.
Til § 38 Arbejdsformidlingen og kommunerne har mulighed for selv at gennemføre hele  

 indsatsen.
Regeringen vurderer dog, at dette ikke vil være praktisk  

 gennemførligt, idet hverken Arbejdsformidlingen eller kommunerne er i  

 besiddelse af de fornødne ressourcer eller den fornødne sagkundskab.
Derfor  

 fastsættes ved bestemmelsen, at Arbejdsformidlingen og kommunerne - uden dog  

 at fraskrive sig ansvaret for tilvejebringelsen af tilbudene - helt eller  

 delvis kan overlade gennemførelsen til andre, herunder også til private.
Man  

 kan således overlade gennemførelsen af f.eks. særligt tilrettelagte  

 uddannelsesforløb mod betaling til AMU-skoler, handelsskoler eller tekniske  

 skoler alt efter det regionale behov.
Endvidere kan man forestille sig, at  

 Arbejdsformidlingen kan overlade det til arbejdsløshedskasserne at varetage  

 en del af vejledningsindsatsen, idet arbejdsløshedskasserne i medfør af  

 lovforslagets § 39, stk. 2 har en generel vejledningsforpligtelse over for  

 egne medlemmer.
Arbejdsformidlingen kan endvidere overlade det til en kommune  

 at etablere særligt tilrettelagte jobtræningsforløb.
En tilsvarende mulighed  

 har kommunerne.
 I det omfang efterspørgslen efter en konkret uddannelse eller et bestemt  

 kursus ikke kan efterkommes af uddannelsesinstitutionerne i regionen er der  

 ikke noget til hinder for, at Arbejdsformidlingen og kommunerne køber  

 uddannelsespladser uden for regionen.
 I øvrigt forudsættes det, at Arbejdsformidlingen som en naturlig del af  

 sin opgavevaretagelse vil kunne deltage i oplysnings- og  

 informationsudveksling i relation til personer, virksomheder, institutioner  

 og myndigheder, ligesom udøvelse af systemeksport vil kunne komme på tale.
(Amts)kommunerne kan som hidtil formidle arbejde til alle der enten søger  

 eller modtager kontanthjælp, herunder revalidender samt alle, der modtager  

 ungdomsydelse, førtidspensionister og personer med fysiske/psykiske handicaps  

 eller særlige sociale problemer.
Bestemmelsen svarer til den hidtidige § 24,  

 stk. 2 i lov om arbejdsformidling og arbejdsløshedsforsikring m.v. og skal  

 ses i sammenhæng med den foreslåede bestemmelse i § 60, hvorefter  

 Arbejdsmarkedsrådet står for den koordinerende indsats vedrørende det  

 virksomhedsopsøgende arbejde m.v.
Formidling af arbejde til disse grupper forudsætter ikke en aftale med  

 Arbejdsformidlingen.
Herudover vil kommunerne efter aftale med  

 Arbejdsformidlingen kunne formidle arbejde til andre grupper - idet ansvaret  

 dog stadig vil være placeret hos Arbejdsformidlingen.
Til § 39 Arbejdsløshedskassernes rolle i beskæftigelsesindsatsen er som hidtil at  

 rådgive og vejlede deres egne medlemmer om mulighederne for at få  

 beskæftigelse og mulighederne for at benytte sig af tilbudene indeholdt i  

 denne lov.
Der er således tale om en a-jourføring af den vejledningspligt,  

 der er fastsat i § 65, stk. 4, i den nugældende lov om arbejdsformidling og  

 arbejdsløshedsforsikring m.v.
Endelig skal Arbejdsløshedskasserne fortælle medlemmerne om de  

 dagpengemæssige konsekvenser af at afslå, udeblive fra, ophøre med eller  

 afbryde et tilbud, som den ledige har fået som led i arbejdsmarkedsindsatsen.  

 Desuden fastlægger bestemmelsen, at arbejdsløshedskasserne som hidtil har  

 pligt til at give Arbejdsformidlingen meddelelse om de medlemmer, der har ret  

 til tilbud efter loven.
Bestemmelsen skal ses i sammenhæng med reglerne om  

 gensidig udveksling af relevante oplysninger i lovens § 43.
Endelig fastsætter bestemmelsen, at arbejdsløshedskasserne har mulighed  

 for at formidle arbejde til egne medlemmer.
Bestemmelsen herom er i dag  

 fastsat ved § 24, stk. 1 i lov om arbejdsformidling og  

 arbejdsløshedsforsikring m.v.
Til § 40 Der tænkes fastsat nærmere regler for, hvilke krav, der skal være opfyldt,  

 før der kan udbetales ydelser efter loven.
Det foreslås, at uddannelsesgodtgørelse og etableringsydelse udbetales af  

 arbejdsløshedskasserne.
Tilsvarende gælder i dag for udbetaling af  

 uddannelsesydelse til ledige over 25 år.
 Det er forudsat, at der, ligesom i dag, skal ske overflytning til en  

 arbejdsløshedskasse for selvstændige erhvervsdrivende af ledige, der  

 etablerer selvstændig virksomhed, og refusionen vil således i praksis blive  

 administreret af de to kasser for selvstændige erhvervsdrivende.
 Som noget nyt er det Arbejdsformidlingen og kommunerne, der udbetaler  

 løntilskud til såvel offentlige som private arbejdsgivere.
Til § 41 Det foreslås, at Arbejdsformidlingen eller kommunerne skal udbetale  

 løntilskud m.v.
Endvidere foreslås det, at Arbejdsformidlingen skal refundere  

 udgifterne til uddannelse og konsulentbistand m.v. til en dagpengeberettiget  

 ledig, der modtager etableringsydelse.
Til § 42 Bestemmelsen afløser den hidtidige § 22, stk. 1 i lov om arbejdsformidling  

 og arbejdsløshedsforsikring m.v.
Bestemmelsen er udviddet til også at omfatte  

 arbejdsløshedskasserne.
For kommunerne er en sådan pligt allerede fastsat i  

 medfør af den generelle lovgivning.
Til § 43 Med bestemmelsen tilvejebringes udtrykkelig hjemmel for, at der mellem  

 Arbejdsformidlingen, kommunerne og arbejdsløshedskasserne kan ske udveksling  

 af relevante oplysninger, således at man opnår det bedst mulige grundlag for  

 vejledningsindsatsen.
Til § 44 Bestemmelsen afløser den hidtidige § 22 a, stk. 1, i lov om  

 arbejdsformidling og arbejdsløshedsforsikring m.v.
Efter den gældende  

 bestemmelse kan Arbejdsformidlingen videregive oplysninger om danske  

 arbejdsgiveres ønsker om arbejdskraft (jobordrer) via edb til lande, der er  

 medlemmer af EF, og lande, der er tilsluttet overenskomsten om fælles nordisk  

 arbejdsmarked.
Med den udvidelse af området for fri bevægelighed, der kan  

 forventes gennemført i de nærmeste år, er det fundet hensigtsmæssigt allerede  

 nu at tilvejebringe lovgrundlag for, at der kan ske videregivelse af  

 oplysninger om jobordrer også til arbejdsmarkedsmyndighederne i de nye lande,  

 der vil blive omfattet af fri bevægelighed for arbejdskraft.
Til § 45 Bestemmelsen svarer til den hidtidige § 23 i lov om arbejdsformidling og  

 arbejdsløshedsforsikring m.v.
Til § 46 Efter forslaget har en modtager af uddannelsesgodtgørelse eller  

 etableringsydelse pligt til at underrette arbejdsløshedskassen eller kommunen  

 om forhold, der kan være af betydning for retten til ydelserne.
På baggrund  

 heraf regulerer arbejdsløshedskassen henholdsvis kommunen ydelserne.
Til § 48 Bestemmelsen, der fastsætter regler om oprettelse og drift af edb-registre  

 i forbindelse med arbejdsmarkedsindsatsen, afløser bestemmelsen i § 100 a i  

 den hidtidige lov om arbejdsformidling og arbejdsløshedsforsikring m.v.  

 Endvidere får arbejdsministeren mulighed for at fastsætte retningslinier for  

 indhentelse af statistiske oplysninger for at kunne belyse lovens  

 konsekvenser med hensyn til berørte personer og deres deltagelse i tilbud  

 efter loven.
 Statistikken indgår i arbejdet med den generelle overvågning af  

 arbejdsmarkedet, som er et vigtigt led i sikringen af koordination af den  

 aktive arbejdsmarkedspolitik.
Til §§ 49-50 I bestemmelserne fastsættes, at arbejdsministeren nedsætter  

 Landsarbejdsrådet til varetagelse af opgaver i forbindelse med styringen på  

 centralt plan af arbejdsmarkedsindsatsen.
Landsarbejdsrådet erstatter  

 Landsarbejdsnævnet og Udvalget om introduktions- og vejledningsforløb samt  

 uddannelsesmuligheder for langtidsledige (EMK-udvalget), der er omtalt under  

 de almindelige bemærkninger.
Ved sammensætningen af Landsarbejdsrådet er der  

 taget udgangspunkt i de nuværende repræsentationer i Landsarbejdsnævnet med  

 den væsentlige nydannelse, at kommunerne efter forslaget bliver  

medlemmer af rådet, mens de i dag alene er tilforordnet  

 Landsarbejdsnævnet.
Med forslagets gennemførelse imødekommes et fra kommunal  

 side længe næret ønske om fuldt medlemskab, der er begrundet i kommunernes og  

 amtskommunernes rolle som væsentlige arbejdsmarkedspolitiske aktører.
Efter nugældende lov om arbejdsformidling og arbejdsløshedsforsikring m.v.  

 udpeges medlemmerne af Landsarbejdsnævnet af arbejdsmarkedets parter, mens  

 det efter forslaget er arbejdsministeren, som - bortset fra rådets formand -  

 udpeger medlemmerne af Landsarbejdsrådet efter indstilling fra de i rådet  

 repræsenterede organisationer og myndigheder.
Om baggrunden for denne ændring  

 henvises til lov nr. 427 af 13. juni 1990 om ligestilling mellem mænd og  

 kvinder ved besættelse af visse bestyrelsesposter i den statslige  

 forvaltning.
I bemærkningerne til § 2 i det lovforslag, der lå til grund for  

 loven, siges det: »Bestemmelsen i § 2, stk. 1, medfører, at der skal  

 stilles forslag om både en mand og en kvinde, når myndigheden eller  

 organisationen skal foreslå eller udpege 1 person til medlem af udvalg m.v.  

 Ved gennemførelsen af bestemmelsen vil den kompetence, der i anden lovgivning  

 er tillagt myndigheden eller organisationen til selv at bestemme, hvem der  

 skal repræsentere myndigheden eller organisationen, blive overført til  

 ministeren, for så vidt angår afgørelsen af, hvem af de indstillede, der skal  

 beskikkes som medlem«.
Henlæggelsen til arbejdsministeren af kompetencen  

 til at udpege medlemmerne af Landsarbejdsrådet er en opfølgning af den nævnte  

 lov om ligestilling.
Efter forslaget til § 50, stk. 6 , drager arbejdsministeren omsorg  

 for varetagelsen af Landsarbejdsrådets sekretariatsforretninger.
Forslaget  

 skal ses i sammenhæng med forslaget til § 62, stk. 5, hvorefter  

 Arbejdsmarkedsstyrelsen får til opgave at udarbejde forslag til budget for  

 arbejdsmarkedsindsatsen og forslag til mål og resultatkrav til rådet.  

 Landsarbejdsrådet skal rådgive arbejdsministeren, hvorfor det er fundet  

 rigtigst at henlægge den del af sekretariatsbetjeningen, der vedrører  

 tilvejebringelsen af grundlaget for rådets rådgivning af arbejdsministeren,  

 til Arbejdsmarkedsstyrelsen.
 Sekretariatet kan bemandes med personale fra hele Arbejdsministeriets  

 ansættelsesområde.
Til §§ 51-52 Der foreslås oprettet arbejdsmarkedsråd til varetagelse af opgaver i  

 forbindelse med styringen af arbejdsmarkedsindsatsen på regionalt niveau.  

 Rådene erstatter de nuværende 14 arbejdsmarkedsnævn, de regionale UTB-udvalg,  

 de regionale samordningsudvalg vedrørende vejledning, de regionale  

 informationsfora m.v.
Som udgangspunkt oprettes der et arbejdsmarkedsråd i hvert amt, som udgør  

 det regionale arbejdsmarked (regionen). Med forslaget åbnes der mulighed for,  

 at arbejdsministeren kan opdele amtet i flere regioner med hvert sit  

 arbejdsmarkedsråd.
Der tages hermed i lovforslaget højde for den situation,  

 at der i et amt måtte blive behov for en anden opdeling af arbejdsmarkedet  

 end den, der findes i dag, og som følger amtsgrænserne.
Rådenes sammensætning svarer til repræsentationen i de eksisterende  

 arbejdsmarkedsnævn, dog foreslås det som noget nyt, at der tilforordnes rådet  

 4 repræsentanter for de uddannelsesinstitutioner, som er beliggende i  

 regionen, og som udbyder efter- og videreuddannelse.
Ved udpegningen af de  

 tilforordnede fra uddannelsesinstitutionerne forudsættes det, at der udpeges  

 en tilforordnet for hvert af de fire uddannelsesområder (AMU-centre,  

 handelsskoler, tekniske skoler og voksenuddannelsescentre).
 Det er endvidere foreslået, at regionschefen, der i dag er tilforordnet  

 arbejdsmarkedsnævnet, ikke skal være tilforordnet Arbejdsmarkedsrådet, men  

 alene skal varetage rådets sekretariatsforretninger.
Arbejdsministeren udpeger, bortset fra formanden, medlemmerne af  

 arbejdsmarkedsrådene efter indstilling fra de organisationer og myndigheder,  

 der er repræsenteret i rådene.
Udpegningen af medlemmer kan foretages af  

 Arbejdsmarkedsstyrelsen efter arbejdsministerens bemyndigelse.
Udpegningen  

 sker i overensstemmelse med reglerne i loven om ligestilling mellem mænd og  

 kvinder ved besættelse af visse bestyrelsesposter i den statslige  

 forvaltning, jf. bemærkningerne til §§ 49-50. Der er endvidere ikke krav om,  

 at de kommunale medlemmer skal være medlemmer af de kommunale råd.
Til §§ 53-54 Bestemmelserne indeholder det fremtidige lovgrundlag for den allerede i  

 dag eksisterende Arbejdsformidling.
Bestemmelserne erstatter bestemmelser i  

 lov om arbejdsformidling og arbejdsløshedsforsikring m.v., der samtidig  

 foreslås ophævet.
Udover det arbejdsformidlingskontor, der ledes af regionschefen, og som i  

 daglig tale kaldes regionskontoret, er der efter gældende lov mulighed for at  

 oprette andre arbejdsformidlingskontorer.
Endvidere er der lovbestemmelser om  

 oprettelse og nedlæggelse af afdelingskontorer.
Disse bestemmelser er ikke  

 længere tidssvarende, og det foreslås, at der i fremtiden i hver region alene  

 er krav om et regionskontor, således at der bliver større frihed til at  

 organisere Arbejdsformidlingen i takt med skiftende krav til en  

 hensigtsmæssig tilrettelæggelse af Arbejdsformidlingens struktur i de enkelte  

 regioner.
I dag findes der et arbejdsmarkedsnævn og et regionskontor i hvert amt.  

 Efter forslaget til § 51 bliver der mulighed for at opdele det enkelte amt i  

 flere regioner med hver sit arbejdsmarkedsråd.
Sker der i et amt en opdeling  

 i flere regioner, oprettes der et regionskontor i hver region.
 Det er endvidere foreslået, at Arbejdsmarkedsrådet efter indstilling fra  

 regionschefen skal godkende organiseringen af Arbejdsformidlingen i regionen.  

 Rådet får herved betydelig indflydelse på opbygningen af Arbejdsformidlingen  

 i regionen.
 Der henvises til bemærkningerne til §§ 51-52.
Til § 55 Bestemmelsen fastsætter regler om ansættelse af regionschefen og  

 Arbejdsformidlingens øvrige personale.
 Bestemmelsen i stk. 3 , hvorefter Arbejdsformidlingens øvrige  

 personale ansættes af Arbejdsmarkedsstyrelsen efter indstilling fra  

 regionschefen, skal medvirke til at sikre et bredt ansættelsesområde og et  

 generelt højt kvalifikationsniveau for Arbejdsformidlingens personale.
 Med bestemmelsen videreføres den hidtidige praksis, hvorefter  

 regionschefen som hovedregel er bemyndiget til at håndtere det fulde  

 ansættelsesforløb.
Til § 56 Ved bestemmelsen er Landsarbejdsrådets opgaver nærmere fastsat.
Rådet  

 medvirker ved tilrettelæggelse af arbejdsmarkedsindsatsen gennem sin  

 rådgivning af arbejdsministeren og vurderer arbejdsmarkedsindsatsen i  

 regionerne.
I forbindelse hermed afgiver rådet indstilling til  

 arbejdsministeren blandt andet om planlægningen af den samlede  

 arbejdsmarkedsindsats og udmeldingen af bevillingerne til indsatsen.
 Landsarbejdsrådet er endvidere rådgivende i spørgsmål om iværksættelse af  

 forsøgs- og udviklingsaktiviteter.
 Arbejdsministeren kan forud for udfærdigelsen af væsentlige bestemmelser  

 for arbejdsmarkedsindsatsen rådføre sig med Landsarbejdsrådet.
Landsarbejdsrådet kan nedsætte underudvalg, der på rådets vegne forbereder  

 eller behandler spørgsmål inden for rådets arbejdsområde.
Den nuværende  

 struktur med hensyn til spørgsmål vedrørende arbejdsløshedsforsikringen  

 forudsættes videreført, således at det bliver et Arbejdsudvalg under  

 Landsarbejdsrådet, der behandler spørgsmål vedrørende  

 arbejdsløshedsforsikring.
Hermed sikres, at der bliver den nødvendige  

 sammenhæng mellem forsikringsspørgsmål og spørgsmål vedrørende den  

 arbejdsmarkedspolitiske indsats i øvrigt.
Til § 57 I bestemmelsen fastsættes rådenes og det administrative systems opgaver i  

 forbindelse med planlægnings- og budgetprocessen.
Bestemmelsen fastlægger en ny opgavefordeling mellem arbejdsministeren og  

 rådene.
Landsarbejdsrådet får med forslaget rådgivningskompetence i  

 forbindelse med anvendelsen af bevillingen til arbejdsmarkedsindsatsen.
For at fastholde det arbejdsmarkedspolitiske sigte i bevillingstildelingen  

 samtidig med, at der for regionerne bliver et økonomisk incitament til at  

 tilrettelægge arbejdsmarkedsindsatsen effektivt, sker fordelingen af  

 bevillingerne til regionerne således, at en del af bevillingerne fordeles  

 efter objektive kriterier, og at en marginal del gøres resultatafhængig.
De  

 objektive kriterier kan, som de gør det i dag ved fordelingen af bevillingen  

 til Arbejdsformidlingen, afspejle forskellene på de regionale  

 arbejdsmarkeder.
I forbindelse med bevillingstildelingen tilgodeses behovet  

 for en særlig indsats for de svage grupper af ledige, ligesom man skal sikre  

 tilvejebringelsen af fremrykkede tilbud, der mindst er af samme kvalitet, som  

 tilbudene i dag.
Ved bevillingstildelingen kan der desuden tages hensyn til  

 regionale forskelle i opgavernes sværhedsgrad.
Herved vil f.eks.
Bornholm,  

 der ved sin særlige geografi og arbejdsmarkedets vanskelige karakter har  

 særlige problemer, kunne tilgodeses.
 Med forslaget i stk. 4 åbnes der mulighed for, at der af en central  

 pulje udover de ordinære bevillinger til regionerne kan tilføres ekstra  

 midler til de regioner, hvor der måtte være behov for en særlig indsats.  

 Forslaget muliggør endvidere, at der efter en overordnet vurdering af den  

 samlede indsats kan iværksættes landsdækkende initiativer.
 Forslaget i stk. 5 sikrer bl.a., at der sker en samordning mellem  

 budgettet for arbejdsmarkedsindsatsen og budgettet for driften.
 Bestemmelsen i stk. 7 skal ses på baggrund af, at det er  

 Arbejdsmarkedsstyrelsen, der har det samlede overblik over indsatsen i  

 samtlige regioner.
Til §§ 58-59 Bestemmelserne fastlægger, hvorledes opfølgningen på den regionale indsats  

 finder sted.
Som et væsentlig element i et udvidet mål- og rammestyringssystem  

 etableres der et overvågnings- og rapporteringssystem, der sikrer regelmæssig  

 information om den regionale arbejdsmarkedsindsats.
På den måde kan de  

 opnåede resultater i indsatsen sammenholdes med de opstillede mål og  

 resultatkrav (resultatindikatorer).
 I de situationer, hvor rapporteringen viser, at indsatsen i en region ikke  

 lever op til de fastsatte mål og resultatkrav, gives der arbejdsministeren  

 mulighed for at gribe ind over for regionen.
Måtte der opstå en uhensigtmæssig situation på det regionale  

 arbejdsmarked, vil Arbejdsmarkedsstyrelsen i første omgang tage initiativ til  

 at afdække den mere præcise årsag til udviklingen.
Sker der ingen forbedring  

 i situationen, kan arbejdsministeren om fornødent konkret fastsætte, hvordan  

 situationen skal løses.
 Der henvises til de almindelige bemærkninger.
Til § 60 I bestemmelsen er Arbejdsmarkedsrådets opgaver fastsat.
Det må særligt fremhæves, at Arbejdsmarkedsrådet får en central  

 koordinerende funktion i forhold den regionale arbejdsmarkedspolitiske  

 indsats.
Arbejdsmarkedsrådet skal således også samordne Arbejdsformidlingens  

 og (amts)kommunernes samlede indsats.
 Arbejdsmarkedsrådet kan nedsætte underudvalg, der på rådets vegne  

 forbereder eller behandler spørgsmål inden for rådets arbejdsområde.
 Der henvises til de almindelige bemærkninger.
Til § 61 Efter bestemmelsen i stk. 1 varetager regionschefen driften af  

 Arbejdsformidlingen i regionen i overensstemmelse med den af  

 Arbejdsmarkedsrådet tilrettelagte arbejdsmarkedsindsats.
Regionschefen har  

 efter stk. 2 ansvaret for iværksættelse af Arbejdsmarkedsrådets  

 beslutninger.
Det betyder, at Arbejdsformidlingen har ansvaret for at  

 tilvejebringe og i en række tilfælde at gennemføre tilbudene i indsatsen.  

 Finder regionschefen, at der er tvivl om lovligheden af rådets beslutninger,  

 skal regionschefen straks underrette arbejdsministeren herom.  

 Arbejdsministeren vil herefter tage stilling til, hvorledes spørgsmålet skal  

 løses, jf. forslaget til §§ 58 og 59.
 Der henvises til forslagets almindelige bemærkninger.
Til § 62 De afgørelser, der opregnes i bestemmelsen, vil enten være af direkte  

 skønsmæssig karakter eller basere sig på regionalt fastsatte retningslinier,  

 som vil indebære en skønsmæssig vurdering.
Arbejdsmarkedsrådet foreslås at være klageinstans for denne type af  

 afgørelser.
Arbejdsmarkedsrådet befinder sig således på det regionale niveau  

 og må derfor antages at have den fornødne regionale indsigt og kompetence til  

 at afgøre sådanne sager.
Til § 63 Arbejdsformidlingens afgørelser vedrørende de lediges ret til et forløb,  

 udarbejdelse af en individuel handlingsplan og ret til jobtræning eller  

 etableringsydelse kan indbringes for Arbejdsmarkedsstyrelsen.
 For så vidt angår godkendelse af en forretningsplan i relation til  

 etableringsydelsen fastsættes klagebestemmelser i anden sammenhæng.
 Afgørelser truffet af Arbejdsmarkedsstyrelsen er endelige, idet  

 arbejdsministeren dog kan tage en afgørelse op til nærmere undersøgelse og  

 afgørelse.
Lovforslaget indeholder ikke bestemmelser om klageadgang for så vidt angår  

 (amts)kommunernes afgørelser.
De almindelige kommunale tilsynsmyndigheder  

 (tilsynsrådene og Indenrigsministeriet) udøver imidlertid et retligt tilsyn i  

 henhold til reglerne i § 61 i den kommunale styrelseslov.
Til § 64 Ved denne bestemmelse indføres en klageadgang for så vidt angår  

 Arbejdsløshedskassernes afgørelser i relation til udbetaling af  

 uddannelsesgodtgørelse og etableringsydelse.
Desuden kan  

 Arbejdsløshedskassernes afgørelser om tilbagebetaling af ydelserne også  

 indbringes for Direktoratet for Arbejdsløshedsforsikring.
Til § 65 Loven afløser arbejdstilbudsloven og lov om kommunal  

 beskæftigelsesindsats.
 Det foreslås, at loven træder i kraft efter arbejdsministerens  

 bestemmelse, da loven skal notificeres over for EF-Kommissionen.
 Der henvises i øvrigt til de almindelige bemærkninger.
Til § 66 Der fastsættes en overgangsordning for personer, der er omfattet af lov om  

 arbejdstilbud til ledige.
Overgangsordningen tænkes udformet efter følgende  

 principper:
1. Ledige, som ikke har påbegyndt 1. arbejdstilbud,  

 indplaceres i delperiode 1 med overførsel af deres hidtidige  

 ledighedsanciennitet, dog max. 24 måneder.
De ledige, som indplaceres i  

 delperiode 1, har ret til supplerende beskæftigelses- og uddannelsestilbud op  

 til sammenlagt 12 måneder.
Retten kan dog ikke gøres gældende for tilbud med  

 en varighed på under 8 uger.
2. Ledige, som har gennemført 1. arbejdstilbud , men endnu  

 ikke påbegyndt 2. arbejdstilbud indplaceres i delperiode 1 med overførsel af  

 deres hidtidige ledighedsanciennitet, dog max. 48 måneder.
De ledige, som  

 indplaceres i delperiode 1, har ret til supplerende beskæftigelses- og  

 uddannelsestilbud op til sammenlagt 12 måneder.
Retten kan dog ikke gøres  

 gældende for tilbud med en varighed på under 8 uger.
 Ledige, som ved overgangen til det nye system har haft en sammenlagt  

 ledighedsanciennitet på mindst 48 måneder, overgår direkte til delperiode 2.
Ved beregningen af den samlede ledighedsanciennitet indgår  

 ledighedsperioden inden 1. arbejdstilbud med 24 måneder, uanset denne  

 periodes faktiske længde.
Perioder med deltagelse i tilbud tæller ikke med  

 ved beregningen af ledighedsanciennitet.
 3. Ledige, som har gennemført 2. arbejdstilbud indplaceres  

 i delperiode 2 med overførsel af deres ledighedsanciennitet efter 2.  

 arbejdstilbud.
 4. Delperiode 2 forlænges med 1 år for de ledige, som overgår  

 direkte til denne delperiode.
Det forudsættes tillige, at arbejdsmarkedsmyndigheden inden for de givne  

 økonomiske- og kapacitetsmæssige rammmer tilbyder denne gruppe af ledige en  

 særlig beskæftigelses- og uddannelsesindsats, som sigter mod at forbedre  

 deres muligheder for at opnå varig beskæftigelse på det almindelige  

 arbejdsmarked.
Der vil til dette formål blive afsat midler fra den samlede  

 økonomiske ramme i delperiode 2.
5. Ledige, der er midt i en aktivitet efter de nugældende  

 regler, vil kunne gennemføre aktiviteten efter ATB-regelsættet.
Igangværende  

 aktivitet vil ikke indgå ved beregningen af den samlede ledighedsanciennitet.
 Den ledige vil efter forløbet blive stillet svarende til punkt 1-3. Dette  

 gælder dog ikke de unge og de over 50-årige, som uanset tidligere tilbud vil  

 blive stillet som ledige, der endnu ikke har haft 1. arbejdstilbud.
6. Ledige, der på tidspunktet for den ny ordnings indførelse har  

fået et konkret tilsagn om at kunne påbegynde en aktivitet efter de  

 nugældende regler, men som endnu ikke er tiltrådt denne aktivitet, vil  

 kunne gennemføre aktiviteten efter ATB-regelsættet.
Dette forløb vil indgå  

 ved beregningen af den samlede ledighedsanciennitet.
 Den ledige vil efter forløbet blive stillet svarende til punkt 1-3. Dette  

 gælder dog ikke de unge og de over 50-årige, som uanset tidligere deltagelse  

 i tilbud, vil blive stillet som ledige, der endnu ikke har haft 1.  

 arbejdstilbud.
 7. Ledige, som modtager »ventedagpenge« efter  

 arbejdsløshedsforsikringslovens §§ 55, stk. 2 og 3 og 72, stk. 2 og 3, vil  

 blive stillet svarende til pkt. 1-2. Det samme gælder for de ledige, som  

 modtager amtskommunal godtgørelse efter arbejdstilbudslovens § 3, stk. 5.
For ledige, som før lovens ikrafttræden er påbegyndt et tilbud efter lov  

 om kommunal beskæftigelsesindsats, tænkes loven tillagt virkning fra  

 ikrafttrædelsestidspunktet.
Dette betyder, at de ledige, som er i løntilskud  

 i en privat virksomhed eller i et bekæftigelsesprojekt vil blive omfattet af  

 den nye lov.
 Der vil i forbindelse med overgangen fra lov om kommunal  

 beskæftigelsesindsats til lov om aktiv arbejdsmarkedspolitik blive taget  

 stilling til den nærmere udformning af finansieringsgrundlaget for  

 kommunernes fremtidige indsats, ligesom der vil blive taget stilling til  

 finansieringsgrundlaget for allerede afholdt aktivitet efter lov om kommunal  

 beskæftigelsesindsats.
 Overgangsordningen er illustreret i nedenstående oversigt:
Overgang fra den nuværende ATB-ordning til en ny aktiv  

 arbejdsmarkedsindsats Efter 2. behandling den 22. juni 1993 Afsnit I Lovens formål og indhold Kapitel 1 § 1. Loven har til formål at bidrage til at sikre et velfungerende  

 arbejdsmarked gennem en aktiv arbejdsmarkedspolitik rettet mod beskæftigede  

 og arbejds- og uddannelsessøgende samt private og offentlige arbejdsgivere.
 § 2. Der tilrettelægges en arbejdsmarkedsadministration, der får  

 til opgave at forestå styringen af den aktive arbejdsmarkedspolitik.
 § 3. Loven indeholder følgende bestemmelser:
 1) Afsnit II om arbejdsmarkedspolitiske redskaber, der tilbydes efter skøn  

 til beskæftigede, arbejds- og uddannelsessøgende samt arbejdsgivere.
 2) Afsnit III om rettigheder for ledige dagpengemodtagere.
 3) Afsnit IV om ansvarlige for tilvejebringelse og gennemførelse af  

 arbejdsmarkedsindsatsen samt udbetaling af ydelser til ledige  

 dagpengemodtagere.
 4) Afsnit V om udveksling og videregivelse af oplysninger m.v. samt om  

 oprettelse og drift af registre.
 5) Afsnit VI om oprettelse af kollegiale organer til varetagelse af  

 opgaver i forbindelse med styringen af arbejdsmarkedsindsatsen samt  

 bestemmelser om den statslige arbejdsformidling og om samspillet mellem de  

 kollegiale organer og arbejdsmarkedsmyndighederne.
 6) Afsnit VII om klageadgang, lovens ikrafttræden og overgangsregler.
Afsnit II Arbejdsmarkedspolitiske redskaber, der tilbydes efter skøn til  

 beskæftigede, arbejds- og uddannelsessøgende samt arbejdsgivere Kapitel 2 Formidling af arbejde § 4. Arbejdssøgende og arbejdsgivere kan få assistance til at  

 finde arbejde henholdsvis arbejdskraft.
 § 5. Formidling af kontakt mellem arbejdsgivere og arbejdssøgende  

 sker ved at indhente og videregive information om udbud af arbejdskraft til  

 arbejdsgivere og om beskæftigelsesmuligheder til arbejdssøgende.
 § 6. Formidling af arbejde kan ske ved, at en arbejdssøgende  

 direkte sættes i forbindelse med en arbejdsgiver, der har brug for  

 arbejdskraft.
 § 7. For at fremme beskæftigelsen og modvirke ubalance på  

 arbejdsmarkedet kan der tilbydes økonomisk støtte til gennemførelse af  

 særlige formidlingsaktiviteter.
 § 8 . Arbejdsministeren fastsætter regler om lediges kontakt med  

 arbejdsformidlingen samt om formidling af arbejde og om særlige  

 formidlingsaktiviteter.
Kapitel 3 Information og vejledning § 9. Arbejds- og uddannelsessøgende kan få information om  

 mulighederne for beskæftigelse og uddannelse samt om andre aktiviteter i  

 henhold til denne lov.
Stk. 2. Arbejds- og uddannelsessøgende kan endvidere få vejledning  

 om valg af erhverv og uddannelse.
Vejledning kan tilbydes som kortere- eller  

 længerevarende forløb ud fra en vurdering af den enkeltes ønsker og  

 forudsætninger.
 § 10. Private og offentlige arbejdsgivere kan få information og  

 vejledning om arbejdskraft- og uddannelsesforhold samt bistand til at  

 afdække, fastlægge og indfri behovet for arbejdskraft og uddannelse.
Kapitel 4 Individuel handlingsplan § 11. Ledige kan få udarbejdet en individuel handlingsplan for,  

 hvordan mulighederne for at få varig beskæftigelse på det almindelige  

 arbejdsmarked forbedres.
Stk. 2. I handlingsplanen, der revideres løbende, beskrives den  

 lediges beskæftigelsesmål.
Med udgangspunkt i den lediges ønsker og  

 forudsætninger og under hensyntagen til arbejdsmarkedets behov angiver planen  

 tillige, hvilke arbejdsmarkedspolitiske aktiviteter der kan bidrage til  

 opfyldelse af målet.
Kapitel 5 Jobtræning § 12. Ledige kan få tilbud om jobtræning hos private eller  

 offentlige arbejdsgivere.
Ledige dagpengemodtagere kan tillige selv finde en  

 jobtræningsplads.
 § 13. Ved ansættelse i jobtræning skal lønnen svare til den  

 overenskomstmæssige eller den for tilsvarende arbejde sædvanligt gældende.
Stk. 2. Ved ansættelse i jobtræning hos offentlige arbejdsgivere  

 kan lønnen højst udgøre 81 kr. pr. time ekskl. feriepenge m.v.
Den maksimale  

 timeløn reguleres procentuelt i overensstemmelse med reguleringen i de  

 offentlige lønskalaer.
Stk. 3 . Ved ansættelse i jobtræning skal arbejdsvilkårene i  

 øvrigt svare til de overenskomstmæssige eller de for tilsvarende arbejde  

 sædvanligt gældende.
For kontanthjælpsmodtagere kan arbejdstiden dog  

 fastsættes ved individuel aftale med arbejdsgiveren.
 § 14. Under forudsætning af, at der sker en nettoudvidelse af  

 antallet af ansatte, udbetales der ved jobtræning et løntilskud til  

 arbejdsgiveren.
Stk. 2. Løntilskuddet efter stk. 1 udgør 43 kr. pr. time og  

 fastsættes for et år ad gangen, regnet fra den 1. januar.
Arbejdsministeren  

 fastsætter nærmere regler om reguleringen af løntilskuddet.
Stk. 3. Støtteperiodens længde fastsættes ved aftale med  

 arbejdsgiveren.
Støtteperioden i det enkelte ansættelsesforhold kan maksimalt  

 aftales til eet år.
 Stk. 4 . Udbetaling af løntilskud afvises, hvis løntilskuddet vil  

 være eller viser sig at være konkurrenceforvridende.
 § 15. Jobtræning til ledige dagpengemodtagere kan sammenlagt gives  

 i op til 2 år.
Kapitel 6 Uddannelse § 16. Ledige kan få tilbud om uddannelse ved deltagelse i ordinære  

 uddannelsesaktiviteter eller i form af et særligt tilrettelagt  

 uddannelsesprogram.
 Stk. 2. Ved tilbud om uddannelse i det ordinære uddannelsessystem  

 gælder de almindelige regler om optagelse på uddannelsen.
 § 17. Ledige dagpengemodtagere kan modtage uddannelsesgodtgørelse  

 under uddannelsen, jf. dog stk. 3 og 4.
Stk. 2. Godtgørelsen svarer til den ydelse, den ledige ellers  

 ville være berettiget til.
For unge under 25 år svarer  

 uddannelsesgodtgørelsen til halvdelen af den ydelse, den ledige ellers ville  

 være berettiget til.
 Stk. 3. Uddannelsesgodtgørelse kan ikke udbetales til unge under  

 25 år, hvis de har ret til eller deltager i en uddannelse, der berettiger til  

 uddannelsesstøtte fra Statens Uddannelsesstøtte.
Stk. 4. Hvis den ledige har supplerende indtægter fra arbejde, der  

 svarer til eller overstiger uddannelsesgodtgørelsen, bortfalder denne.
Hvis  

 indtægterne er lavere end uddannelsesgodtgørelsen, nedsættes denne, så den  

 ledige i alt får et beløb svarende til uddannelsesgodtgørelsen.
 § 18. Uddannelsesgodtgørelse kan gives i op til 2 år.
 § 19. Ledige kan få orlov til uddannelse i overensstemmelse med de  

 herom gældende regler.
Kapitel 7 Jobrotation og uddannelse af beskæftigede § 20. Private eller offentlige arbejdsgivere kan i forbindelse med  

 beskæftigedes midlertidige fravær aftale jobrotationsordninger med  

 arbejdsformidlingen eller kommunen, hvor ledige erstatter beskæftigede.
 Stk. 2. Hvor private eller offentlige arbejdsgivere indgår aftale  

 om jobrotation i tilknytning til beskæftigedes fravær på grund af orlov,  

 udbetales der støtte i overensstemmelse med de herom gældende regler.
 Stk. 3. Hvis der i forbindelse med jobrotation ansættes en ledig i  

 jobtræning, finder reglerne i lovens kapitel 5 anvendelse.
 Stk. 4. Arbejdsministeren kan bestemme, at der som led i  

 arbejdsmarkedsindsatsen kan anvendes midler til uddannelse af beskæftigede.
Kapitel 8 Etableringsydelse § 21 . Ledige dagpengemodtagere, som ønsker at etablere og drive  

 selvstændig virksomhed som deres hovedbeskæftigelse, kan få  

 etableringsydelse, hvis de får godkendt en forretningsplan for den påtænkte  

 virksomhed, jf. lov om tilskud til iværksættere.
 Stk. 2. Etableringsydelsen udgør 50 procent af dagpengenes højeste  

 beløb og kan gives i op til 21/2 år.
 Stk. 3. Hvis den ledige har andet arbejde eller indtægter fra  

 andet arbejde, der på årsbasis overstiger 27.500 kr. reguleret med  

 satsreguleringsprocenten, jf. lov om en satsreguleringsprocent, nedsættes  

 etableringsydelsen efter reglerne om fradrag i §§ 59 og 73 i lov om  

 arbejdsløshedsforsikring m.v.
Kapitel 9 Særligt tilrettelagte jobtræningsforløb § 22. Til ledige, som kun vanskeligt kan opnå beskæftigelse på  

 normale løn- og arbejdsvilkår eller i jobtræning på det almindelige  

 arbejdsmarked, kan der etableres særligt tilrettelagte jobtræningsforløb på  

 en almindelig arbejdsplads hos private eller offentlige arbejdsgivere.
Stk. 2. Særligt tilrettelagte jobtræningsforløb kan tillige bestå  

 i beskæftigelse hos folkeoplysende organisationer, bebeboerforeninger,  

 private husstande, grundejerforeninger, idrætsforeninger m.v.
Den ledige kan  

 enten ansæt-tes af den folkeoplysende organisation m.v. eller af  

 arbejdsformidlingen henholdsvis (amts)kommunen, der herefter udsender den  

 ledige til den folkeoplysende organisation m.v.
 Stk. 3. Der kan etableres projekter for flere ledige i forening.
 Stk. 4. Udførelsen af et særligt tilrettelagt jobtræningsforløb  

 skal så vidt muligt overlades til private.
 Stk. 5. Særligt tilrettelagte jobtræningsforløb må kun omfatte  

 arbejde, der ellers ikke ville blive udført som almindelig lønnet arbejde.
 Stk. 6. Produktion og afsætning af produkter må kun ske, hvis  

 produktionen er nødvendig for at forbedre beskæftigelsesmulighederne for de  

 ledige, afsætningen er en naturlig følge af produktionen og afsætningen sker  

 på markedsvilkår.
§ 23 . De organisationer, som normalt har forhandlingsretten på  

 det pågældende område, aftaler en projektydelse pr. time til ledige, der  

 deltager i særligt tilrettelagte jobtræningsforløb.
Hvis organisationerne  

 ikke kan blive enige om projektydelsens størrelse, fastsættes denne af  

 arbejdsministeren efter forhandling med socialministeren.
 Stk. 2. I stedet for projektydelsen kan kommunalbestyrelsen vælge  

 at udbetale en ydelse efter §§ 15, 16 og 20 i lov om kommunal aktivering til  

 kontanthjælpsmodtagere, der deltager i et særligt tilrettelagt  

 jobtræningsforløb.
 Stk. 3 . Arbejdstiden i særligt tilrettelagte jobtræningsforløb  

 fastsættes ved individuel aftale med arbejdsgiveren, dog således at den  

 samlede ydelse pr. uge efter stk. 1 eller stk. 2 efter fradrag af  

 arbejdsmarkedsbidraget maksimalt svarer til dagpengenes højeste beløb pr.  

 uge.
 Stk. 4. Arbejdsvilkårene i øvrigt skal svare til de  

 overenskomstmæssige eller de for tilsvarende arbejde sædvanligt gældende.
§ 24 . Ved særligt tilrettelagte jobtræningsforløb efter § 22,  

 stk. 1 eller stk. 3, jf. stk. 1, udbetales et økonomisk tilskud til den  

 private eller offentlige arbejdsgiver, hos hvem det særligt tilrettelagte  

 jobtræningsforløb etableres.
Det samme gælder for særligt tilrettelagte  

 jobtræningsforløb efter § 22, stk. 2 eller stk. 3, jf. stk. 2, hvor den  

 folkeoplysende organisation m.v. er arbejdsgiver.
Stk. 2. Ved særligt tilrettelagte jobtræningsforløb efter § 22,  

 stk. 2 eller stk. 3, jf. stk. 2, hvor arbejdsformidlingen eller  

 (amts)kommunen udsender den ledige til beskæftigelse hos en folkeoplysende  

 organisation m.v., indbetaler den folkeoplysende organisation m.v. et beløb  

 for det udførte arbejde til henholdsvis arbejdsformidlingen eller  

 (amts)kommunen.
Nærmere regler om beløbets størrelse fastsættes af  

 arbejdsministeren efter forhandling med socialministeren.
Stk. 3. Tilskuddets størrelse og støtteperiodens længde fastsættes  

 ved aftale med arbejdsgiveren.
Tilskuddet kan dog ikke overstige ydelsen til  

 den ledige.
 Stk. 4. Etablering af særligt tilrettelagte jobtræningsforløb og  

 udbetaling af tilskud efter stk. 1 afvises, hvis det vil være eller viser sig  

 at være konkurrenceforvridende.
Kapitel 10 Kombination af tilbud, forsøgsaktiviteter, brugerbetaling m.v.
§ 25. Tilbud til ledige gives ud fra en samlet bedømmelse af den  

 enkeltes mulighed for at opnå varig beskæftigelse uden tilskud på det  

 almindelige arbejdsmarked.
Tilbudene kan gives hver for sig eller i en  

 kombination.
 § 26. I overensstemmelse med Arbejdsmarkedsrådets beslutning om  

 gennemførelse af forsøgs- og udviklingsinitiativer, jf. § 60, kan der gives  

 andre tilbud end dem, der er nævnt i kapitel 2-9.
 § 27. Arbejdsministeren fastsætter nærmere regler om  

 tilrettelæggelse af arbejdsmarkedsindsatsen, herunder om de enkelte tilbud i  

 indsatsen.
 Stk. 2. Arbejdsministeren kan fastsætte regler om mulighed for  

 gennemførelse af tilbud i udlandet, praktik i forbindelse med uddannelse med  

 uddannelsesgodtgørelse, undervisning i forbindelse med jobtræning og særligt  

 tilrettelagte jobtræningsforløb samt mulighed for befordringsgodtgørelse til  

 ledige, der deltager i uddannelse med uddannelsesgodtgørelse.
 Stk. 3. Arbejdsministeren kan fastsætte bestemmelser om  

 brugerbetaling på områder, hvor arbejdsformidlingen yder en særlig service.  

 Brugerbetaling må ikke anvendes i forhold til arbejdstagere, hvad enten de er  

 beskæftigede, arbejds- eller uddannelsessøgende.
 Stk. 4. I det omfang reglerne tillige vedrører  

 kontanthjælpsmodtagere, sker fastsættelsen efter forhandling med  

 socialministeren.
Afsnit III Rettigheder for ledige dagpengemodtagere Kapitel 11 Rettigheder i delperiode 1 § 28 . Ledige dagpengemodtagere under 60 år har inden for  

 delperiode 1, jf. § 55, stk. 1, i lov om arbejdsløshedsforsikring m.v., ret  

 til et rimeligt forløb på sammenlagt 12 måneder.
Den ledige har ret til at  

 påbegynde forløbet senest efter 2 års ledighed.
 Stk. 2. Forløbet sammensættes af tilbud efter lovens kapitel 2, 3  

 og 5-10.
 § 29. Ledige dagpengemodtagere under 60 år har efter en samlet  

 ledighedsperiode på 3 måneder inden for de seneste 5 måneder ret til at få  

 udarbejdet en individuel handlingsplan for, hvordan mulighederne for at få  

 varig beskæftigelse på det almindelige arbejdsmarked kan forbedres, jf. § 11.
 Stk. 2. En individuel handlingsplan skal udarbejdes eller  

 revideres forud for afgivelse af et tilbud efter kapitel 3 og 5-12.
 § 30. Ledige dagpengemodtagere under 60 år har efter en samlet  

 ledighedsperiode på 12 måneder inden for de seneste 15 måneder ret til  

 jobtræning i op til 12 måneder, hvis den ledige selv finder en  

 jobtræningsplads.
 Stk. 2. Arbejdsministeren kan fastsætte regler om, at  

 jobtræningsperioden efter stk. 1 kan nedsættes.
 Stk. 3. Reglerne om jobtræning i kapitel 5 finder anvendelse.
 § 31. Ledige dagpengemodtagere under 60 år har efter en samlet  

 ledighedsperiode på 5 måneder inden for de seneste 8 måneder ret til  

 etableringsydelse i op til 21/2 år.
 Stk. 2. Reglerne om etableringsydelse i kapitel 8 finder  

 anvendelse.
§ 32. Ledige dagpengemodtagere under 60 år, der er  

 fuldtidsforsikrede, kan efter en samlet ledighedsperiode på 12 måneder inden  

 for de seneste 15 måneder afstå fra tilbud efter kapitel 5-10 eller § 28 i et  

 år.
I så fald fastsættes dagpengene til den ledige i overensstemmelse med §  

 55, stk. 6, i lov om arbejdsløshedsforsikring m.v.
 Stk. 2. Arbejdsministeren fastsætter nærmere regler om ledige  

 dagpengemodtageres rettigheder efter dette kapitel, herunder om opgørelse af  

 ledighed.
Kapitel 12 Rettigheder i delperiode 2 § 33. Det skal tilstræbes, at ledige dagpengemodtagere under 60 år  

 i delperiode 2, jf. § 55, stk. 2, i lov om arbejdsløshedsforsikring m.v., får  

 tilbud efter kapitel 2, 3 og 5-10 på fuld tid.
 § 34. I det omfang tilbud efter § 33 ikke kan tilvejebringes, skal  

 ledige dagpengemodtagere under 60 år så vidt muligt have tilbud om  

 beskæftigelse i gennemsnitlig 20 timer om ugen.
Stk. 2. Ledige dagpengemodtagere kan afstå fra tilbud efter stk. 1  

 og kapitel 5-10 i et år.
I så fald fastsættes dagpengene til den ledige i  

 overensstemmelse med § 55, stk. 3, i lov om arbejdsløshedsforsikring m.v.
 Stk. 3. Arbejdsministeren fastsætter nærmere regler om tilbud  

 efter dette kapitel.
Afsnit IV Ansvarlige for arbejdsmarkedsindsatsen Kapitel 13 Underretningspligt ved afslag m.v. på tilbud § 35. Hvis en ledig ikke vil medvirke til udarbejdelse af en  

 individuel handlingsplan eller ikke følger handlingsplanen, jf. kapitel 4 og  

 § 29, skal den myndighed, der gennemfører tilbudet, underrette den lediges  

 arbejdsløshedskasse.
 Stk. 2. Arbejdsløshedskassen træffer på baggrund af meddelelsen  

 efter stk. 1 afgørelse om de dagpengemæssige konsekvenser, jf. lov om  

 arbejdsløshedsforsikring m.v., § 63, stk. 1, nr. 4.
 § 36. Hvis en kontanthjælpsmodtager afslår, udebliver fra, ophører  

 med eller afbryder et tilbud efter kapitel 2-10, skal arbejdsformidlingen, i  

 det omfang tilbudet er afgivet af arbejdsformidlingen, underrette den  

 pågældendes kommune.
Kapitel 14 Tilvejebringelse af tilbud § 37. Arbejdsformidlingen tilvejebringer de tilbud til ledige, som  

 omhandles i denne lov. (Amts)kommunerne tilvejebringer tilbud i medfør af  

 denne lovs kapitel 3-7 og 9-10 til ledige kontanthjælpsmodtagere,  

 førtidspensionister samt personer med fysisk/psykisk handicap eller særlige  

 sociale problemer, jf. reglerne herom i lov om social bistand.
Stk. 2. (Amts)kommunerne og staten har pligt til at fremskaffe en  

 given kvote jobtræningspladser, jf. kapitel 5 og 9, til ledige  

 dagpengemodtagere inden for eget forvaltningsområde eller i anden offentlig  

 eller offentligt støttet institution.
Kvoten fastsættes een gang årligt af  

 arbejdsministeren efter indstilling fra Landsarbejdsrådet.
Stk. 3. 75 pct. af kommunernes lønudgifter efter § 37, stk. 2,  

 efter fradrag af det statslige løntilskud gøres til genstand for  

 mellemkommunal udligning.
Indtægter fra folkeoplysende organisationer,  

 beboerforeninger, private husstande, grundejerforeninger, idrætsforeninger  

 m.v., jf. § 24, stk. 2, indgår ikke i udligningsordningen.
Det samlede  

 udligningsbeløb pålignes kommunerne i henhold til deres indbyggertal som  

 opgjort af Danmarks Statistik pr. 1. januar i udligningsåret.
 Stk. 4. Indenrigsministeren fastsætter nærmere regler om den  

 kommunale udligningsordning og om administrationen af reglerne i § 37, stk.  

 3.
Kapitel 15 Gennemførelse af tilbud § 38. Arbejdsformidlingen og (amts)kommunerne gennemfører  

 arbejdsmarkedsindsatsen.
 Stk. 2. Arbejdsformidlingen og (amts)kommunerne kan vælge selv at  

 gennemføre de tilbud, de har ansvaret for at tilvejebringe, eller helt eller  

 delvis at overlade gennemførelsen til andre, eventuelt mod betaling.  

 Arbejdsformidlingen og (amts)kommunerne kan ikke herved fraskrive sig  

 ansvaret for tilvejebringelse af tilbudene.
 Stk. 3. (Amts)kommunerne kan formidle arbejde til personer, der  

 modtager eller søger støtte efter afsnit III eller III A i lov om social  

 bistand, førtidspensionister og personer med fysisk/psykisk handicap eller  

 særlige sociale problemer, jf. reglerne herom i lov om social bistand.
 Stk. 4. Arbejdsministeren fastsætter efter forhandling med  

 socialministeren og de kommunale organisationer og efter indhentet udtalelse  

 fra Landsarbejdsrådet nærmere bestemmelser om (amts)kommunernes medvirken i  

 arbejdsmarkedsindsatsen.
 § 39. Arbejdsløshedskasserne kan formidle arbejde til egne ledige  

 medlemmer.
 Stk. 2. Arbejdsløshedskasserne har pligt til at informere og  

 vejlede deres egne medlemmer om mulighederne for at få beskæftigelse på det  

 almindelige arbejdsmarked, om mulighederne for at få tilbud samt om de  

 dagpengemæssige konsekvenser af at afslå, udeblive fra, ophøre med eller  

 afbryde et tilbud, som den ledige har fået som led i den  

 arbejdsmarkedspolitiske indsats.
 Stk. 3. Arbejdsministeren fastsætter nærmere regler om  

 arbejdsløshedskassernes samarbejde med arbejdsformidlingen om vejledning m.v.  

 efter stk. 2. Arbejdsministeren kan bestemme, at arbejdsløshedskasserne skal  

 medvirke ved udarbejdelse og revision af en individuel handlingsplan, jf. §§  

 11 og 29.
 Stk. 4. Det påhviler arbejdsløshedskasserne at give meddelelse til  

 arbejdsformidlingen om de medlemmer, der fortsat står til rådighed for  

 arbejdsmarkedet, og som er berettiget til tilbud efter denne lov.  

 Arbejdsministeren kan fastsætte nærmere regler herom, herunder om tidspunktet  

 for arbejdsløshedskassernes indberetning.
Kapitel 16 Udbetaling af ydelser § 40. Arbejdsløshedskasser udbetaler uddannelsesgodtgørelse og  

 etableringsydelse til ledige dagpengemodtagere.
 Stk. 2. Reglerne i §§ 79-82 i lov om arbejdsløshedsforsikring m.v.  

 finder tilsvarende anvendelse.
 § 41. Arbejdsformidlingen eller (amts)kommunerne udbetaler  

 løntilskud i forbindelse med jobtræning og tilskud i forbindelse med særligt  

 tilrettelagte jobtræningsforløb.
 Stk. 2. Arbejdsministeren fastsætter nærmere regler om udbetaling  

 efter dette kapitel.
Afsnit V Øvrige bestemmelser Kapitel 17 Udveksling og videregivelse af oplysninger m.v.
 § 42. Arbejdsformidlingen og arbejdsløshedskasserne må ikke  

 videregive oplysninger om arbejdssøgende og arbejdsgivere til uvedkommende.
 § 43. Til brug for vejledningen af ledige, herunder udarbejdelse  

 af en individuel handlingsplan, og med henblik på at sikre sammenhængende  

 vejledning kan der inden for rammerne af lov om offentlige myndigheders  

 registre udveksles relevante oplysninger mellem arbejdsformidlingen,  

 (amts)kommunerne og arbejdsløshedskasserne.
 Stk. 2. Arbejdsformidlingen underretter den lediges  

 arbejdsløshedskasse om indholdet af den individuelle handlingsplan, jf.  

 kapitel 4 samt § 29. Til brug for opdateringen af Arbejdsministeriets  

 registre over arbejdssøgende og arbejdsgivere kan der inden for rammerne af  

 lov om offentlige myndigheders registre udveksles relevante oplysninger  

 mellem Arbejdsministeriets enheder, offentlige og private virksomhedsregistre  

 samt det centrale personregister.
 § 44. Som led i formidlingssamarbejdet mellem lande, der er  

 omfattet af fri bevægelighed for arbejdskraft, kan arbejdsformidlingen  

 videregive oplysninger om danske arbejdsgiveres ønsker om arbejdskraft  

 (jobordrer) med angivelse af arbejdsgiverens navn og adresse, arbejdets  

 karakter m.v. via edb til disse landes arbejdsmarkedsmyndigheder.
 § 45. Når en faglig organisation skriftligt og fyldestgørende har  

 fremsendt oplysninger om, at en arbejdsgiver er omfattet af strejke eller  

 lockout, må der ikke formidles arbejdskraft til arbejdsgiveren, før  

 konflikten er hævet eller kendt overenskomststridig eller på anden måde  

 retsstridig.
 § 46. En modtager af uddannelsesgodtgørelse eller  

 etableringsydelse har pligt til at underrette sin arbejdsløshedskasse om  

 forhold, der kan være af betydning for ret til ydelserne.
 Stk. 2. Har en modtager af uddannelsesgodtgørelse eller  

 etableringsydelse givet urigtige oplysninger eller fortiet forhold, der har  

 betydning for retten til ydelserne, skal fejludbetalte ydelser tilbagebetales  

 efter reglerne i kapitel 13 i lov om arbejdsløshedsforsikring m.v.
 § 47. Arbejdsministeren kan fastsætte nærmere regler om udveksling  

 og videregivelse af oplysninger samt om tilbagebetaling af ydelser udbetalt  

 på urigtigt grundlag.
Kapitel 18 Oprettelse og drift af registre § 48. Arbejdsministeren har ansvar for oprettelse og drift af  

 registre, der føres ved hjælp af elektronisk databehandling, vedrørende  

 arbejdsmarkedsindsatsen, jf. lov om offentlige myndigheders registre.
 Stk. 2. Registre kan indgå i et sammenhængende system af registre,  

 som blandt andet skal danne grundlag for udarbejdelsen af en  

 arbejdsmarkedsstatistik, det tilsyn, staten skal føre med de statsanerkendte  

 arbejdsløshedskasser, formidling af arbejdskraft og  

 uddannelsesadministration.
 Stk. 3. Arbejdsministeren kan fastsætte nærmere regler for  

 indhentning af oplysninger til brug for registrene.
Stk. 4. Registre, som er oprettet af arbejdsministeren, kan  

 samkøres i det omfang, det tjener et administrativt formål i  

 Arbejdsministeriet.
Registre, som er opretet af arbejdsministeren, kan  

 endvidere samkøres med arbejdsløshedskassernes og kommunernes registre.
Afsnit VI Styring af den aktive arbejdsmarkedspolitik Kapitel 19 Landsarbejdsrådet § 49. Til varetagelse af opgaver på landsplan i forbindelse med  

 styringen af arbejdsmarkedsindsatsen nedsætter arbejdsministeren  

 Landsarbejdsrådet, der består af 1 formand og 25 andre medlemmer.
 § 50. Arbejdsministeren udpeger, bortset fra formanden,  

 medlemmerne af Landsarbejdsrådet efter indstilling fra de i rådet  

 repræsenterede organisationer og myndigheder således:
8 fra Dansk Arbejdsgiverforening, 8 fra Landsorganisationen i Danmark, 1 fra Sammenslutningen af Landbrugets Arbejdsgiverforeninger, 1 fra Funktionærernes og Tjenestemændenes Fællesråd, 1 fra Akademikernes Centralorganisation, 1 fra FR-Fællesrepræsentationen (Hovedorganisation for Arbejdsleder- og  

 tekniske Funktionærforeninger i Danmark), 1 fra Amtsrådsforeningen i Danmark, 3 fra Kommunernes Landsforening og 1 fra Københavns og Frederiksberg Kommuner i fællesskab.
 Stk. 2. Arbejdsministeren udpeger rådets formand og en suppleant  

 for denne efter indstilling fra rådets medlemmer.
 Stk. 3. Der tilforordnes Landsarbejdsrådet 3 repræsentanter for  

 Arbejdsministeriet, 1 repræsentant for Finansministeriet og 1 repræsentant  

 for Undervisningsministeriet.
Stk. 4. Medlemmerne, herunder formanden, samt de tilforordnede  

 udpeges for en 4-årig periode.
Udpegningen finder sted den 1. februar  

 umiddelbart efter de kommunale valg.
Finder udpegningen sted i løbet af en  

 periode, gælder den til periodens udløb.
 Stk. 5. Landsarbejdsrådet fastsætter selv sin forretningsorden.
 Stk. 6. Arbejdsministeren drager omsorg for varetagelse af  

 Landsarbejdsrådets sekretariatsforretninger.
Kapitel 20 Arbejdsmarkedsråd § 51. Det regionale arbejdsmarked (regionen) omfatter et amt.
Til  

 varetagelse af opgaver i forbindelse med styringen af arbejdsmarkedsindsatsen  

 nedsætter arbejdsministeren et arbejdsmarkedsråd i hver region.  

 Arbejdsministeren kan opdele amtet i flere regioner.
 § 52. Arbejdsmarkedsrådet består af 1 formand og 18 andre  

 medlemmer.
 Stk. 2. Arbejdsministeren udpeger, bortset fra formanden,  

 medlemmerne af Arbejdsmarkedsrådet efter indstilling fra de i rådet  

 repræsenterede organisationer og myndigheder, jf. dog stk. 3, således:
6 fra Dansk Arbejdsgiverforening, efter forhandling med andre  

 interesserede arbejdsgiver- og erhvervsorganisationer, 5 fra Landsorganisationen i Danmark, 1 fra Funktionærernes og Tjenestemændenes Fællesråd, 3 fra amtsrådet og 3 fra kommunerne i amtet i fællesskab.
 Stk. 3. I Københavnsområdet udpeges de kommunale medlemmer efter  

 indstilling således:
1 fra Københavns Borgerrepræsentation, 1 fra Frederiksberg Kommunalbestyrelse og 1 fra kommunerne i Københavns Amt i fællesskab.
 Stk. 4. Samtidig udpeges på samme måde 1 suppleant for hvert  

 medlem.
 Stk. 5. Bortset fra formanden og suppleanten for denne udpeges  

 medlemmerne, suppleanterne og de tilforordnede for en 4-årig periode.  

 Udpegningen finder sted den 1. februar umiddelbart efter de kommunale valg.  

 Finder udpegningen sted i løbet af en periode, gælder den til periodens  

 udløb.
 Stk. 6. Rådets formand og suppleanten for denne udpeges af  

 medlemmerne af Arbejdsmarkedsrådet for en 2-årig periode.
 Stk. 7. Arbejdsmarkedsrådet fastsætter selv sin forretningsorden.
 Stk. 8. Regionschefen, jf. § 55, varetager Arbejdsmarkedsrådets  

 sekretariatsforretninger.
Kapitel 21 Den statslige arbejdsformidling § 53. Den statslige arbejdsformidling varetager  

 arbejdsmarkedsindsatsen.
 Stk. 2. Arbejdsministeren er øverste administrative myndighed for  

 arbejdsformidlingen og bistås af Arbejdsmarkedsstyrelsen, der til daglig  

 leder arbejdsformidlingen på landsplan.
 § 54. Arbejdsministeren opretter i hver region, jf. § 51, et  

 regionskontor, der ledes af en regionschef.
 Stk. 2. Arbejdsmarkedsrådet godkender efter indstilling fra  

 regionschefen organiseringen af arbejdsformidlingen i regionen.
 § 55. Regionschefen leder arbejdsformidlingen i regionen, jf. §  

 51.
 Stk. 2. Regionschefen, der skal være uafhængig af arbejdsgiver- og  

 lønmodtagerinteresser, ansættes af arbejdsministeren.
 Stk. 3. Arbejdsformidlingens øvrige personale ansættes af  

 Arbejdsmarkedsstyrelsen efter indstilling fra regionschefen.
Kapitel 22 Samspillet mellem de kollegiale organer og statslige  

 arbejdsmarkedsmyndigheder på centralt plan § 56. Landsarbejdsrådet medvirker i tilrettelæggelsen af  

 arbejdsmarkedspolitikken gennem rådgivning af arbejdsministeren og afgiver  

 indstilling til arbejdsministeren om:
 1) Planlægning af arbejdsmarkedsindsatsen, herunder arbejdsformidlingens  

 ordinære aktiviteter, samt fastsættelse af mål for kommende års indsats og  

 prioriteringen af indsatsområderne.
 2) Udmelding af bevilling, mål og resultatkrav i arbejdsmarkedsindsatsen  

 til Arbejdsmarkedsrådet.
 3) Opfølgning på den regionale arbejdsmarkedsindsats.
 4) Overvågning af udviklingen på arbejdsmarkedet.
 5) Forslag til love og anden regelfastsættelse på det  

 arbejdsmarkedspolitiske område.
 Stk. 2. Landsarbejdsrådet afgiver hvert år en  

 arbejdsmarkedspolitisk redegørelse om udviklingen på arbejdsmarkedet og om  

 arbejdsmarkedsindsatsen, herunder arbejdsformidlingens ordinære aktiviteter.  

 Redegørelsen ledsages af de forslag til ændringer, som rådet finder  

 ønskelige.
 Stk. 3. Landsarbejdsrådet afgiver indstilling til  

 arbejdsministeren om iværksættelse af analyser samt forsøgs- og  

 udviklingsaktiviteter på det arbejdsmarkedspolitiske område.
§ 57. Landsarbejdsrådet udarbejder til arbejdsministeren forud for  

 hvert finansår forslag til budget for arbejdsmarkedsindsatsen og bidrager med  

 forslag til den del af bevillingen til driften af arbejdsformidlingen, der  

 vedrører arbejdsformidlingens ordinære aktiviteter.
Landsarbejdsrådet  

 udarbejder endvidere til arbejdsministeren forslag til mål, resultatkrav og  

 kriterier for fordeling af bevillingerne til arbejdsmarkedsrådene og  

 regionscheferne, jf. stk. 3.
Stk. 2. I grundlaget for tilvejebringelse af Landsarbejdsrådets  

 forslag indgår Arbejdsmarkedsrådets forslag til budget for  

 arbejdsmarkedsindsaten og Arbejdsmarkedsrådets bidrag til forslag til budget  

 for den del af bevillingen til driften af arbejdsformidlingen, der vedrører  

 arbejdsformidlingens ordinære aktiviteter.
Endvidere indgår  

 Arbejdsmarkedsrådets forslag til mål og resultatkrav for  

 arbejdsmarkedsindsatsen i regionen.
Stk. 3. Der afsættes på finansloven dels en bevilling til  

 arbejdsmarkedsindsatsen, som arbejdsministeren efter udtalelse fra  

 Landsarbejdsrådet fordeler til arbejdsmarkedsrådene, dels en bevilling til  

 driften af arbejdsformidlingen, som arbejdsministeren efter udtalelse fra  

 Landsarbejdsrådet fordeler til regionscheferne.
En mindre del af  

 bevillingstildelingen kan gøres resultatafhængig.
Stk. 4. Udgifterne til opretholdelse og drift af  

 arbejdsformidlingen fordeles med 3/4 til staten og uden for Københavnsområdet  

 med 1/4 til amtskommunen.
I Københavnsområdet fordeles den kommunale andel på  

 1/4 mellem Københavns Amtskommune, Københavns og Frederiksberg Kommuner efter  

 de folketal, der foreligger oplyst ved begyndelsen af det finansår, hvor  

 udgifterne afholdes.
Stk. 5. De løbende udgifter til arbejdsformidlingen afholdes af  

 staten.
Den i stk. 4 nævnte kommunale andel opkræves månedsvis på grundlag af  

 det senest udarbejdede månedsregnskab.
Endelig afregning finder sted i  

 forbindelse med den regnskabsmæssige årsafslutning.
 Stk. 6. Landsarbejdsrådet udmelder inden for de rammer, der er  

 fastsat på finansloven og efter nærmere af arbejdsministeren fastsatte  

 retningslinier, mål og resultatkrav for den samlede arbejdsmarkedsindsats og  

 for arbejdsformidlingens ordinære aktiviteter til Arbejdsmarkedsrådet.
Stk. 7. Med henblik på en særlig indsats kan der på finansloven  

 afsættes en mindre del af bevillingen til arbejdsmarkedsindsatsen, jf. stk.  

 3, til en central pulje.
Arbejdsministeren forestår anvendelsen af den  

 centrale pulje efter indstilling fra Landsarbejdsrådet.
§ 58. Arbejdsmarkedsstyrelsen udarbejder regelmæssigt en rapport  

 om opfyldelse af Arbejdsmarkedsrådets mål og resultatkrav i  

 arbejdsmarkedsindsatsen til arbejdsministeren.
Rapporten ledsages af  

 Landsarbejdsrådets forslag til opfølgning af den regionale  

 arbejdsmarkedsindsats.
 Stk. 2. I grundlaget for tilvejebringelsen af  

 Arbejdsmarkedsstyrelsens rapport og forslag til opfølgning indgår  

 Arbejdsmarkedsrådets og regionschefens bemærkninger.
 § 59. På baggrund af udviklingen i regionerne træffer  

 arbejdsministeren efter indstilling fra Landsarbejdsrådet bestemmelse om  

 justeringer i arbejdsmarkedsindsatsen.
Kapitel 23 Samspillet mellem de kollegiale organer og statslige  

 arbejdsmarkedsmyndigheder med flere på regionalt plan § 60. Arbejdsmarkedsrådet udarbejder forslag til budget for  

 arbejdsmarkedsindsatsen i regionen og bidrager med forslag til budget for den  

 del af bevillingen til driften af arbejdsformidlingen, der vedrører  

 arbejdsformidlingens ordinære aktiviteter.
Arbejdsmarkedsrådet træffer  

 bestemmelse om anvendelse af bevillingen til arbejdsmarkedsindsatsen inden  

 for de udmeldte bevillinger samt mål og resultatkrav.
 Stk. 2. Arbejdsmarkedsrådet tilrettelægger arbejdsmarkedsindsatsen  

 ved:
 1) Planlægning af den arbejdsmarkedspolitiske indsats i regionen, herunder  

 fastsættelsen af mål og resultatkrav for indsatsen.
 2) Løbende overvågning af den arbejdsmarkedspolitiske indsats.
 3) Dimensionering og prioritering af de arbejdsmarkedspolitiske redskaber  

 og medvirken ved dimensionering og prioritering af arbejdsformidlingens  

 ordinære aktiviteter.
 4) Samordning af arbejdsformidlingens og (amts)kommunernes varetagelse af  

 arbejdsmarkedsindsatsen, herunder anvendelse af jobtræning og særligt  

 tilrettelagte jobtræningsforløb.
 5) Koordinering af uddannelses- og erhvervsvejledningen samt det  

 virksomhedsopsøgende arbejde.
 6) Beslutning om udarbejdelse af analyser og prognoser for udviklingen på  

 arbejdsmarkedet i regionen.
 7) Beslutning om gennemførelse af forsøgs- og udviklingsaktiviteter i  

 regionen på det arbejdsmarkedspolitiske område.
 § 61. Regionschefen varetager driften af arbejdsformidlingen på  

 regionalt plan i overensstemmelse med Arbejdsmarkedsrådets prioritering og  

 dimensionering af indsatsen.
 Stk. 2. Regionschefen påser, at Arbejdsmarkedsrådets beslutninger  

 er lovlige, og drager omsorg for deres iværksættelse.
 Stk. 3. Regionschefen udarbejder til arbejdsministeren forslag til  

 budget for driften af arbejdsformidlingen og samordner forslaget med  

 Arbejdsmarkedsrådets forslag til budget for arbejdsmarkedsindsatsen, jf. §  

 60, stk. 1.
Afsnit VII Klageadgang, ikrafttræden m.v.
Kapitel 24 Klageadgang § 62. Klage over arbejdsformidlingens afgørelser efter kapitel  

 2-10 samt § 28 for så vidt angår rimeligheden af et tilbud og §§ 33 og 34 kan  

 inden 4 uger indbringes for Arbejdsmarkedsrådet af den, som afgørelsen  

 vedrører.
 Stk. 2. Arbejdsformidlingens og (amts)kommunernes afgørelser efter  

 denne lov vedrørende § 14, stk. 4, § 22, stk. 5 og 6, og § 24, stk. 4, kan  

 indbringes for Arbejdsmarkedsrådet.
 Stk. 3. Afgørelser efter stk. 1 og 2 kan ikke indbringes for anden  

 administrativ myndighed.
 Stk. 4. Arbejdsministeren kan inden 4 uger efter, at afgørelsen er  

 meddelt, på eget initiativ tage en afgørelse, der er truffet af  

 Arbejdsmarkedsrådet, op til nærmere undersøgelse og afgørelse.
§ 63. Klage over arbejdsformidlingens afgørelser efter §§ 28-32 og  

 § 34 kan inden 4 uger indbringes for Arbejdsmarkedsstyrelsen af den, som  

 afgørelsen vedrører.
Klagen indgives til vedkommende regionschef, der, hvis  

 afgørelsen fastholdes, videresender klagen til Arbejdsmarkedsstyrelsen.
 Stk. 2. Afgørelser efter stk. 1 kan ikke indbringes for anden  

 administrativ myndighed.
 Stk. 3. Arbejdsministeren kan inden 4 uger efter, at afgørelsen er  

 meddelt, på eget initiativ tage en afgørelse, der er truffet af  

 Arbejdsmarkedsstyrelsen, op til nærmere undersøgelse og afgørelse.
§ 64. Arbejdsløshedskassernes afgørelser efter kapitel 11  

 vedrørende opgørelse af ledighed samt arbejdsløshedskassernes afgørelser  

 efter kapitel 13 og 16 kan inden 4 uger efter, at afgørelsen er meddelt,  

 indbringes for Direktoratet for Arbejdsløshedsforsikringen.
Klagen indgives  

 til arbejdsløshedskassen, der, hvis afgørelsen fastholdes, videresender  

 klagen til Direktoratet for Arbejdsløshedsforsikringen.
 Stk. 2. Afgørelser truffet af Direktoratet for  

 Arbejdsløshedsforsikringen efter stk. 1 kan inden fire uger efter, at  

 afgørelsen er meddelt, indbringes for Arbejdsmarkedets Ankenævn, jf. § 100 i  

 lov om arbejdsløshedsforsikring m.v., af den, afgørelsen vedrører.  

 Ankenævnets afgørelser kan ikke indbringes for anden administrativ myndighed.
Kapitel 25 Ikrafttrædelses- og overgangsbestemmelser § 65. Arbejdsministeren fastsætter tidspunktet for lovens  

 ikrafttræden, dog træder afsnit VI om styring af den aktive  

 arbejdsmarkedspolitk i kraft den 1. september 1993.
 Stk. 2. Ved lovens ikrafttræden ophæves lov om arbejdstilbud til  

 ledige, jf. lovbekendtgørelse nr. 634 af 17. juli 1992 med senere ændring,  

 samt lov om kommunal beskæftigelsesindsats, jf. lovbekendtgørelse nr. 635 af  

 17. juli 1992.
 § 66. Bestemmelsen i § 62, stk. 4, tages op til overvejelse i  

 folketingsåret 1995-96.
 § 67. Udpegningen af medlemmer til Landsarbejdsrådet og  

 Arbejdsmarkedsrådet sker første gang i 1993 og gælder frem til udgangen af  

 januar 1994.
 § 68. Arbejdsministeren fastsætter nærmere regler om  

 overgangsordninger for ledige, der er omfattet af lov om arbejdstilbud til  

 ledige, herunder fastsættelsen af genoptræningsstøttens størrelse, jf.  

 lovbekendtgørelse nr. 634 af 17. juli 1992 med senere ændring.  

 Arbejdsministeren fastsætter tillige efter forhandling med socialministeren  

 og indenrigsministeren nærmere regler om overgangsordninger i forbindelse med  

 ophævelsen af lov om kommunal beskæftigelsesindsats, jf. lovbekendtgørelse  

 nr. 635 af 17. juli 1992.
 § 69. Loven gælder ikke for Færøerne og Grønland.
