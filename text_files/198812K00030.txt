Nr LSF 30 Forslag til Lov om læhegn Fremsat af landbrugsministeren (Tørnæs) den 6. oktober 1988 Vedtaget ved tredjebehandling den 16. december 1988 Lov nr. 812 af 21/12/1988 Kapitel 1 Almindelige bestemmelser § 1. Ved læhegn forstås i denne lov en sammenhængende plantning af træer  

 eller buske med indtil 7 planterækker og en bredde af ikke over 10 m, der 1) anlægges med det formål at nedsætte vindhastigheden over arealer, der  

 anvendes eller agtes anvendt til landbrug, frilandsgartneri, frugtplantage,  

 planteskole og lignende, 2) er anlagt med det formål, der er angivet i nr. 1, og fortsat tjener  

 dette eller 3) i øvrigt i væsentlig grad tilgodeser det formål, der er angivet i nr.  

 1.
 Stk. 2. Plantninger, der udgør en del af et skovareal, er ikke omfattet af  

 loven.
 § 2. Ved anlæg af læhegn skal der ved plantevalg og plantningsmetode tages  

 hensyn til, at læhegnet i videst muligt omfang tilpasses det omgivende  

 landskab.
 Stk. 2. Læhegn må ikke plantes således, at de hindrer den frie oversigt  

 ved vejkryds, vejtilslutninger og vejsving.
§ 3. Et læhegn kan plantes i ejendomsskel eller således, at skellinien  

 kommer til at ligge inden for læhegnets ydergrænser, når ejerne af de til  

 læhegnet stødende jorder er enige herom.
Aftalen mellem ejerne skal indgås  

 skriftligt og indeholde en beskrivelse af læhegnet og dets placering samt  

 fastlægge fordelingen af arbejde og udgifter ved læhegnets anlæg og  

 vedligeholdelse.
 § 4. Hvor læhegn plantes i nærheden af ejendomsskel, uden at der  

 foreligger den i § 3 omhandlede aftale mellem de berørte grundejere eller  

 andet særligt retsgrundlag, skal der holdes en sådan afstand til skellinien,  

 at læhegnets grene og eventuelle rodskud ved normal vedligeholdelse kan  

 holdes inden for skellinien.
 Stk. 2. Bestemmelserne i stk. 1 finder tilsvarende anvendelse, hvor læhegn  

 plantes i nærheden af vejarealer, der er omfattet af lov om offentlige veje  

 eller lov om private fællesveje.
§ 5. Ejeren af et læhegn er berettiget til at nedskære, udskifte eller  

 rydde læhegnet.
Hvor læhegnet udgør eneste hegn mod naboejendommen, skal  

 læhegnets ejer skriftligt underrette naboen om de påtænkte foranstaltninger  

 mindst en måned før de iværksættes.
§ 6. Et læhegn skal holdes i forsvarlig stand, så det kan opfylde sit  

 formål.
Det skal ved vedligeholdelsen tilstræbes, at det ikke kommer til at  

 virke skæmmende i landskabet eller giver anledning til unødig ulempe for  

 naboen.
 Stk. 2. Inden for 10 m's afstand fra ejendomsskel er den  

 vedligeholdelsespligtige på naboens forlangende pligtig een gang årligt at  

 nedkappe læhegnet til en højde af 10 m.
 § 7. Et læhegn må ikke beskadiges, og den til læhegnet stødende jord må  

 ikke benyttes eller behandles således, at læhegnet udsættes for beskadigelse.
 § 8. Den vedligeholdelsespligtige er berettiget til i tiden mellem 1.  

 november og 1. april at færdes på nabogrunden i det omfang, læhegnets  

 vedligeholdelse gør det nødvendigt.
 Stk. 2. I forbindelse med renholdelse af læhegn har den  

 vedligeholdelsespligtige ret til også uden for det i stk. 1 nævnte tidsrum at  

 færdes på nabogrunden.
 Stk. 3. Den vedligeholdelsespligtiges færdselsret i medfør af stk. 1 og  

 stk. 2 omfatter den nødvendige medhjælp, redskaber og maskiner m.v.
Stk. 4. Såfremt den vedligeholdelsespligtiges færdsel på naboejendommen  

 medfører skade på denne, skal sådan skade erstattes.
Erstatningsspørgsmålet  

 afgøres, såfremt en mindelig ordning ikke kan opnås, af de i henhold til lov  

 om hegn nedsatte hegnsyn.
 § 9. Spørgsmål om tilsidesættelse af de i § 2, stk. 2, § 4, § 5, 2. pkt.,  

 § 6 og § 7 indeholdte forskrifter eller bestemmelserne i en i medfør af § 3  

 indgået aftale kan indbringes for hegnsynet.
 Stk. 2. Hegnsynet træffer bestemmelse om de foranstaltninger, der er  

 nødvendige for at bringe læhegnet i behørig stand.
 § 10. Spørgsmål om ændring af en i medfør af § 3 indgået aftale kan,  

 såfremt parterne ikke ved forhandling kan opnå enighed herom, indbringes for  

 hegnsynet.
 Stk. 2. Hvor hegnsynet finder, at forandringer i de pågældende ejendommes  

 drift eller andre væsentlige forhold taler for ændring af aftalen, kan  

 hegnsynet fastsætte de fornødne ændringer.
 § 11. Berettiget til at rejse sag for hegnsynet er læhegnets ejer, dennes  

 nabo samt, for såvidt angår bestemmelserne i § 2, stk. 2, og § 4, stk. 2, den  

 pågældende vejmyndighed.
 § 12. Kendelser afsagt af hegnsynet kan af hver af sagens parter  

 indbringes for landvæsenskommissionen.
 § 13. De i §§ 33-36, §§ 38-40, § 41, stk. 1, III og IV, og stk. 2, § 42,  

 stk. 3 og stk. 4, §§ 43-49 samt § 50, stk. 1 og stk. 2, i lov om hegn  

 fastsatte bestemmelser kommer til anvendelse ved hegnsynsforretninger i  

 medfør af nærværende lov.
Kapitel 2 Tilskud til læplantning § 14. Inden for en beløbsramme, der fastsættes på de årlige finanslove,  

 kan der ydes tilskud til fremme af læplantningen.
Stk. 2. Tilskud kan ydes til 1) anlæg af kollektive læhegn, 2) anlæg af individuelle læhegn, 3) forsknings-, forsøgs- og udviklingsprojekter af betydning for  

 læplantningen.
 § 15. Landbrugsministeren fastsætter fordelingen af tilskudsmidlerne  

 mellem kollektiv og individuel læplantning samt forsknings-, udviklings- og  

 forsøgsformål, idet midlerne fortrinsvis skal anvendes som støtte til  

 gennemførelsen af kollektive læplantningsprojekter.
 § 16. Tilskud til anlæg af læhegn, jf. § 14, stk. 2, nr. 1 og 2, ydes af  

 Fællesudvalget for Læplantning, jf. § 22, inden for de af  

 landsbrugsministeren fastsatte årlige beløbsrammer.
 Stk. 2. Fællesudvalget for Læplantning varetager ved tildeling af tilskud  

 landøkonomiske samt planlægnings-, frednings- og miljøhensyn.
 § 17. Tilskud til anlæg af læhegn kan ydes til ejere af de i § 1, stk. 1,  

 nr. 1, angivne arealer.
 Stk. 2. Tilskud kan ikke ydes til læhegn på arealer, der tilhører staten,  

 kommuner, kirker, præsteembeder og offentlige stiftelser.
 Stk. 3. Tilskud kan ikke ydes til beplantninger, som er påbudt af en  

 offentlig myndighed, som af en offentlig myndighed er stillet som vilkår for  

 en tilladelse, eller som tjener til opfyldelse af krav, der umiddelbart måtte  

 fremgå af lovgivningen.
 Stk. 4. Tilskud kan alene ydes til nyanlæg og udskiftning af læhegn.
 § 18. For opnåelse af støtte til kollektiv læplantning skal der foreligge  

 et af Fællesudvalget for Læplantning godkendt projekt omfattende et samlet  

 område med en hegnslængde på mindst 20 km fordelt på mindst 20 ejere.  

 Projektdeltagerne skal indgå i en sammenslutning, hvis vedtægter opfylder de  

 af landbrugsministeren fastsatte betingelser.
 Stk. 2. Ved kollektiv læplantning ydes tilskud til de samlede  

 anlægsomkostninger inden for et af landbrugsministen fastsat maksimum.  

 Tilskuddet udgør en af ministeren fastsat del af tilskudsgrundlaget og kan  

 ikke overstige 50 pct. af dette.
 Stk. 3. Fællesudvalget for Læplantning kan, hvor særlige omstændigheder  

 taler herfor, godkende projekter med en mindre hegnslængde eller et mindre  

 antal ejere end i stk. 1 fastsat.
 § 19. Tilskud til individuel læplantning kan kun ydes, hvor  

 tilskudsmodtageren er afskåret fra at indgå i en kollektiv læplantning eller  

 ikke hensigtsmæssigt kan deltage i denne.
Stk. 2. Ved individuel læplantning ydes tilskud til anskaffelse af  

 planter, der er optaget på en af landbrugsministeren udfærdiget  

 artsfortegnelse, inden for en af ministeren godkendt pris, ekskl.  

 merværdiafgift og eventuelle transport- og fordelingsomkostninger.
Tilskuddet  

 udgør en af ministeren fastsat del af tilskudsgrundlaget og kan ikke  

 overstige 50 pct. af dette.
 § 20. Hvis der til læplantningsarbejder, hvortil der ydes statstilskud  

 efter denne lov, tillige ydes tilskud af andre statslige eller kommunale  

 midler eller af andre midler, der kan sidestilles hermed, nedsættes  

 tilskuddet efter denne lov, således at det samlede offentlige tilskud ikke  

 overstiger det af landbrugsministeren i henhold til § 18, stk. 2, og § 19,  

 stk. 2, fastsatte.
§ 21. Landbrugsministeren kan yde tilskud til forsknings-, forsøgs- og  

 udviklingsprojekter.
Tilskuddet kan i almindelighed ikke overstige 50 pct. af  

 de tilskudsberettigede udgifter.
 Stk. 2. Landbrugsministeren indhenter udtalelse fra Fællesudvalget for  

 Læplantning, forinden der træffes afgørelse om ydelsen af tilskud.
 § 22. Fællesudvalget for Læplantning sammensættes bl.a. af repræsentanter  

 for regionsudvalgene for læplantning.
 Stk. 2. Vedtægter og forretningsorden for Fællesudvalget for Læplantning  

 skal godkendes af landbrugsministeren.
 § 23. Landbrugsministeren kan fastsætte regler for tilskudsordningens  

 gennemførelse og administration, herunder for hvilke udgifter der skal anses  

 for tilskudsberettigede, og for tilskuddenes udbetaling.
 Stk. 2. Landbrugsministeren kan fastsætte regler om, at de i § 18, stk. 2,  

 og § 19, stk. 2, fastlagte maksimale tilskudssatser kan fraviges i ganske  

 særlige tilfælde.
Stk. 3. Tilsagn om tilskud bortfalder, hvis ansøgeren har givet urigtige  

 eller vildledende oplysninger eller fortiet oplysninger af betydning for  

 afgørelsen, eller hvis forudsætningerne for tilsagnet er bristet.
Er tilskud  

 udbetalt, kan dette kræves tilbagebetalt.
 § 24. Landbrugsministeren kan fastsætte regler for Fællesudvalget for  

 Læplantnings kontrol og tilsyn med læhegn, hvortil der ydes tilskud.
 Stk. 2. Landbrugsministeren eller den, ministeren bemyndiger hertil, har  

 til enhver tid i forbindelse med udøvelsen af de i medfør af § 23, stk. 1, og  

 § 24, stk. 1, fastsatte beføjelser uden retskendelse og mod behørig  

 legitimation adgang til arealer med læhegn, til hvilke der er ansøgt om eller  

 udbetalt tilskud.
 § 25. Udgifter til administration af loven afholdes inden for det i § 14  

 nævnte rammebeløb.
 § 26. Afgørelser truffet af Fællesudvalget for Læplantning kan påklages  

 til landbrugsministeren.
 Stk. 2. Landbrugsministeren kan fastsætte nærmere regler om klageadgang,  

 herunder at klager skal have opsættende virkning.
 Stk. 3. Henlægger landbrugsministeren sine beføjelser efter loven til en  

 institution under Landbrugsministeriet, kan ministeren fastsætte regler om  

 adgangen til at klage over denne myndigheds afgørelse, herunder om at  

 afgørelserne ikke skal kunne indbringes for anden administrativ myndighed.
Kapitel 3 Ikrafttrædelsesbestemmelse m.v.
 § 27. Tidspunktet for lovens ikrafttræden fastsættes af  

 landbrugsministeren.
 § 28. Loven gælder ikke for Færøerne og Grønland.
Oprindeligt fremsat forslag Kapitel 1 Almindelige bestemmelser § 1. Ved læhegn forstås i denne lov en sammenhængende plantning af træer  

 eller buske med indtil 7 planterækker og en bredde af ikke over 10 m, der 1) anlægges med det formål at nedsætte vindhastigheden over arealer, der  

 anvendes eller agtes anvendt til landbrug, frilandsgartneri, frugtplantage,  

 planteskole o.lign., 2) er anlagt med det formål, der er angivet i nr. 1, og fortsat tjener  

 dette, eller 3) i øvrigt i væsentlig grad tilgodeser det formål, der er angivet i nr.  

 1.
 Stk. 2. Plantninger, der udgør en del af et skovareal, er ikke omfattet af  

 loven.
 § 2. Ved anlæg af læhegn skal der ved plantevalg og plantningsmetode tages  

 hensyn til, at læhegnet i videst muligt omfang tilpasses det omgivende  

 landskab.
 Stk. 2. Læhegn må ikke plantes således, at de hindrer den frie oversigt  

 ved vejkryds, vejtilslutninger og vejsving.
§ 3. Et læhegn kan plantes i ejendomsskel eller således, at skellinien  

 kommer til at ligge inden for læhegnets ydergrænser, når ejerne af de til  

 læhegnet stødende jorder er enige herom.
Aftalen mellem ejerne skal indgås  

 skriftligt og indeholde en beskrivelse af læhegnet og dets placering samt  

 fastlægge fordelingen af arbejde og udgifter ved læhegnets anlæg og  

 vedligeholdelse.
 § 4. Hvor læhegn plantes i nærheden af ejendomsskel, uden at der  

 foreligger den i § 3 omhandlede aftale mellem de berørte grundejere eller  

 andet særligt retsgrundlag, skal der holdes en sådan afstand til skellinien,  

 at læhegnets grene og eventuelle rodskud ved normal vedligeholdelse kan  

 holdes inden for skellinien.
 Stk. 2. Bestemmelserne i stk. 1 finder tilsvarende anvendelse, hvor læhegn  

 plantes i nærheden af vejarealer, der er omfattet af lov om offentlige veje  

 eller lov om private fællesveje.
§ 5. Ejeren af et læhegn er berettiget til at nedskære, udskifte eller  

 rydde læhegnet.
Hvor læhegnet udgør eneste hegn mod naboejendommen, skal  

 læhegnets ejer skriftligt underrette naboen om de påtænkte foranstaltninger,  

 mindst en måned før de iværksættes.
§ 6. Et læhegn skal holdes i forsvarlig stand, så det kan opfylde sit  

 formål.
Det skal ved vedligeholdelsen tilstræbes, at det ikke kommer til at  

 virke skæmmende i landskabet eller giver anledning til unødig ulempe for  

 naboen.
 Stk. 2. Inden for 10 m's afstand fra ejendomsskel, er den  

 vedligeholdelsespligtige på naboens forlangende pligtig een gang årligt at  

 nedkappe læhegnet til en højde af 10 m.
 § 7. Et læhegn må ikke beskadiges, og den til læhegnet stødende jord må  

 ikke benyttes eller behandles således, at læhegnet udsættes for beskadigelse.
 § 8. Den vedligeholdelsespligtige er berettiget til i tiden mellem 1.  

 november og 1. april at færdes på nabogrunden i det omfang, læhegnets  

 vedligeholdelse gør det nødvendigt.
 Stk. 2. I forbindelse med renholdelse af læhegn, har den  

 vedligeholdelsespligtige ret til også uden for det i stk. 1 nævnte tidsrum at  

 færdes på nabogrunden.
 Stk. 3. Den vedligeholdelsespligtiges færdselsret i medfør af stk. 1 og  

 stk. 2 omfatter den nødvendige medhjælp, redskaber og maskiner m.v.
Stk. 4. Såfremt den vedligeholdelsespligtiges færdsel på naboejendommen  

 medfører skade på denne, skal sådan skade erstattes.
Erstatningsspørgsmålet  

 afgøres, såfremt en mindelig ordning ikke kan opnås, af de i henhold til lov  

 om hegn nedsatte hegnsyn.
 § 9. Spørgsmål om tilsidesættelse af de i § 2, stk. 2., § 4, § 5, 2. pkt.,  

 § 6 og § 7 indeholdte forskrifter eller bestemmelserne i en i medfør af § 3  

 indgået aftale kan indbringes for hegnsynet.
 Stk. 2. Hegnsynet træffer bestemmelse om de foranstaltninger, der er  

 nødvendige for at bringe læhegnet i behørig stand.
 § 10. Spørgsmål om ændring af en i medfør af § 3 indgået aftale kan,  

 såfremt parterne ikke ved forhandling kan opnå enighed herom, indbringes for  

 hegnsynet.
 Stk. 2. Hvor hegnsynet finder, at forandringer i de pågældende ejendommes  

 drift eller andre væsentlige forhold taler for ændring af aftalen, kan  

 hegnsynet fastsætte de fornødne ændringer.
 § 11. Berettiget til at rejse sag for hegnsynet er læhegnets ejer, dennes  

 nabo samt, for såvidt angår bestemmelserne i § 2, stk. 2, og § 4, stk. 2, den  

 pågældende vejmyndighed.
 § 12. Kendelser afsagt af hegnsynet kan af hver af sagens parter  

 indbringes for landvæsenskommissionen.
 § 13. De i §§ 33-36, §§ 38-40, § 41, stk. 1, III og IV, og stk. 2, § 42,  

 stk. 3 og stk. 4, §§ 43-49 samt § 50, stk. 1 og stk. 2, i lov om hegn  

 fastsatte bestemmelser kommer til anvendelse ved hegnsynsforretninger i  

 medfør af nærværende lov.
Kapitel 2 Tilskud til læplantning § 14. Inden for en beløbsramme, der fastsættes på de årlige finanslove,  

 kan der ydes tilskud til fremme af læplantningen.
Stk. 2. Tilskud kan ydes til 1) anlæg af kollektive læhegn, 2) anlæg af individuelle læhegn, 3) forsknings-, forsøgs- og udviklingsprojekter af betydning for  

 læplantningen.
 § 15. Landbrugsministeren fastsætter fordelingen af tilskudsmidlerne  

 mellem kollektiv og individuel læplantning samt forsknings-, udviklings- og  

 forsøgsformål, idet midlerne fortrinsvis skal anvendes som støtte til  

 gennemførelsen af kollektive læplantningsprojekter.
 § 16. Tilskud til anlæg af læhegn, jfr. § 14, stk. 2, nr. 1 og 2, ydes af  

 Fællesudvalget for Læplantning, jf. § 22, inden for de af  

 landsbrugsministeren fastsatte årlige beløbsrammer.
 Stk. 2. Fællesudvalget for Læplantning varetager ved tildeling af tilskud  

 landøkonomiske samt planlægnings-, frednings- og miljøhensyn.
 § 17. Tilskud til anlæg af læhegn kan ydes til ejere af de i § 1, stk. 1,  

 nr. 1, angivne arealer.
 Stk. 2. Tilskud kan ikke ydes til læhegn på arealer, der tilhører staten,  

 kommuner, kirker, præsteembeder og offentlige stiftelser.
 Stk. 3. Tilskud kan ikke ydes til beplantninger, som er påbudt af en  

 offentlig myndighed, som af en offentlig myndighed er stillet som vilkår for  

 en tilladelse, eller som tjener til opfyldelse af krav, der umiddelbart måtte  

 fremgå af lovgivningen.
 Stk. 4. Tilskud kan alene ydes til nyanlæg og udskiftning af læhegn.
 § 18. For opnåelse af støtte til kollektiv læplantning skal der foreligge  

 et af Fællesudvalget for Læplantning godkendt projekt omfattende et samlet  

 område med en hegnslængde på mindst 20 km fordelt på mindst 20 ejere.  

 Projektdeltagerne skal indgå i en sammenslutning, hvis vedtægter opfylder de  

 af landbrugsministeren fastsatte betingelser.
 Stk. 2. Ved kollektiv læplantning ydes tilskud til de samlede  

 anlægsomkostninger inden for et af landbrugsministen fastsat maksimum.  

 Tilskuddet udgør en af ministeren fastsat del af tilskudsgrundlaget og kan  

 ikke overstige 50 pct. af dette.
 Stk. 3. Fællesudvalget for Læplantning kan, hvor særlige omstændigheder  

 taler herfor, godkende projekter med en mindre hegnslængde eller et mindre  

 antal ejere end i stk. 1 fastsat.
 § 19. Tilskud til individuel læplantning kan kun ydes, hvor  

 tilskudsmodtageren er afskåret fra at indgå i en kollektiv læplantning eller  

 ikke hensigtsmæssigt kan deltage i denne.
Stk. 2. Ved individuel læplantning ydes tilskud til anskaffelse af  

 planter, der er optaget på en af landbrugsministeren udfærdiget  

 artsfortegnelse, inden for en af ministeren godkendt pris, ekskl.  

 merværdiafgift og eventuelle transport- og fordelingsomkostninger.
Tilskuddet  

 udgør en af ministeren fastsat del af tilskudsgrundlaget og kan ikke  

 overstige 50 pct. af dette.
 § 20. Hvis der til læplantningsarbejder, hvortil der ydes statstilskud  

 efter denne lov, tillige ydes tilskud af andre statslige eller kommunale  

 midler eller af andre midler, der kan sidestilles hermed, nedsættes  

 tilskuddet efter denne lov, således at det samlede offentlige tilskud ikke  

 overstiger det af landbrugsministeren i henhold til § 18, stk. 2, og § 19,  

 stk. 2, fastsatte.
§ 21. Landbrugsministeren kan yde tilskud til forsknings-, forsøgs- og  

 udviklingsprojekter.
Tilskuddet kan i almindelighed ikke overstige 50 pct. af  

 de tilskudsberettigede udgifter.
 Stk. 2. Landbrugsministeren indhenter udtalelse fra Fællesudvalget for  

 Læplantning, forinden der træffes afgørelse om ydelsen af tilskud.
 § 22. Fællesudvalget for Læplantning sammensættes bl.a. af repræsentanter  

 for regionsudvalgene for læplantning.
 Stk. 2. Vedtægter og forretningsorden for Fællesudvalget for Læplantning  

 skal godkendes af landbrugsministeren.
 § 23. Landbrugsministeren kan fastsætte regler for tilskudsordningens  

 gennemførelse og administration, herunder for hvilke udgifter der skal anses  

 for tilskudsberettigede, og for tilskuddenes udbetaling.
 Stk. 2. Landbrugsministeren kan fastsætte regler om, at de i § 18, stk. 2,  

 og § 19, stk. 2, fastlagte maksimale tilskudssatser kan fraviges i ganske  

 særlige tilfælde.
Stk. 3. Tilsagn om tilskud bortfalder, hvis ansøgeren har givet urigtige  

 eller vildledende oplysninger eller fortiet oplysninger af betydning for  

 afgørelsen, eller hvis forudsætningerne for tilsagnet er bristet.
Er tilskud  

 udbetalt, kan dette kræves tilbagebetalt.
 § 24. Landbrugsministeren kan fastsætte regler for Fællesudvalget for  

 Læplantnings kontrol og tilsyn med læhegn, hvortil der ydes tilskud.
 Stk. 2. Landbrugsministeren eller den, ministeren bemyndiger hertil, har  

 til enhver tid i forbindelse med udøvelsen af de i medfør af § 23, stk. 1, og  

 § 24, stk. 1, fastsatte beføjelser uden retskendelse og mod behørig  

 legitimation adgang til arealer med læhegn, til hvilke der er ansøgt om eller  

 udbetalt tilskud.
 § 25. Udgifter til administration af loven afholdes inden for det i § 14  

 nævnte rammebeløb.
 § 26. Afgørelser truffet af Fællesudvalget for Læplantning kan påklages  

 til landbrugsministeren.
 Stk. 2. Landbrugsministeren kan fastsætte nærmere regler om klageadgang,  

 herunder at klager skal have opsættende virkning.
 Stk. 3. Henlægger landbrugsministeren sine beføjelser efter loven til en  

 institution under Landbrugsministeriet, kan ministeren fastsætte regler om  

 adgangen til at klage over denne myndigheds afgørelse, herunder om at  

 afgørelserne ikke skal kunne indbringes for anden administrativ myndighed.
Kapitel 3 Ikrafttrædelsesbestemmelse m.v.
 § 27. Tidspunktet for lovens ikrafttræden fastsættes af  

 landbrugsministeren.
 § 28. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Anledningen til lovforslaget er, at den nuværende læplantningslov, jf.  

 lovbekendtgørelse nr. 730 af 3. november 1987, udløber med udgangen af 1988.  

 Desuden har der gennem en årrække manifesteret sig en række problemer omkring  

 hegnenes højde og placering, som i det lange løb ikke kan lades uløste.
 Lovforslaget svarer til det i Folketingssamlingen 1987/88 fremsatte  

 forslag til lov om læhegn (L 136), idet bestemmelsen om tinglysning af  

 aftaler om læhegns placering er udtaget, og bestemmelsen om administrationen  

 af støtte til læplantning er ændret, således at en række administrative  

 opgaver fremover foreslås tillagt Fællesudvalget for Læplantning.
2. Læplantning modvirker sandflugt og jordfygning og giver derved større  

 sikkerhed for landbrugsproduktionen, der også øges noget under de forbedrede  

 læforhold.
Læhegn bevirker også en nedsættelse af vindhastigheden ud over de  

 lokale læzoner og medvirker derved til et bedre miljø for plante- og dyreliv  

 og for mennesker.
Med sammensætningen af de moderne læhegn er disse oftest  

 positive landskabselementer og hegnenes placering vil tit medvirke til at  

 fremhæve landskabets naturlige konturer.
Læhegn er også egnet til i et vist  

 omfang at tjene som spredningskorridorer for vildtet.
Gennem generationers bestræbelser er der opnået meget store resultater  

 inden for læplantningen, men det er ikke muligt i tal at opgøre, hvad der i  

 alt måtte være plantet, eller hvad der i dag er i behold heraf.
Der er  

 fortsat et behov for nye læhegn, idet landbrugsstrukturen hele tiden ændres  

 ved omlægning af driften, sammenlægning og jordfordeling.
Hertil kommer et  

 betydeligt behov for udskiftning af ældre hegn, idet mange af disse er  

 udlevede, sygdomsangrebne eller uhensigtsmæssigt placeret.
3. Gennem henved et par hundrede år har den danske stat under forskellige  

 former - oprindelig ved uddeling af planter fra præstegårdshaver og  

 forstplanteskoler og præmieringsordninger - ydet støtte til plantninger på  

 landet, bl.a. for at skabe læ for havedyrkning og husdyr og også ud fra  

 æstetiske hensyn.
Mere organiserede læplantningsbestræbelser begyndte her i  

 landet omkring 1870, til dels inspireret af E.
M.
Dalgas og det nystiftede  

 Hedeselskab.
Omkring 1880 stiftedes den første af de plantningsforeninger,  

 der gennem en længere årrække blev et bærende element i læplantningen.  

 Plantningsforeningerne er lokale sammenslutninger (overvejende af landmænd),  

 der har til formål at udlevere planter til medlemmerne, der selv foretager  

 plantningen.
Siden 1880'erne er der til plantningsforeningernes virksomhed  

 ydet statsstøtte gennem Hedeselskabet i form af et tilskud til nedsættelse af  

 plantepriserne.
Hedeselskabets medvirken har ud over formidling af  

 statsstøtten bestået i gratis rådgivning og vejledning.
En mere systematiseret form for læplantning begyndte i 1937, hvor der  

 etableredes det første læplantningslav, og dermed indledtes det, der i dag  

 betegnes som den »kollektive læplantning«.
Et læplantningslav  

 omfatter typisk 50 til 100 landmænd og har til formål i samarbejde med  

 Hedeselskabet at udføre en systematisk læplantning for medlemmerne.
Bl.a. på baggrund af nogle voldsomme sandstorme i 1938 og den dengang høje  

 arbejdsløshed gennemførtes en ordning, hvorefter læplantning kunne udføres  

 som en beskæftigelsesforanstaltning under Socialministeriet med tilskud fra  

 dette til arbejdslønnen samt tilskud fra Landbrugsministeriet til nedsættelse  

 af planteprisen.
Arbejdet henlagdes under Hedeselskabets ledelse, og der  

 organiseredes et »flyvende korps«, hvis læplantningsafdeling en  

 overgang beskæftigede 600-800 mand og 50-60 arbejdsledere.
Det flyvende korps  

 ophørte i 1963 efter at have medvirket ved plantning af 43.251 km læhegn.  

 Beskæftigelsesarbejderne ophørte i 1962, men for at muliggøre en  

 videreførelse af læplantningen optoges der (første gang på finansloven for  

 1963/64) en bevilling under Landbrugsministeriet på knap 3 mill. kr. til  

 småplantninger, læplantning m.v.
I 1967 introduceredes i læplantningen et nyt system med egnsprojekter som  

 en videre udvikling af den kollektive læplantning.
Egnsprojektet skal normalt  

 omfatte mindst 20 km 3-rækkede læhegn, og det forudsætter, at næsten alle  

 lodsejere inden for området tilslutter sig planen og slutter sig sammen i et  

 læplantningslaug med solidarisk hæftelse.
Egnsprojektet tilsigter at skabe  

 det varige hovedsystem af hegn på en hel egn, og det kan eventuelt siden  

 suppleres med individuelle hegnsplantninger.
Egnsprojekterne har fordele både  

 i planlægningsfasen, hvor der ved en samlet plan kan opnås langt større  

 effektivitet i lævirkningen, og i udførelsen, hvor en samlet planmæssig  

 indsats af materiel og mandskab muliggør en rationel arbejdsgang, hvorved  

 arbejdet billiggøres.
 Læplantningsarbejdet kom imidlertid efterhånden ud i en kritisk tilstand,  

 idet den på finansloven optagne bevilling uanset nogle mindre reguleringer  

 blev stærkt udhulet af inflationen, men i 1974 opnåedes for første gang  

 tilsagn fra EUGFL om støtte til plantning af 2.000 km 3-rækkede læhegn i de  

 jyske amter, og indtil støtten ophørte i 1983, modtog Hedeselskabet i alt  

 12,3 mill. kr. til læplantningsarbejdet.
 For at muliggøre en udvidelse af læplantningsarbejdet og med henblik på  

 EUGFL-støttens eventuelle ophør fremsatte medlemmer af Venstre og Det  

 Radikale Venstre i 1976 forslag til lov om læplantning, og lovforslaget  

 gennemførtes som lov nr. 245 af 12. maj 1976. Forslagets behandling findes i  

 Folketingstidende 1975/76: Folketingets forhandlinger sp. 4805, 6250, 8898;  

 tillæg A sp. 1719; tillæg B sp. 267; tillæg C sp. 397.
Efter gennemførelsen af læplantningsloven og på baggrund af en  

 aktivitetstilbagegang inden for plantningsforeningerne gennemførtes i 1977 en  

 omstrukturering inden for læplantningsarbejdet.
De samvirkende  

 plantningsforeninger, der siden 1902 havde udgjort en overbygning på  

 plantningsforeningerne, opløstes, og der etableredes en række regionsudvalg  

 for læplantning, hvis medlemmer vælges af de landøkonomiske foreningers  

 planteavlsudvalg, plantningsforeningerne, læplantningslavene og Det danske  

 Hedeselskab.
Som overbygning herpå etableredes Fællesudvalget for  

 Læplantning, der bl.a. har til opgave at fordele de økonomiske midler mellem  

 regionerne.
I 1979 etableredes læplantningens reguleringsfond med det formål at  

 udjævne forskelle i lavenes økonomiske resultat, og afvigelser fra den  

 budgetterede udgift for læplantningsarbejdets gennemførelse i de enkelte lav  

 medfører herefter ikke hverken ekstraregninger til lavets medlemmer eller  

 krav om tilbagebetaling.
Fondens midler er tilvejebragt gennem  

 lodsejerbidrag.
Der er ved udgangen af 1987 i fonden opsparet et beløb på  

 3.401.000 kr.
Med Rådsforordning 797/85 er der fra 1986 inden for nærmere  

 fastlagte grænser åbnet mulighed for refusion fra EF på 25 pct. af de af  

 medlemsstaterne afholdte udgifter til læplantningsprojekter på  

 heltidsbedrifter.
 I 1977 gennemførtes ved lov nr. 566 af 16. november 1977 om ændring af  

 forskellige lovbestemmelser i anledning af omlægningen af statens finansår  

 til kalenderåret en mindre teknisk ændring af læplantningsloven, og ved lov  

 nr. 127 af 25. marts 1981 om ændring af lov om tilskud til læplantning  

 forlængedes loven til udgangen af 1986. Forslagets behandling findes i  

 Folketingstidende 1980/1981: Folketingets forhandlinger sp. 1758, 2866, 7488,  

 7883; tillæg A sp. 1719; tillæg B sp. 267; tillæg C sp. 397.
 Ved lov nr. 116 af 11. marts 1987 om ændring af lov om tilskud til  

 læplantning forlængedes loven til udgangen af 1988. Forslagets behandling  

 findes i Folketingstidende 1986/1987: Folketingets forhandlinger sp. 3450,  

 4995, 7278, 7807; tillæg A sp. 2463; tillæg B, »Blad nr. 542«  

 (foreløbig henvisning).
 Om behandlingen af lovforslag L 136 (Folketingsåret 1987-88) henvises til  

 Folketingstidende 1987-88: Forhandlinger sp. 5395-5406.
 Den gældende lovtekst er optaget som bilag til forslaget.
4. Der er i årene 1963-1987 for læplantningslaugene plantet i alt 21.989  

 km læhegn, heraf 13.741 km 3-rækkede.
Det er ikke muligt tilsvarende at  

 opgøre det fysiske resultat af aktiviteten ved den individuelle læplantning.
Inden for den kollektive læplantning blev der i sæsonen efteråret  

 1987/foråret 1988 plantet i alt 923 km læhegn for 21 laug med anvendelse af  

 2.9 mill. planter.
Statstilskuddet til den kollektive læplantning udgjorde  

 13,6 mill. kr.
Lodsejernes betaling for plantning af 3-rækket læhegn udgjorde  

 i 1987 i gennemsnit 15.600 kr. pr. km læhegn.
Der var ved Hedeselskabets  

 læplantningsarbejder i 1987 beskæftiget en arbejdsstyrke svarende til 87  

 heltidsbeskæftigede.
 Til individuel læplantning blev der i 1987 gennem plantningsforeningerne  

 ydet tilskud til 1.112 plantemodtagere til anskaffelse af 722.746 planter til  

 en værdi af ca. 2,3 mill. kr., og statstilskuddet udgjorde 1,1 mill. kr.  

 Plantetallet svarer nogenlunde til 723 km 1-rækkede læhegn.
 Der er endvidere i 1987 ydet tilskud til det danske Hedeselskab på 7,3  

 mill. kr., der udgør betaling af Hedeselskabets rådgivning og administration  

 vedrørende læplantningen.
Det samlede statstilskud i 1987 udgjorde 23,1 mill. kr.
På finansloven for  

 1988 er afsat 28,1 mill. kr. som samlet læplantningsbevilling.
 5. Da den enkelte landmands investering i læplantning for en stor del vil  

 komme efterfølgende ejere tilgode, og da læplantningen har betydning for en  

 stor ubestemt personkreds ud over de deltagende jordbrugere, forekommer det  

 rimeligt, at der fortsat fra statens side kan ydes økonomisk støtte til  

 gennemførelse af læplantningen, og for den kollektive læplantnings  

 vedkommende må et tilskud af en vis størrelse nok anses for nødvendigt for at  

 sikre den næsten fuldstændige lodsejertilslutning, der er en forudsætning  

 for, at hegnssystemet kan blive effektivt.
6. Som nævnt indledningsvis har der i de senere år manifesteret sig en  

 række problemer omkring læhegnenes placering og højde.
Den største tilladte  

 højde for levende hegn i ejendomsskel er således - (medmindre naboerne er  

 enige om en anden højde) - 5 m, men de nye 3-rækkede læhegn, der  

 introduceredes i 1967, påregnes at opnå en højde på ca. 10-12 m, og hele  

 systemet ved den egnsvise læplantning er baseret på, at hegnene opnår denne  

 højde.
Hertil kommer, at det ofte er hensigtsmæssigt at lade læhegnene følge  

 de naturlige terrænlinier, hvorfor hegnslovens regler om  

 »fælleshegn« og »egne hegn« bliver uhensigtsmæsige.
En  

 nærmere belysning af disse problemer er givet i bemærkningerne til kapitel 1  

 og til § 6.
7. I det foreliggende lovforslag indeholdes i kap. 1 en definition af  

 begrebet »læhegn«, og der indeholdes desuden i kapitlet forskrifter  

 om læhegns placering i forhold til naboejendomme og vejarealer, om ændring af  

 læhegn, om vedligeholdelse af læhegn og behandlingen af den tilstødende jord  

 og ret til færdsel på nabogrunden i forbindelse med vedligeholdelse eller  

 renholdelse.
Nabotvister om læhegn henlægges til de i henhold til lov om hegn  

 nedsatte hegnsyn med ankeadgang til den pågældende landvæsenskommission.  

 Kapitlet afsluttes med en angivelse af de procedureforskrifter m.v. i  

 hegnsloven, der skal finde anvendelse ved sager i henhold til læhegnsloven.
Kapitel 2 indeholder den for læplantningen foreslåede tilskudsordning.
Det  

 foreslås herunder, at landbrugsministeren får en ikke-tidsbegrænset hjemmel  

 til at yde tilskud til fremme af læplantningen inden for en beløbsramme, der  

 fastsættes på de årlige finanslove.
Tilskuddet skal kunne ydes dels som  

 tilskud til anlæg af læhegn, dels som støtte til forsknings-, forsøgs- og  

 udviklingsprojekter af betydning for læplantningen.
For så vidt angår tilskud til anlæg af læhegn svarer forslaget i alt  

 væsentlig til tilskudsordningen efter 1976-loven og den praksis, der er  

 opbygget ved dennes administration, herunder at disse tilskudsmidler  

 fortrinsvis skal anvendes som støtte til gennemførelse af kollektive  

 læplantningsprojekter.
Begreberne »kollektiv læplantning« og  

 »individuel læplantning« fastlægges nu i lovteksten, der også  

 præciserer tilskudsgrundlaget ved de to former for læplantning.
Tilskuddet  

 vil normalt ikke kunne overstige 50 pct. af de beløb, der indgår i  

 tilskudsgrundlaget, men landbrugsministeren foreslås bemyndiget til under  

 særlige omstændigheder at fravige dette.
Den nærmere fordeling af  

 tilskudsmidlerne mellem kollektiv og individuel læplantning foreslås overladt  

 til landbrugsministeren.
 Af miljø- og planlægningsudvalgets beretning om en samlet strategi på  

 marginaljordsområdet fremgår, at regeringen i forbindelse med fremlæggelsen  

 af lovforslaget skal redegøre for, om støtten til læplantning bør betinges  

 af, at der ikke anvendes bekæmpelsesmidler i og nær læhegn.
I forbindelse med besvarelse af spørgsmål vedrørende L 136  

 (Folketingssamlingen 1987/88) fra landbrugs- og fiskeriudvalget har  

 landbrugsministeren oplyst, at der fortrinsvis anvendes mekanisk renholdelse  

 i de kollektive læhegn.
Det er overvejet om sprøjtning kan undlades, og helt  

 erstattes ved mekanisk renholdelse, anvendelse af jorddækning eller  

 dækafgrøder.
Det vurderes, at selvom der er en række lovende  

 forsøgsresultater er det ikke realistisk for øjeblikket at forestille sig,  

 helt at undlade brugen af kemiske bekæmpelsesmidler i de store  

 læplantningsprojekter.
 Det er derfor ikke fundet hensigtsmæssigt at forbyde anvendelse af  

 bekæmpelsesmidler ved læhegn, hvortil der ydes støtte.
Forslagets mulighed for støtte til forsknings-, forsøgs- og  

 udviklingsprojekter er en nydannelse.
Der har gennem en lang årrække i Det  

 danske Hedeselskab og inden for landbrugets organisationer og andre steder  

 været foretaget undersøgelser og forsøg med henblik på udvælgelse af de mest  

 egnede træarter og plantemateriale, plantningsmetoder og udvikling af  

 maskiner til plantning og vedligeholdelse af læhegnene m.v.
Under hensyn til  

 den betydelige offentlige interesse i læplantningen og i, at denne bliver så  

 effektiv og økonomisk som muligt, er det ønskeligt at tilvejebringe mulighed  

 for, at staten økonomisk kan støtte sådanne aktiviteter.
Det er ikke fundet  

 hensigtmæssigt på forhånd at søge afgrænset kredsen af tilskudsmodtagere, der  

 vil kunne være f.eks. institutioner, organisationer eller enkeltpersoner.
Det  

 foreslås, at landbrugsministeren ved sådanne projekter i det enkelte tilfælde  

 skal fastsætte tilskudsgrundlaget og tilskudsprocenten.
Tilskuddet skal dog i  

 almindelighed ikke kunne overstige 50 pct. af de tilskudsberettigede  

 udgifter, men med mulighed for landbrugsministeren til at fravige dette under  

 ganske særlige omstændigheder.
Efter 1976-loven kunne landbrugsministeren bemyndige Det danske  

 Hedeselskab til at træffe afgørelse efter loven.
Dette svarede til den  

 udviklede praksis, hvorefter Hedeselskabet forvaltede tilskudsmidlerne til  

 læplantningen.
Den hidtidige administration har kun givet anledning til  

 enkelte klagesager.
Ud fra moderne forvaltningsmæssige principper bør den  

 samme enhed imidlertid ikke både administrere tilskudsordningen og samtidig  

 forestå gennemførelse af projekter, hvortil der ydes tilskud.
Hedeselskabet  

 har som entreprenør forestået gennemførelsen af alle hidtidige  

 læplantningsprojekter, og Hedeselskabet ønsker fortsat at kunne udføre  

 sådanne læplantningsarbejder.
Det er hensigten, at åbne mulighed for at statstilskud ydes til  

 læplantningsarbejder, der udføres af andre entreprenører, der måtte ønske at  

 udføre kollektiv læplantning.
Der lægges vægt på, at statsligt støttede  

 anlægsopgaver, under hensyntagen til arbejdets kvalitet, udføres med lavest  

 mulige omkostninger til følge.
Der er således behov for en ændring af den hidtidige administration.
Det  

 har været overvejet, at henlægge administrationen til Jordbrugsdirektoratet.  

 Under henvisning til, at dele af ordningen hidtil har været administreret i  

 privat regi, foreslås imidlertid på forsøgsbasis opbygget en ny  

 administration i tilknytning til Fællesudvalget for Læplantning.
Der henvises  

 i øvrigt til bemærkningerne til § 16.
 8. Lovforslag L 136 (Folketingssamlingen 1987/88) har været forelagt for  

 De danske Landboforeninger, Danske Husmandsforeninger, Tolvmandsforeningerne,  

 Dansk Erhvervsgartnerforening, Dansk Planteskoleejerforening, Landsforeningen  

 af Plantehandlere, Dansk Skovforening, De samvirkende danske  

 Skovdyrkerforeninger, Det danske Hedeselskab, Fællesudvalget for Læplantning,  

 Foreningen af Hegnsynsformænd, Sammenslutningen af formænd for  

 landvæsenskommissioner, Danmarks Biavlerforening, Danske Biavleres  

 Landsforening, Sammenslutningen af Danske Erhvervsbiavlere, Dansk  

 Jagtforening, Landsjagtforeningen af 1923, Vildtforvaltningsrådet,  

 Amtsrådsforeningen i Danmark, Kommunernes Landsforening, Miljøministeriet,  

 Naturfredningsrådet, Danmarks Naturfredningsforening, Ministeriet for  

 kulturelle anliggender og Ministeriet for offentlige arbejder.
9. Lovforslagets gennemførelse vil ikke have udgifts- eller  

 personalemæssige konsekvenser for kommunerne.
Omkostningerne ved  

 administrationen af tilskudsordningen i Fællesudvalget for Læplantning, og  

 opbygningen af denne administration afholdes inden for den samlede  

 læplantningsbevilling.
 Jordbrugsdirektoratet varetager overordnede administrative opgaver ved  

 ordningens tilrettelæggelse og gennemførelse, herunder behandling af  

 klagesager.
Som det fremgår af lovforslaget, vil bevillingerne til læplantningens  

 fremme være at fastsætte på de årlige finanslove.
Der er på  

 finanslovsforslaget for 1989 under § 11.20.05.62.03. Læplantning optaget et  

 beløb på 23,0 mill. kr. til formålet.
Som det fremgår af de optagne tal for  

 budgetoverslagsårene 1990 til 1992 er det hensigten at fastsætte  

 bevillingsniveauet i 1990, 1991 og 1992 til henholdsvis 22,6 mill. kr., 22,1  

 mill. kr. og 22,1 mill. kr.
Der kan påregnes EF-refusion på 25 pct af de  

 refusionsberettigede udgifter inden for maksimumbeløb på 2.600 kr. pr. ha  

 forsynet med læhegn.
Bemærkninger til lovforslagets enkelte bestemmelser Til kapitel 1 Bestemmelserne i dette kapitel er nye i forhold til den gældende lov om  

 tilskud til læplantning.
Kapitlet indledes med en definition af  

 »læhegn«, og der opstilles herefter en række forskrifter for  

 læhegns anlæg og vedligeholdelse m.v., hvorefter bestemmelserne i hegnslovens  

 kapitel I til IV ikke længere finder anvendelse på læhegn.
Nabotvister om  

 læhegn vil dog fortsat være undergivet de særlige hegnsmyndigheders  

 (hegnsynet og landvæsenskommissionernes) kompetence.
I § 1 afgrænses begrebet læhegn, og i §§ 2 til 4 fastsættes forskrifter om  

 disses placering i forhold til naboejendomme og vejarealer. § 5 fastslår  

 læhegnsejernes ret til (evt. efter forudgående varsel til naboen) at  

 nedskære, udskifte eller rydde læhegnet.
I §§ 6 til 8 indeholdes regler om  

 læhegns vedligeholdelse, behandling af den tilstødende jord og ret til  

 færdsel på nabogrunden i forbindelse med læhegns vedligeholdelse eller  

 renholdelse.
I §§ 9 til 11 afgrænses hegnsynets kompetence og den  

 personkreds, der er berettiget til at rejse sag for hegnsynet. § 12 giver  

 adgang til anke af hegnsynets kendelser til landvæsenskommissionen.
I § 13  

 indeholdes en angivelse af de procedureforskrifter m.v. i lov om hegn, der  

 skal finde anvendelse ved behandling af nabotvister i henhold til  

 læhegnsloven.
Det har været overvejet, om hegnsloven fortsat - evt. med enkelte mindre  

 ændringer - hensigtsmæssigt kunne bringes til anvendelse på læhegn.
Dette er  

 imidlertid, som det vil fremgå af det følgende, ikke fundet muligt, og derfor  

 foreslås fastsat et særligt regelsæt for læhegn.
Hegnsloven omfatter begreberne »fælleshegn« og »egne  

 hegn«.
Hegnslovens § 1 definerer fælleshegn som »hegn, der rejses  

 således, at der til hegnet afgives jord fra begge de tilstødende  

 ejendomme«, og det fastsættes i § 9, at fælleshegn skal rejses således,  

 at skellinien falder midt i hegnet.
Forpligtelser og rettigheder med hensyn  

 til fælleshegn påhviler begge de tilstødende grundejere.
Egne hegn defineres  

 i hegnslovens § 1 som »hegn, som rejses på egen grund langs ejendommens  

 skel«, men det forudsættes herudover, at hegnet befinder sig inden for  

 en vis kortere afstand fra skellinien og udfylder hegnsfunktioner i forhold  

 til naboen, og at der ikke er et udnyttet areal mellem hegnet og skellinien.  

 Er disse forudsætninger ikke opfyldt, er der tale om et »indre  

 hegn«, der falder uden for hegnsloven.
Et levende hegn placeret ved  

 skellinien anses som et eget hegn, når blot hegnets stammer står helt inde på  

 den ene grund.
Naboen til et eget hegn har ingen positive forpligtelser over  

 for dette; men han må ikke beskadige det, og han har en vis ret til at gøre  

 indsigelse mod hegnet, eventuelt kræve det nedkappet.
Der er i sin tid ved udarbejdelse af hegnsloven alene tænkt på, at hegn  

 var ganske smalle konstruktioner, der kunne anbringes i skellinien eller  

 umiddelbart op ad denne, og man har ikke kunnet tage hensyn til den senere  

 fremkomst af læhegn af en betydelig bredde og med adskillige planterækker.  

 Ved nutidens kollektive læplantning vil hegn ofte blive placeret i det af  

 ejerne påviste ejendomsskel, uden at det dermed nødvendigvis har været  

 tilsigtet, at læhegnet skulle udgøre et »fælleshegn«, og der må ved  

 plantningen også tages hensyn til markskel, markveje og grøfter.
Hensynet til  

 tilvejebringelse af sammenhæng i den systematiske læplantning taler for, at  

 læhegnet bør kunne følge terrænets naturlige linier, hvad der ved den  

 nuværende hegnslovgivning vil kunne bevirke, at en given hegnsstrækning for  

 nogle deles vedkommende skulle anses for fælleshegn, mens andre dele ville  

 udgøre de pågældende lodsejeres egne hegn, og atter andre dele af  

 hegnsstrækningen i givet fald ville udgøre indre hegn, der falder uden for  

 hegnsloven.
 Hertil kommer de nedenfor i bemærkningerne til § 6 nævnte problemer  

 vedrørende højden af nutidens læhegn.
Til § 1 I § 1 opstilles en definition af de af loven omfattede læhegn.
Denne  

 definition tjener dels til en afgrænsning af de læhegn, som ved  

 bestemmelserne i kapitel 1 unddrages bestemmelserne i hegnslovens kapitel I  

 til IV, og dels til afgrænsning af de læhegn, til hvilke der ydes  

 statstilskud i henhold til bestemmelserne i kapitel 2.
Der er ved definitionen lagt vægt på, at loven fortsat overvejende skal  

 varetage hensyn af landøkonomisk karakter.
Plantninger, der ikke er beregnet  

 på eller tjener til at nedsætte vindhastigheden over jordbrugsarealer, f.eks.  

 plantninger, der skal læ for eller pynte på boligbebyggelse, idrætsanlæg,  

 industribygninger el.lign., eller f.eks. skal tjene til støj- eller  

 støvdæmpning eller begrænsning af energiforbrug i bygninger, falder således  

 udenfor.
Den foreslåede største bredde (10 m) dækker alle i dag normalt  

 forekommende læhegnstyper, og en plantning inden for denne bredde vil i  

 almindelighed fuldt ud være i stand til at opfylde læbehovet selv under mere  

 udsatte forhold.
Det kan stadig forekomme, at der f.eks. i forbindelse med  

 haver og bygninger på landet anlægges bredere læplantninger, i dag ofte  

 betegnet »læbælter«, men disse er ikke medtaget, da de typisk ikke  

 har til formål at nedsætte vindhastigheden over jordbrugsarealer, og da en  

 medtagen af dem kunne give afgrænsningsproblemer over for f.eks.  

 småplantninger og vildtplantninger.
 I stk.1, nr. 1 afgrænses de jordbrugsarealer, på hvilke læhegn vil  

 være omfattet af loven.
Ifølge stk. 2 omfattes plantninger, der udgør en del af et  

 skovareal, ikke af loven, selvom skovarealet måtte være beliggende på en  

 landbrugsejendom.
Begrundelsen er, at det vil være meget vanskeligt at  

 udsondre en del af et skovareal som »hegn«, og at spørgsmålet om  

 eventuelt tilskud til anlæg af læbælter i skove ikke bør løses ved denne lov,  

 men ved den kommende revision af skovbrugets støttelovgivning.
Der er for  

 tiden hjemmel i § 2, nr. 3 i Landbrugsministeriets bekendtgørelse nr. 32 af  

 20. januar 1978 om tilskud til produktions-, beskæftigelses- og  

 miljøfremmende foranstaltninger i det private skovbrug til at yde tilskud til  

 etablering af løvskovbælter, f.eks. af hensyn til stormfalds- og brandfare  

 eller af miljømæssige hensyn.
Til § 2 Bestemmelsen i stk.1 tager hensyn til det forhold, at anlæg af  

 læhegn i det åbne land kan øve betydelig indflydelse på det omgivende  

 landskab.
Bestemmelsen har paralleller i hegnslovens § 10, stk. 1, (»på  

 uheldig måde ændre landskabsbilledet«), § 10, stk. 2, (»tiltalende  

 ramme om de pågældende ejendomme«) og § 10, stk. 3, (»tilstræbes et  

 tiltalende helhedsindtryk«). Da langt størsteparten af læhegn anlægges  

 med tilskud fra Landbrugsministeriet, er det muligt at tilrette ordningens  

 administration således, at det i bestemmelsen indbyggede princip tilgodeses.
Med hensyn til plantevalget i en tilskudsberettiget læplantning anvendes  

 især i de kollektive læhegn en meget artsrig sammensætning af træer og buske,  

 der må anses for hjemhørende i det danske landskab.
Denne praksis agtes  

 videreført, hvor ikke væsentlige hensyn til klima - og jordbundsforhold,  

 resistens over for plantesygdomme eller skadedyrsangreb eller andre  

 væsentlige hensyn til læhegnets effektivitet og økonomi taler derimod.
 Bestemmelsen i stk. 2 svarer til den i hegnslovens § 10, stk. 3, 2.  

 pkt., indeholdte regel.
Til § 3 Som det fremgår af forslagets § 1 vil læhegn kunne omfatte indtil 7  

 planterækker inden for en bredde på ikke over 10 m.
Ved forslagets § 3 skabes  

 der en betydelig frihed for et sådant læhegns placering i forhold til  

 ejendomsskellet, forudsat at de pågældende lodsejere er enige herom.
Herved  

 fraviges principperne i de foran under bemærkningerne til kap. 1 nævnte  

 bestemmelser i hegnslovens §§ 1 og 9 om fælleshegn, hvorefter der til et  

 fælleshegn afgives jord fra begge de tilstødende ejendomme, og fælleshegnet  

 skal rejses således, at skellinien falder midt i hegnet.
Hegnet vil  

 eksempelvis kunne plantes med den ene yderrække i ejendomsskellet eller med  

 een planterække på den ene side af skellet og to på den anden.
Da hegnslovens  

 regler ikke finder anvendelse, er det påkrævet i bestemmelsen at opstille et  

 krav om, at ejerne skal indgå skriftlig aftale om læhegnet med et nærmere  

 angivet indhold vedlagt.
I modsætning til det oprindelige lovforslag stilles  

 ikke længere krav om tinglysning af disse aftaler.
Der vil stadig være  

 mulighed for, hvis den pågældende ejer måtte ønske det - mod en meget  

 beskeden omkostning - at sikre læhegnene igennem en tinglysning.
Til § 4 § 4 omhandler situationer, hvor læhegnet plantes på en enkelt ejendom, og  

 naboejendommene ikke er inddraget i hegnsanlægget.
Da grene, der rager over  

 skellinien, ofte giver anledning til nabokonflikter, er det fundet  

 hensigtsmæssigt - også på baggrund af den i § 6, stk. 2, foreslåede tilladte  

 større højde for læhegn, jf. herom nedenfor under bemærkningerne til § 6 - at  

 fastsætte, at et læhegn skal plantes i en sådan afstand fra skellinien, at  

 dets grene og eventuelle rodskud ved normal vedligeholdelse kan holdes inden  

 for skellinien.
Bestemmelsen er parallel til vejreglen i hegnslovens § 11,  

 stk. 1, 1. pkt.
Udtrykket »særligt retsgrundlag« er anvendt i samme  

 betydning som i hegnslovens § 5. Der kan f.eks. være tale om en servitut, der  

 tillader eller påbyder en anden placering af læhegnet eller en mere uformel  

 aftale mellem de pågældende grundejere.
 Bestemmelserne i stk. 2 tilgodeser de i hegnslovens § 11, stk. 1,  

 1. pkt., indeholdte hensyn.
Til § 5 §§ 5 til 7 udtrykker tilsammen et princip, hvorefter ejeren af et læhegn  

 frit kan nedskære, udskifte eller rydde læhegnet, men så længe læhegnet  

 består, skal det holdes i forsvarlig stand, og hverken ejeren eller naboerne  

 må udsætte det for beskadigelse.
Ejeren af et læhegn kan være flere personer,  

 og der vil således foreligge et samejeforhold i henseende til læhegnet,  

 tilsvarende som ved fælleshegn i hegnsloven.
Den enkelte deltager i samejet  

 vil i så fald ikke kunne foretage den i 1. pkt. hjemlede nedskæring,  

 udskiftning eller rydning af læhegnet - heller ikke af den del, der måtte stå  

 på hans grund - uden de andre har givet samtykke, eller hegnsynet har meddelt  

 tilladelse hertil.
 Bestemmelserne i § 5 svarer til bestemmelserne for egne hegn i  

 hegnslovens § 13, stk. 1, dog kræver hegnsloven ikke skriftlig meddelelse til  

 naboen.
Til § 6 I stk. 1 fastslås læhegnsejernes vedligeholdelsespligt og de  

 hensyn, der skal varetages herved 1. pkt. svarer til hegnslovens § 18,  

 stk. 1.
For en praktisk vigtig situation, nemlig hvor naboen klager over træernes  

 højde, fastsætter stk. 2 vedligeholdelsespligten konkret.
Efter  

 forslaget kan naboen forlange læhegn, der befinder sig inden for 10 m fra  

 ejendomsskellet, nedkappet en gang årligt til en højde af 10 m.
Forslaget medfører en væsentlig ændring af den hidtidige retstilstand på  

 området.
Hegnslovens § 18, stk. 2, fastsætter, at fælleshegn mellem  

 jorder, der anvendes til landbrug, gartneri og havebrug, samt mellem sådanne  

 jorder og skove, hvor lævirkning er af væsentlig betydning, kun kan kræves  

 nedkappet en gang årligt til en højde af 5 m.
Er læhegnet et eget  

 hegn, følger det af hegnslovens § 2, at den størst tilladte højde er 5 m  

 med et tillæg svarende til afstanden fra hegnet til skellinien, dog for  

 frugtplantagers egne hegn mod syd og vest med et tillæg på 1 1/2 gang  

 afstanden fra hegnet til skellinien.
Udgør læhegnet et indre hegn,  

 hvilket ifølge praksis vil sige, at det står i en afstand af mere end 1,75 m  

 fra skellet, falder det som nævnt uden for hegnsloven, og er dermed ikke  

 omfattet af nogen lovmæssigt fastsatte højdebestemmelser.
Føler naboen sig  

 generet af læhegn, der er placeret som indre hegn, må han derfor indbringe  

 spørgsmålet herom for domstolene, der ud fra en konkret vurdering må tage  

 stilling til striden mellem de to naboer.
Reglen i hegnsloven lider af den  

 ulempe, at den kun omfatter hegn mellem jordbrugsarealer indbyrdes og mellem  

 sådanne og skove.
Kommer et læhegn, der oprindeligt er anlagt mellem 2  

 landbrugsejendomme, således til at støde op til en boligbebyggelse, vil  

 hegnet efter reglerne om hegn ved boligbebyggelse kunne kræves nedkappet til  

 en højde af højst 2 m.
Langt alvorligere er imidlertid det forhold, at hegnsloven ikke yder  

 tilstrækkelig beskyttelse af nutidens læhegn.
Systemet i den kollektive  

 læplantning er således baseret på, at træerne vokser op til en højde af ca.  

 10 m.
I det omfang, læhegnet er omfattet af hegnsloven, vil naboen imidlertid  

 kunne kræve læhegnet nedkappet til en højde af fra 5 m (hvor læhegnet står i  

 skellet) til 6,75 m (hvis læhegnet står i den maksimale afstand fra skellet,  

 hvor hegnet er omfattet af hegnsloven). Heroverfor står så at naboen ikke har  

 nogen mulighed for efter hegnsloven at gøre indsigelse mod et læhegn, der  

 står i en større afstand fra skellet end 1,75 m, uanset læhegnets højde.
 Ved de i § 4, stk. 1, og § 6, stk. 2, foreslåede regler vil situationen  

 for henholdsvis naboen og læhegnsejeren blive som følger:
Naboen vil, medmindre han selv har været med til at aftale noget andet,  

 blive tilsikret, at læhegnet plantes i en sådan afstand fra skellet til hans  

 ejendom, at denne ikke bliver generet af udhængende grene og rodskud fra  

 læhegnet.
Naboen skal herefter akceptere en større læhegnshøjde end hidtil  

 inden for 1,75 m ejendomsskellet, men til gengæld vil han få ret til at kræve  

 den lovlige læhegnshøjde - 10 m - overholdt i et 10 m-bælte fra  

 ejendomsskellet.
Læhegnets ejer må for fremtiden plante sit læhegn i en større afstand fra  

 skellet end hidtil, men får ret til at holde en større hegnshøjde end hidtil  

 inden for en afstand af 1,75 m fra skellet.
Til gengæld må ejeren affinde sig  

 med, at naboen får ret til at kræve nedkapning af læhegnet inden for en  

 væsentlig større afstand fra skellinien end tidligere.
 Reglen i § 6, stk. 2, vil også finde anvendelse i det indbyrdes forhold  

 mellem flere ejere af det samme læhegn, jf. foran under bemærkningerne til §  

 5, med mindre disse har aftalt en anden højde.
Til § 7 Tilsvarende bestemmelser findes i hegnslovens § 18, stk. 1, og § 19, stk.  

 1.
Til § 8 Tilsvarende bestemmelser er indeholdt i hegnslovens § 22, dog er  

 tidsrummet - af hensyn til risikoen for markskader - ændret fra mellem 1.  

 november og 1. maj til mellem 1. november og 1. april.
Overskridelse af  

 grænserne for den i § 8 fastlagte færdselsret på nabogrunden vil evt. kunne  

 straffes som overtrædelse af § 17 i lov om mark- og vejfred.
Ved stk. 4 foreslås en generel erstatningspligt for skader opstået  

 på naboejendommen i forbindelse med vedligeholdelse eller renholdelse af  

 læhegn, og hegnsynet foreslås tillagt kompetence til at afgøre  

 erstatningsspørgsmålet, hvor parterne (i praksis ofte deres  

 forsikringsselskaber) ikke kan opnå enighed herom.
Da de af kommunerne i  

 medfør af hegnsloven udpegede hegnsynsmænd i almindelighed også er udpeget  

 som vurderingsmænd i henhold til lov om mark- og vejfred, vil der i de fleste  

 hegnsyn allerede være en sagkundskab med hensyn til vurdering af markskader  

 o.l.
Det fremgår ikke af erstatningsreglen i hegnslovens § 22, stk. 3,  

 hvilken myndighed der skal afgøre erstatningsspørgsmålet efter hegnsloven,  

 men det antages støttet på hegnslovens § 42, stk. 2, at hegnsynet har  

 kompetence til at afgøre erstatningsspørgsmålet uden ankemulighed.
Til § 9 og § 10 §§ 9 og 10 fastlægger hegnsynets kompetence i henhold til læhegnsloven.  

 Ved tilsidesættelse af forskrifterne i § 5, 2. pkt., vil hegnsynet evt. kunne  

 påbyde arbejdets udsættelse eller standsning, ligesom hegnsynet vil kunne  

 tage stilling til krav fra naboen om rejsning af fælleshegn i henhold til  

 reglerne i hegnslovens kapitel II.
Det må påregnes, at der efter en årrækkes forløb vil kunne opstå ønsker om  

 ændring af en aftale om læhegn indgået i medfør af lovens § 3.  

 Landbrugsstrukturen og driften af de enkelte ejendomme og arealer er  

 undergivet fortsatte ændringer, ligesom f.eks. ejernes helbred og alder kan  

 gøre det naturligt at foretage ændringer i den aftalte fordeling af  

 vedligeholdelsesbyrden.
Det er derfor fundet hensigtsmæssigt ved § 10  

 at tillægge hegnsynet kompetence til (inden for rammerne af parternes  

 påstande) at fastsætte de fornødne ændringer af en i medfør af § 3 indgået  

 overenskomst.
Opstår der i denne forbindelse retsspørgsmål, f.eks. om  

 overenskomstens gyldighed eller fortolkning, må hegnsynet henvise et sådant  

 spørgsmål til domstolene, med mindre parterne er enige om at lade hegnsynet  

 træffe afgørelse i det, jf. § 13, stk. 2.
Til § 11 Bestemmelsen fastsætter, hvem der kan rejse sag for hegnsynet i medfør af  

 læhegnsloven.
Der findes ikke nogen tilsvarende bestemmelse i hegnsloven, men  

 det antages i praksis, at der som altovervejende hovedregel kun kan rejses  

 sag for hegnsynet af ejeren af en fast ejendom mod ejeren af en anden fast  

 ejendom, og under forudsætning af at de pågældende ejendomme støder direkte  

 op til hinanden.
For så vidt angår hegn mod vejarealer antages det, at en sag  

 kan rejses også af den pågældende vejmyndighed.
Om »læhegnets ejer«  

 henvises til bemærkningerne til § 5 og § 6, stk. 2.
Til § 12 § 12 fastsætter en adgang til at indbringe hegnsynets kendelser for  

 landvæsenskommissionen.
 Bestemmelsen afviger væsentligt fra de i hegnslovens § 42, stk. 1 til stk.  

 3 fastsatte ankeregler.
Ifølge hegnslovens ankesystem kan hegnsynets kendelser, bortset fra en  

 række ordinære vedligeholdelsesspørgsmål, indankes for  

 landvæsenskommissionen.
Landvæsenskommissionens kendelser i hegnsankesager  

 kan ikke yderligere påankes; dog kan landbrugsministeren undtagelsesvis  

 tillade sagens indbringelse for en overlandsvæsenskommission, når den skønnes  

 at have almindelig interesse eller videregående betydelige følger for den  

 pågældende.
Anke af hegnsynets kendelser til landvæsenskommisionen sker nok i noget  

 større omfang, end der er hjemmel til i hegnsloven, bl.a. fordi det ofte er  

 meget vanskeligt at se, hvilke bestemmelser i hegnsloven hegnsynet har  

 støttet sin afgørelse på.
Medens det vil være rimeligt, at et hegnsyns  

 afgørelse om klipning af en hæk mellem to parcelhushaver ikke kan indbringes  

 for landvæsenskommissionen, må det under hensyn til de store økonomiske,  

 æstetiske og andre interesser, der kan knytte sig til læhegn, anses for  

 mindre rimeligt, om der ikke her skulle være adgang til også at anke  

 vedligeholdelsesspørgsmål.
Da det ikke findes praktisk muligt at afgrænse  

 sådanne vedligeholdelsesspørgsmål, som er så ubetydelige, at anke ikke burde  

 kunne iværksættes, foreslås det at åbne adgang til anke af alle af hegnsynet  

 afsagte kendelser om læhegn til landvæsenskommissionen.
Dette vil dog, jf. §  

 13, stk. 1, ikke gælde de af hegnsynet i medfør af hegnslovens § 44, stk. 1,  

 afsagte kendelser.
Det har været overvejet at udelukke muligheden for opnåelse af  

 tredieinstansbevilling, men efter henstilling fra Justitsministeriet er denne  

 mulighed bibeholdt.
Justitsministeriet har i den forbindelse henvist til, at  

 landvæsensretternes fremtid og fremtidige opgaver p.t. behandles i et udvalg  

 under Justitsministeriet.
Til § 13 Bestemmelserne i stk. 1 og stk. 2 angiver de bestemmelser i  

 hegnslovens kapitel VI og kapitel VII, der kommer til anvendelse ved  

 behandlingen af sager i medfør af læhegnslovens kapitel 1.
Til § 14 Som nævnt foran under Almindelige bemærkninger, 3, har tilskudsordningen i  

 henhold til lov om tilskud til læplantning hidtil været tidsbegrænset,  

 oprindeligt til 31. marts 1982, derefter ved ændringsloven af 1981 til  

 udgangen af 1986 og senest ved ændringsloven i 1987 til udgangen af 1988. Da  

 behovet for statsstøtte til læplantningen må antages at bestå i en lang  

 årrække endnu, foreslås ved affattelsen af stk. 1 at undlade at  

 tidsbegrænse tilskudsordningen.
Det foreslås tillige, at beløbsrammen for  

 tilskuddet fastsættes på de årlige finanslove, som det har været tilfældet  

 siden den i 1981 gennemførte ændring af læplantningsloven.
 Den i stk. 2 indeholdte hjemmel til at yde tilskud til forsknings-,  

 forsøgs- og udviklingsprojekter af betydning for læplantningen er - som nævnt  

 foran under Almindelige bemærkninger, 7 - ny.
Til § 15 Ifølge bestemmelsen fastsætter landbrugsministeren fordelingen af  

 tilskudsmidlerne mellem kollektiv og individuel læplantning samt forsknings-,  

 udviklings- og forsøgsformål, idet tilskudsmidlerne overvejende skal anvendes  

 til støtte for kollektiv læplantning.
Til § 16 Ved den foreslåede bestemmelse henlægges administrationen vedrørende  

 ydelse at støtte til kollektiv og individuel læplantning til Fællesudvalget  

 for Læplantning.
 Under hensyntagen til, at der foreslås opbygget en ny administration i  

 privat regi, vil det ved ordningens gennemførelse blive præciseret, at  

 udvalgets medlemmer er underkastet forvaltningslovens regler om inhabilitet,  

 og således være uafhængige af økonomiske interesser i tilknytning til  

 læplantningen.
 Det er desuden under hensyntagen til, at administrationen foreslås henlagt  

 til et privat organ, der især repræsenterer brugerinteressen, fundet  

 hensigtsmæssigt at præcisere at også en række ikke-landøkonomiske interesser,  

 jfr. bemærkningerne til det oprindelige forslags § 18, tages i betragtning  

 ved ydelse af tilskud.
Dette indebærer, at tilskud ud fra en konkret vurdering vil kunne nægtes,  

 såfremt et eller flere af disse hensyn taler imod den pågældende plantning.  

 Tilskud vil således blive nægtet, hvor etablering af et læhegn vil stride mod  

 en konkret fredning, mod fredningsformålet i en rejst, konkret fredningssag  

 eller mod forpligtelser, der påhviler danske myndigheder inden for rammerne  

 af internationale aftaler som Ramsar-konventionen eller  

 EF-fuglebeskyttelsesdirektivet.
Til sikring af den fornødne  

 interesseafvejning agtes etableret en høringsprocedure i forhold til de  

 interesserede lokale og regionale myndigheder således, at disse får lejlighed  

 til at udtale sig om et kollektivt læplantningsprojekt, inden dette  

 godkendes.
Der vil i de kommende administrative bestemmelser blive fastsat  

 regler for dokumentation af, at de fornødne høringer er foretaget, og at  

 eventuelt fornødne dispensationer fra lovgivningen foreligger.
Der er under  

 den nuværende ordning af Hedeselskabet indledt en praksis, hvorefter  

 amtskommunen, primærkommunens tekniske forvaltning samt de stedlige museer  

 orienteres om de kollektive projekter.
Til § 17 Bestemmelserne i § 17 afgrænser den kreds af tilskudsmodtagere, der  

 kan modtage tilskud til anlæg af læhegn til private ejere af arealer, der  

 anvendes eller agtes anvendt til landbrug, frilandsgartneri, frugtplantage,  

 planteskole o.l.
Afgrænsningen af, hvilke ejere, der skal anses for private,  

 sker ved i stk. 2 at fastslå, at tilskud ikke kan ydes til læhegn på  

 arealer, der tilhører staten, kommuner, kirker, præsteembeder og offentlige  

 stiftelser.
En ganske tilsvarende afgrænsning er foretaget ved § 1 i lov om  

 skove, § 55, stk. 1, i lov om naturfredning, § 2, stk. 2, i lov om tilskud  

 til produktions-, beskæftigelses- og miljøfremmende foranstaltninger i det  

 private skovbrug samt § 1, stk. 4, i lov om foranstaltninger i anledning af  

 stormfaldet i 1981 (stormfaldsloven). Begrebet »offentlig  

 stiftelse« er fastlagt i administrativ praksis.
I stk. 3 fastslås, at der ikke kan ydes tilskud til anlæg af  

 læhegn, hvor ejeren allerede over for en offentlig myndighed er pligtig at  

 foretage sådanne foranstaltninger eller er nødt til at foretage dem for at  

 opnå en tilladelse.
Efter naturfredningslovens § 44 kan amtsrådet  

 (Hovedstadsrådet), hvis anvendelsen af en ejendom i det åbne land til f.eks.  

 campingplads, tankstation, oplags- og losseplads eller pelsdyrfarm medfører  

 væsentlige ulemper eller virker stærkt skæmmende i forhold til omgivelserne,  

 give ejeren påbud om etablering af hegn, beplantning eller andre  

 foranstaltninger, som kan afhjælpe forholdet.
Efter § 44, stk. 4 i  

 kommuneplanloven kan kommunalbestyrelsen påbyde en grundejer at foretage  

 hegning, beplantning eller andre afhjælpningsforanstaltninger, hvis  

 anvendelsen af en grund til oplag, henlæggelse af affald eller lignende  

 formål virker skæmmende i forhold til omgivelserne.
Kravet om afskærmende  

 beplantning eller lignende som betingelse for en tilladelse har f.eks. været  

 stillet i forbindelse med råstofindvinding.
Efter formuleringen af stk. 4 kan der ikke ydes tilskud til den  

 almindelige vedligeholdelse, renholdelse eller efterplantning af læhegn.
For  

 så vidt angår kollektive læhegn vil bestemmelsen ikke være til hinder for en  

 fortsættelse af den for nogle år siden indførte praksis, hvorefter der i 3  

 vækstsæsoner foretages ukrudtsbekæmpelse og efterplantning for at sikre, at  

 hegnene kommer i god vækst.
Sådanne arbejder betragtes som en del af  

 anlægsarbejdet.
Til § 18 De i stk. 1 foreslåede betingelser for støtte til kollektiv  

 læplantning svarer i det væsentlige til hidtidig praksis, bortset fra den i  

 2. pkt. indeholdte regel om, at sammenslutningens (læplantningslaugets)  

 vedtægter skal godkendes af landbrugsministeren.
Det er i denne forbindelse  

 hensigten, at overlade til Fællesudvalget at påse at vedtægterne opfylder de  

 krav, landbrugsministeren måtte fastsætte i form af standardvedtægter, og er  

 i overensstemmelse med de i loven og i henhold til denne fastsatte  

 forskrifter.
Efter de nuværende standardvedtægter for læplantningslav har disse til  

 opgave under medvirken af Hedeselskabet at få udført systematisk læplantning  

 hos lavets medlemmer.
Lavet hæfter over for kreditorer for de enkelte  

 medlemmers gæld i forbindelse med planteindkøb, jordarbejde, plantning m.v.,  

 når gælden er stiftet efter aftale med eller påbud af bestyrelsen eller  

 Hedeselskabet.
Lavet kan kræve forudbetaling eller sikkerhedsstillelse for de  

 udgifter, der anslås at ville komme til at påhvile det enkelte medlem.
Hvis  

 medlemmets skyld ikke afregnes inden 8 dage efter påkrav, kan bestyrelsen  

 kræve beløbet betalt af medlemmets tilgodehavende hos mejeri, slagteri eller  

 anden aftager af ejendommens produktion.
Der påhviler medlemmerne en  

 solidarisk forpligtelse for lavets forpligtelser.
Lavet kan ikke uden  

 Hedeselskabets samtykke opløses i de første 10 år efter fuldførelsen af  

 plantningsarbejdet.
Læplantningslavene er nu momsregistreret.
Ifølge den gældende lovs § 2 kan der til kollektive læplantningsarbejder  

 ydes tilskud på indtil 50 pct. af de med arbejdets udførelse forbundne  

 omkostninger.
Princippet om indtil 50 pct. statstilskud videreføres i stk.  

 2; men reglen er omformuleret for at understrege, at 50 pct. er maksimum.  

 Ifølge stk. 2 skal landbrugsministeren nu fastsætte maksimum for de samlede  

 anlægsomkostninger, der kan beregnes tilskud af, samt fastsætte  

 tilskudsprocenten.
Under anlægsomkostningerne kan henregnes f.eks.  

 omkostninger vedrørende projektering, forberedende jordbearbejdning, anlæg  

 samt renholdelse i tre vækstsæsoner.
 Med det foreslåede stk. 3 åbnes der mulighed for, at Fællesudvalget  

 kan godkende et kollektivt læhegnsprojekt med et mindre antal ejere eller km,  

 f.eks. hvor de stedlige forhold ikke gør det muligt at nå op på det i stk. 1  

 fastsatte antal.
Til § 19 I overensstemmelse med mangeårig praksis foreslås det nu lovfæstet, at de  

 midler, der står til rådighed for tilskud til anlæg af læhegn, fortrinsvis  

 skal anvendes til støtte for den kollektive læplantning.
Efter bestemmelsen vil der fortsat være mulighed for at yde tilskud til  

 individuel læplantning, hvor ansøgeren er afskåret fra at indgå i en  

 kollektiv læplantning eller ikke hensigtsmæssigt kan deltage i en sådan.  

 Tilskudsgrundlaget er væsentlig forskellig.
Mens der ved kollektiv  

 læplantning, jf. § 18, stk. 2, ydes tilskud til de samlede  

 anlægsomkostninger, beregnes tilskuddet ved individuel læplantning på  

 grundlag af planteprisen.
Ifølge den nuværende lovs § 3 kan der ved individuel læplantning ydes  

 tilskud på indtil 50 pct. af indkøbte lætræers pris.
Dette princip der  

 iøvrigt svarer til mangeårig praksis videreføres ved § 19 stk. 2. Det  

 er som i § 18, stk. 2 ved udformningen af 50 pct.-reglen tilstræbt at  

 understrege, at de 50 pct. er maksimum og ikke nødvendigvis normen, eller  

 noget tilskudsmodtageren har krav på.
Til § 20 Bestemmelsen sigter bl.a. til det forhold, at der i en række situationer  

 som led i beskæftigelsesforanstaltninger har været ydet kommunale tilskud til  

 læplantningen.
Disse ekstra beløb er blevet administreret således, at der er  

 sket en udvidelse af læplantningens omfang, mens der ikke er sket nogen  

 forhøjelse af statstilskuddet til den enkelte lodsejer.
Der er yderligere  

 tale om, at legatmidler og donationer i beskedent omfang tilgår  

 læplantningen.
Under hensyn til disses i det hele ubetydelige omfang er der  

 ikke fundet anledning til at medtage sådanne midler i reglen i stk. 1.
Til § 21 Da de projekter, der vil kunne blive tale om, vil have meget varierende  

 indhold og omfang foreslås det, at landbrugsministeren kan fastsætte  

 tilskudsgrundlaget og tilskudsprocenten i det enkelte tilfælde.
Det må  

 imidlertid anses for ønskeligt, at tilskudsmodtageren selv har et væsentligt  

 økonomisk medansvar for projektet, og det foreslås derfor, at tilskud i  

 almindelighed ikke skal kunne overstige 50 pct. af de tilskudsberettigede  

 udgifter.
Til § 22 Bestemmelserne i § 22-24 indeholder de nødvendige bemyndigelser til at  

 fastlægge ordningens administrative tilrettelæggelse, der nødvendiggøres af  

 opbygning af en ny administration i tilknytning til Fællesudvalget.
Ved ordningens tilrettelæggelse vil man bl. a. sikre sig, at udvalget  

 gennem sammensætning af repræsentanter for regionsudvalgene får en  

 repræsentativ sammensætning, samt at reglerne om inhabilitet i  

 forvaltningslovens kapitel 2 er opfyldt for udvalgets medlemmer.
Bestemmelsen  

 åbner mulighed for at udpege særligt sagkyndige til Fællesudvalget for  

 Læplantning, hvis der måtte vise sig behov derfor.
 Der kan videre blive tale om at fastlægge nærmere retningslinier med  

 henblik på en sikring af, at læplantningsopgaven overdrages til den  

 entreprenør, der under hensyntagen til arbejdets kvalitet sikrer udførelsen  

 med færrest omkostninger til følge.
Der vil desuden blive stillet krav om indberetning af de nødvendige  

 oplysninger til Landbrugsministeriet, bl. a. af hensyn til  

 refusionsansøgninger til EF.
I øvrigt henvises til bemærkninger i det  

 oprindelige forslag.
Til § 23 Det foreslås i bestemmelsen, at de i § 18, stk. 2 og stk. 3 samt § 19,  

 stk. 2, fastsatte begrænsninger af tilskuddet til ikke over 50 pct. af de  

 tilskudsberettigede udgifter under ganske særlige omstændigheder kan  

 fraviges.
Dispensationsbeføjelsen forventes kun undtagelsesvist anvendt, men  

 det kan være ønskeligt at kunne fravige 50 pct.-grænsen, hvis der f.eks.  

 skulle blive tale om læplantning på mindre øer.
Til § 24 Med bestemmelsen i stk. 2 er der skabt mulighed for, at der i lighed med  

 anden støttelovgivning kan foretages besigtigelse af arealer, for hvilke der  

 er ansøgt om tilskud til læplantning til brug ved en bedømmelse af projektet  

 samt givet mulighed for en efterfølgende kontrol med foranstaltninger,  

 hvortil der er ydet tilskud.
For de kollektive læhegns vedkommende har Hedeselskabet hidtil foretaget  

 tilsynet med hjemmel i lavenes vedtægter, og der har derudover af  

 Hedeselskabet været udøvet en stikprøvekontrol over modtagere af tilskud til  

 individuel læplantning.
Der har herved været konstateret nogle tilfælde, hvor  

 tilskudsbetingelserne har været tilsidesat, og der har i sådanne tilfælde  

 været rejst krav om tilbagebetaling af de ydede statstilskud.
Til § 25 Det foreslås at omkostningerne i forbindelse med Fællesudvalgets  

 administration af tilskud til kollektiv og individuel læplantning, afholdes  

 inden for læhegnsbevillingen.
Til § 26 Bestemmelsen svarer i sin udformning til en række af Landbrugsministeriets  

 øvrige tilskudslove.
I det i 1976 fremsatte forslag til læplantningslov, jf. foran under  

 Almindelige bemærkninger, 3, var det foreslået, at landbrugsministeren kunne  

 bemyndige Statens Jordlovsudvalg (jordbrugskommissionerne) til at træffe  

 afgørelse efter loven.
Under forslagets behandling i Folketinget foretoges af  

 praktiske hensyn en ændring på dette punkt, således at landbrugsministeren i  

 henhold til lovens § 6, stk. 1, kan bemyndige Det danske Hedeselskab til at  

 træffe afgørelse efter loven.
Baggrunden for denne ændring var bl.a., at der  

 var tale om en tidsbegrænset tilskudsordning, og at Hedeselskabet under  

 tidligere ikke-lovfæstede ordninger havde administreret tilskuddene til  

 læplantningen.
 Der bør som almindeligt princip være adgang til at klage over afgørelser  

 truffet af et organ uden for offentligt regi, og bestemmelsen giver derfor  

 mulighed for at fastlægge nærmere regler om adgangen til at påklage  

 Fællesudvalgets afgørelser, herunder hvortil der skal kunne klages.
Til § 27 Under henvisning til, at der skal opbygges en ny administration, foreslås  

 det at landbrugsministeren fastsætter tidspunktet for lovens ikrafttræden.
 Det påregnes, at loven vil kunne sættes i kraft med virkning fra 1. januar  

 1989.
Bilag Lov nr. 245 af 12. maj 1976 om tilskud til læplantning (med de af lov nr. 566 af 16. november 1977 om ændring af forskellige  

 lovbestemmelser i anledning af omlægningen af statens finansår til  

 kalenderåret, lov nr. 127 af 25. marts 1981 om ændring af lov om tilskud til  

 læplantning samt lov nr. 116 af 11. marts 1987 om ændring af lov om tilskud  

 til læplantning følgende ændringer) § 1. Til tilplantningsarbejder på  

 landbrugsarealer kan landbrugsministeren i finansårene 1976-77 til 1981 og  

 derudover til 31. marts 1982 give tilsagn om tilskud af statskassen inden for  

 en beløbsramme på 5 mill. kr. årligt.
 Stk. 2. Landbrugsministeren kan endvidere i tiden fra 1. april 1982 til  

 31. december 1982 samt i finansårene 1983 til 1988 give tilsagn om tilskud af  

 statskassen inden for en beløbsramme, der fastsættes på de årlige finanslove.
 § 2. Til kollektive læplantningsarbejder kan der ydes indtil 50 pct. af de  

 med arbejdets udførelse forbundne omkostninger.
 § 3. Til anlæg af lægivende hegn på landbrugs- eller gartnerijord under  

 forhold, hvor der ikke er mulighed for at deltage i kollektiv læplantning,  

 kan der ydes de pågældende jordbrugere et tilskud på indtil 50 pct. af  

 indkøbte lætræers pris.
 § 4. Landbrugsministeren kan kræve, at tilskud efter denne lov  

 tilbagebetales, såfremt de pågældende læhegn misrøgtes eller sløjfes inden 10  

 år efter anlægget.
 § 5. Landbrugsministeren bemyndiges til at fastsætte de nødvendige regler  

 for tilskudsordningens gennemførelse og administration, herunder om, hvilke  

 udgifter der skal anses for tilskudsberettigede, samt om tilskudsprocenten og  

 tilskuddenes udbetaling.
 Stk. 2. Landbrugsministeren kan udbetale forskud på tilskudsbeløb i  

 henhold til § 2.
 Stk. 3. Landbrugsministeren kan fastsætte regler for tilbagebetaling i  

 henhold til § 4 af ydede tilskudsbeløb.
 Stk. 4. Landbrugsministeren kan fastsætte forskrifter for projektering,  

 udførelse, tilsyn med og vedligeholdelse af de kollektive læplantninger.
 § 6. Landbrugsministeren kan bemyndige Det danske Hedeselskab til at  

 træffe afgørelser efter denne lov.
 Stk. 2. Hedeselskabets afgørelse efter stk. 1 kan påklages til  

 landbrugsministeren.
 § 7. Loven gælder ikke for Færøerne og Grønland.
 § 8. (Ikrafttrædelsesbestemmelse).
