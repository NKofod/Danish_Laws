Nr LSF 199 Forslag til Lov om ungdomsvejledning og brobygningsforløb til  

 ungdomsuddannelse Fremsat af undervisningsministeren (Ole Vig Jensen) den 5. april 1995 Vedtaget ved tredjebehandling den 1. juni 1995 Lov nr. 447 af 14/06/1995 Kapitel 1 Ungdomsvejledning og særlige uddannelsesforanstaltninger § 1. Kommunalbestyrelsen skal sørge for, at der med passende  

 mellemrum tilbydes unge, der bor i kommunen, vejledning om uddannelses- og  

 beskæftigelsesmuligheder i 2 år efter, at de ved undervisningspligtens ophør  

 eller senere er udskrevet af folkeskolen eller lignende, dog mindst til de  

 fylder 19 år.
Kommunalbestyrelsen skal dog ikke sørge for vejledning, hvis de  

 unge modtager sådan vejledning i forbindelse med fortsat uddannelse.
 Stk. 2. Med henblik på at bekæmpe ungdomsarbejdsløsheden kan  

 kommuner og amtskommuner iværksætte eller yde tilskud til uddannelser, kurser  

 samt kontakt- og informationsordninger for unge.
 Stk. 3. Undervisningsministeren fastsætter nærmere regler om  

 vejledningen, herunder om samordningen med anden vejledning for unge, jf.  

 stk. 1, og om ordninger i henhold til stk. 2.
Kapitel 2 Brobygningsforløb Formål og indhold § 2. Ved brobygningsforløb forstås i denne lov sammensatte  

 vejlednings- og undervisningsforløb i en overgangsperiode mellem grundskolen  

 og ungdomsuddannelserne.
 Stk. 2. Formålet med brobygningsforløb er at give den unge bedre  

 mulighed for og motivation til at vælge og gennemføre en ungdomsuddannelse og  

 udvikle den unges faglige og personlige kompetence.
 Stk. 3. Brobygningsforløb kan tilbydes unge, der har afsluttet  

 grundskolens 9. klasse, eller som på anden måde har opfyldt  

 undervisningspligten, jf. folkeskolelovens § 33, indtil udgangen af den  

 måned, hvori de fylder 19 år.
 Stk. 4. Brobygningsforløb bør indeholde tilbud til eleverne om  

 supplering af kompetencen i grundlæggende fag, der har betydning for  

 gennemførelse af en ungdomsuddannelse.
 § 3. Brobygningsforløb skal vare mellem 8 og 40 uger og  

 sammensættes af fra 2 til 4 elementer fra forskellige skoleformer m.fl., jf.  

 § 4. Hvert element varer fra 4 til 36 uger.
Stk. 2. De enkelte elementer i et brobygningsforløb udformes i  

 overensstemmelse med de regler, der gælder for den pågældende uddannelse og  

 aktivitet.
Skolerne kan tilrettelægge undervisningen særligt med henblik på  

 eleverne i brobygningsforløb.
§ 4. Brobygningsforløb kan sammensættes af 1) dele af 10. klasse, 2) indledende dele af godkendte ungdomsuddannelser, 3) særligt tilrettelagte introduktionskurser til godkendte  

 ungdomsuddannelser, jf. § 5, 4) kurser og andre forløb på kommunale ungdomsskoler, 5) ophold på produktionsskole og 6) ophold på erhvervsintroduktionskursus.
 § 5. Ved introduktionskurser, jf. § 4, nr. 3, forstås særligt  

 tilrettelagte vejlednings- og undervisningsforløb, der skal give den unge en  

 orientering om en eller flere af nedenstående godkendte ungdomsuddannelser:
 1) Erhvervsuddannelser.
 2) Erhvervsgymnasiale uddannelser.
 3) Gymnasie- og hf-uddannelsen.
 4) De grundlæggende social- og sundhedsuddannelser.
 5) Landbrugets grunduddannelse.
 Stk. 2. Undervisningsministeren fastsætter nærmere regler om  

 introduktionskurser.
Vejledningsplan § 6. For den unge, der ønsker at gennemføre et brobygningsforløb,  

 udarbejdes en vejledningsplan.
Stk. 2. For elever i folkeskolen har skolen ansvaret for, at der  

 udarbejdes en vejledningsplan.
Tilsvarende gælder for frie grundskoler og  

 efterskoler, såfremt skolen har en skolevejledningsordning.
For andre elever  

 har ungdomsvejledningen ansvaret for, at der udarbejdes en vejledningsplan.
 Stk. 3. Vejledningsplanen udarbejdes i samarbejde med eleven og de  

 skoler m.fl., som udbyder den ønskede undervisning og aktivitet.
Stk. 4. Vejledningsplanen skal indeholde en oversigt over de  

 elementer, som brobygningsforløbet skal bestå af, med angivelse af formålet  

 med og varigheden af det enkelte element.
Planen kan justeres i samråd mellem  

 eleven og den i stk. 2 nævnte myndighed, der er ansvarlig for udarbejdelse af  

 planen.
 § 7. Vejledning af den unge, der søger brobygningsforløb, påhviler  

 vejledningsordningerne i folkeskolen, på de frie grundskoler, efterskoler og  

 husholdningsskoler, på ungdomsuddannelsesinstitutionerne samt den kommunale  

 ungdomsvejledning, jf. § 1.
Udbydere § 8. Følgende skoler kan udbyde elementer af brobygningsforløb i  

 form af dele af 10. klasse, dele af allerede eksisterende uddannelser på  

 skolen eller særligt tilrettelagte introduktionskurser til den eller de  

 ungdomsuddannelser, skolen i forvejen udbyder, jf. § 4, nr. 3:
 1) Folkeskoler.
 2) Frie grundskoler.
 3) Efterskoler.
 4) Kommunale ungdomsskoler.
 5) Offentlige og private gymnasier, hf-kurser og studenterkurser.
 6) Erhvervsskoler.
 7) Social- og sundhedsskoler.
 Stk. 2. Endvidere kan elementer af brobygningsforløb gennemføres  

 på husholdningsskoler, på produktionsskoler eller på  

 arbejdsmarkedsuddannelsescentrenes erhvervsintroducerende kurser samt på  

 voksenuddannelsescentre, for så vidt angår hf-enkeltfag, såfremt  

 tilrettelæggelsen sker i samarbejde med en eller flere af de i stk. 1, nr.  

 5-7, nævnte skoler.
 Stk. 3. Et eller flere elementer i et brobygningsforløb skal  

 foregå på en ungdomsuddannelsesinstitution, jf. stk. 1, nr. 5-7.
Dispensation § 9. Bestemmelserne i § 2, stk. 3, og § 3, stk. 1, kan i særlige  

 tilfælde fraviges.
Undervisningsministeren kan fastsætte regler herom.  

 Beslutning om fravigelse træffes i samråd med eleven af den myndighed, der  

 efter § 6 er ansvarlig for udarbejdelse af en vejledningsplan.
Samarbejde § 10. Etablering af et regionalt samarbejde om udbud af  

 brobygningsforløb sker ved lokalt initiativ.
Skoler, kommuner, herunder den  

 kommunale ungdomsvejledning, kommuneforeninger og amtskommuner kan tage  

 initiativ til samarbejdet.
Finansiering § 11. Udgifterne til brobygningsforløb, jf. § 4, finansieres efter  

 reglerne i den lovgivning, der gælder for den pågældende skoleform eller  

 aktivitet.
Undervisningsministeren kan fastsætte nærmere regler om den  

 nødvendige tilpasning af finansieringsformer ved overgangen fra et element  

 til et andet.
 Stk. 2. For introduktionskurser, jf. § 5, stk. 1, nr. 1, 2, 3 og  

 5, på erhvervsskolerne, på statslige og private gymnasier og private hf- og  

 studenterkurser fastsættes på de årlige finanslove takster pr. årselev.
Stk. 3. Staten kan i en overgangsperiode på indtil 3 år yde et  

 særligt udviklingstilskud til de i § 8, stk. 1, nr. 5-7, nævnte skoler til  

 udvikling af særligt tilrettelagte introduktionsforløb til  

 ungdomsuddannelser.
Undervisningsministeren kan fastsætte regler om  

 betingelserne for tilskuddet, for udbetalingen heraf samt om regnskab og  

 revision.
Støtte til eleven § 12. Under gennemførelse af brobygningsforløb er eleven  

 berettiget til støtte efter de regler, der gælder for den enkelte skoleform  

 og aktivitet.
 Stk. 2. En elev, der er fyldt 18 år, har ret til at modtage  

 statens uddannelsesstøtte efter reglerne om uddannelsesstøtte til  

 undervisning på folkeskoleniveau, såfremt der ikke er adgang til støtte efter  

 stk. 1. Det er en betingelse herfor, at det samlede brobygningsforløb varer  

 mindst 3 måneder, jf. § 3, stk. 1, 1. pkt.
 Stk. 3. Undervisningsministeren fastsætter nærmere regler om  

 støtten, herunder om den støtteform, der ydes, når eleven i samme periode  

 deltager i flere elementer.
§ 13. Elever i brobygningsforløb har ret til befordring eller  

 tilskud til befordring mellem bopæl og skole efter de regler, der gælder for  

 den pågældende skoleform.
I forbindelse med korte eller integrerede forløb  

 afholdes udgiften efter nærmere aftale herom mellem kommunen og amtskommunen  

 eller den pågældende skole m.fl.
Bevis § 14. De i § 8 nævnte skoler udsteder et bevis til eleven, der  

 beskriver indholdet af det eller de på skolen gennemførte forløb og  

 varigheden heraf samt gennemførte prøver.
Klage § 15. For klager over skolers undervisning, vejledning og  

 afgørelser gælder de regler, der er fastsat for den pågældende skoleform.
Forskellige bestemmelser § 16. Undervisningsministeren følger udviklingen på området.
Til  

 brug herfor kan undervisningsministeren indhente oplysninger fra de  

 institutioner m.fl., der tilbyder brobygningsforløb, samt fra amtskommuner og  

 kommuner om alle forhold vedrørende brobygningsforløb.
Kapitel 3 Ikrafttrædelses- og overgangsbestemmelser § 17. Loven træder i kraft den 1. januar 1996.
 Stk. 2. I lov nr. 506 af 30. juni 1993 om erhvervsgrunduddannelse  

 m.v. ophæves kapitel 3.
 § 18. Loven gælder ikke for Færøerne og Grønland.
Oprindeligt fremsat forslag Kapitel 1 Ungdomsvejledning og særlige uddannelsesforanstaltninger § 1. Kommunalbestyrelsen skal sørge for, at der med passende  

 mellemrum tilbydes unge, der bor i kommunen, vejledning om uddannelses- og  

 beskæftigelsesmuligheder i 2 år efter, at de ved undervisningspligtens ophør  

 eller senere er udskrevet af folkeskolen eller lignende, dog mindst til de  

 fylder 19 år.
Kommunalbestyrelsen skal dog ikke sørge for vejledning, hvis de  

 unge modtager sådan vejledning i forbindelse med fortsat uddannelse.
 Stk. 2. Med henblik på at bekæmpe ungdomsarbejdsløsheden kan  

 kommuner og amtskommuner iværksætte eller yde tilskud til uddannelser, kurser  

 samt kontakt- og informationsordninger for unge.
 Stk. 3. Undervisningsministeren fastsætter nærmere regler om  

 vejledningen, herunder om samordningen med anden vejledning for unge, jf.  

 stk. 1, og om ordninger i henhold til stk. 2.
Kapitel 2 Brobygningsforløb Formål og indhold § 2. Ved brobygningsforløb forstås i denne lov sammensatte  

 vejlednings- og undervisningsforløb i en overgangsperiode mellem grundskolen  

 og ungdomsuddannelserne.
 Stk. 2. Formålet med brobygningsforløb er at give den unge bedre  

 mulighed for og motivation til at vælge og gennemføre en ungdomsuddannelse og  

 udvikle den unges faglige og personlige kompetence.
 Stk. 3. Brobygningsforløb kan tilbydes unge, der har afsluttet  

 grundskolens 9. klasse, eller som på anden måde har opfyldt  

 undervisningspligten, jf. folkeskolelovens § 33, indtil udgangen af den  

 måned, hvori de fylder 19 år.
 Stk. 4. Brobygningsforløb bør indeholde tilbud til eleverne om  

 supplering af kompetencen i grundlæggende fag, der har betydning for  

 gennemførelse af en ungdomsuddannelse.
 § 3. Brobygningsforløb skal vare mellem 8 og 40 uger og  

 sammensættes af fra 2 til 4 elementer fra forskellige skoleformer m.fl., jf.  

 § 4. Hvert element varer fra 4 til 36 uger.
Stk. 2. De enkelte elementer i et brobygningsforløb udformes i  

 overensstemmelse med de regler, der gælder for den pågældende uddannelse og  

 aktivitet.
Skolerne kan tilrettelægge undervisningen særligt med henblik på  

 eleverne i brobygningsforløb.
 § 4. Brobygningsforløb kan sammensættes af:
1) dele af 10. klasse, 2) indledende dele af godkendte ungdomsuddannelser, 3) særligt tilrettelagte introduktionskurser til godkendte  

 ungdomsuddannelser, jf. § 5, 4) kurser og andre forløb på kommunale ungdomsskoler, 5) ophold på produktionsskole og 6) ophold på erhvervsintroduktionskursus.
 § 5. Ved introduktionskurser, jf. § 4, nr. 3, forstås særligt  

 tilrettelagte vejlednings- og undervisningsforløb, der skal give den unge en  

 orientering om en eller flere af nedenstående godkendte ungdomsuddannelser:
 1) Erhvervsuddannelser.
 2) Erhvervsgymnasiale uddannelser.
 3) Gymnasie- og hf-uddannelsen.
 4) De grundlæggende social- og sundhedsuddannelser.
 5) Landbrugets grunduddannelse.
 Stk. 2. Undervisningsministeren fastsætter nærmere regler om  

 introduktionskurser.
Vejledningsplan § 6. For den unge, der ønsker at gennemføre et brobygningsforløb,  

 udarbejdes en vejledningsplan.
Stk. 2. For elever i folkeskolen har skolen ansvaret for, at der  

 udarbejdes en vejledningsplan.
Tilsvarende gælder for frie grundskoler og  

 efterskoler, såfremt skolen har en skolevejledningsordning.
For andre elever  

 har ungdomsvejledningen ansvaret for, at der udarbejdes en vejledningsplan.
 Stk. 3. Vejledningsplanen udarbejdes i samarbejde med eleven og de  

 skoler m.fl., som udbyder den ønskede undervisning og aktivitet.
Stk. 4. Vejledningsplanen skal indeholde en oversigt over de  

 elementer, som brobygningsforløbet skal bestå af med angivelse af formålet  

 med og varigheden af det enkelte element.
Planen kan justeres i samråd mellem  

 eleven og den i stk. 2 nævnte myndighed, der er ansvarlig for udarbejdelse af  

 planen.
 § 7. Vejledning af den unge, der søger brobygningsforløb, påhviler  

 vejledningsordningerne i folkeskolen, på de frie grundskoler, efterskoler og  

 husholdningsskoler, på ungdomsuddannelsesinstitutionerne samt den kommunale  

 ungdomsvejledning, jf. § 1.
Udbydere § 8. Følgende skoler kan udbyde elementer af brobygningsforløb i  

 form af dele af 10. klasse, dele af allerede eksisterende uddannelser på  

 skolen eller særligt tilrettelagte introduktionskurser til den eller de  

 ungdomsuddannelser, skolen i forvejen udbyder, jf. § 4, nr. 3:
 1) Folkeskoler.
 2) Frie grundskoler.
 3) Efterskoler.
 4) Kommunale ungdomsskoler.
 5) Offentlige og private gymnasier, hf-kurser og studenterkurser.
 6) Erhvervsskoler.
 7) Social- og sundhedsskoler.
 Stk. 2. Endvidere kan elementer af brobygningsforløb gennemføres  

 på husholdningsskoler, produktionsskoler eller på  

 arbejdsmarkedsuddannelsescentrenes erhvervsintroducerende kurser samt på  

 voksenuddannelsescentre for så vidt angår hf-enkeltfag, såfremt  

 tilrettelæggelsen sker i samarbejde med en eller flere af de i stk. 1, nr.  

 5-7, nævnte skoler.
 Stk. 3. Et eller flere elementer i et brobygningsforløb skal  

 foregå på en ungdomsuddannelsesinstitution, jf. stk. 1, nr. 5-7.
Dispensation § 9. Bestemmelserne i § 2, stk. 3, og § 3, stk. 1, kan i særlige  

 tilfælde fraviges.
Undervisningsministeren kan fastsætte regler herom.  

 Beslutning om fravigelse træffes i samråd med eleven af den myndighed, der  

 efter § 6 er ansvarlig for udarbejdelse af en vejledningsplan.
Samarbejde § 10. Etablering af et regionalt samarbejde om udbud af  

 brobygningsforløb sker ved lokalt initiativ.
Skoler, kommuner, herunder den  

 kommunale ungdomsvejledning, kommuneforeninger og amtskommuner kan tage  

 initiativ til samarbejdet.
Finansiering § 11. Udgifterne til brobygningsforløb, jf. § 4, finansieres efter  

 reglerne i den lovgivning, der gælder for den pågældende skoleform eller  

 aktivitet.
Undervisningsministeren kan fastsætte nærmere regler om den  

 nødvendige tilpasning af finansieringsformer ved overgangen fra et element  

 til et andet.
 Stk. 2. For introduktionskurser, jf. § 5, stk. 1, nr. 1, 2, 3 og  

 5, på erhvervsskolerne, på statslige og private gymnasier og private hf- og  

 studenterkurser fastsættes på de årlige finanslove takster pr. årselev.
Stk. 3. Staten kan i en overgangsperiode på indtil 3 år yde et  

 særligt udviklingstilskud til de i § 8, stk. 1, nr. 5-7, nævnte skoler til  

 udvikling af særligt tilrettelagte introduktionsforløb til  

 ungdomsuddannelser.
Undervisningsministeren kan fastsætte regler om  

 betingelserne for tilskuddet, for udbetalingen heraf samt om regnskab og  

 revision.
Støtte til eleven § 12. Under gennemførelse af brobygningsforløb er eleven  

 berettiget til støtte efter de regler, der gælder for den enkelte skoleform  

 og aktivitet.
 Stk. 2. En elev, der er fyldt 18 år, har ret til at modtage  

 statens uddannelsesstøtte efter reglerne om uddannelsesstøtte til  

 undervisning på folkeskoleniveau, såfremt der ikke er adgang til støtte efter  

 stk. 1. Det er en betingelse herfor, at det samlede brobygningsforløb varer  

 mindst 3 måneder, jf. § 3, stk. 1, 1. pkt.
 Stk. 3. Undervisningsministeren fastsætter nærmere regler om  

 støtten, herunder om den støtteform, der ydes, når eleven i samme periode  

 deltager i flere elementer.
§ 13. Elever i brobygningsforløb har ret til befordring eller  

 tilskud til befordring mellem bopæl og skole efter de regler, der gælder for  

 den pågældende skoleform.
I forbindelse med korte eller integrerede forløb  

 afholdes udgiften efter nærmere aftale herom mellem kommunen og amtskommunen  

 eller den pågældende skole m.fl.
Bevis § 14. De i § 8 nævnte skoler udsteder et bevis til eleven, der  

 beskriver indholdet af det eller de på skolen gennemførte forløb og  

 varigheden heraf samt gennemførte prøver.
Klage § 15. For klager over skolers undervisning, vejledning og  

 afgørelser gælder de regler, der er fastsat for den pågældende skoleform.
Forskellige bestemmelser § 16. Undervisningsministeren følger udviklingen på området.
Til  

 brug herfor kan undervisningsministeren indhente oplysninger fra de  

 institutioner m.fl., der tilbyder brobygningsforløb, samt fra amtskommuner og  

 kommuner om alle forhold vedrørende brobygningsforløb.
Kapitel 3 Ikrafttrædelses- og overgangsbestemmelser § 17. Loven træder i kraft den 1. januar 1996.
 Stk. 2. I lov nr. 506 af 30. juni 1993 om erhvervsgrunduddannelse  

 m.v. ophæves kapitel 3.
 § 18. Loven gælder ikke for Færøerne og Grønland.
Bemærkninger til lovforslaget Almindelige bemærkninger Indledning I redegørelsen »Uddannelse til Alle« har undervisningsministeren  

 over for Folketinget fremlagt regeringens handlingsplan vedrørende  

 ungdomsuddannelserne.
Den overordnede målsætning for denne plan er, at alle  

 unge ved årtusindskiftet gennemfører en ungdomsuddannelse efter den  

 afsluttede grundskole.
I dag gennemfører en meget stor del af en årgang en  

 ungdomsuddannelse, i 1992 ca. 76 %, mens der er 94 %, der påbegynder en  

 ungdomsuddannelse.
En meget stor del af de unge påbegynder således en  

 ungdomsuddannelse, uden det lykkes for dem at fuldføre den eller en anden  

 ungdomsuddannelse.
Dette såkaldte frafald var i 1992 på knap 20 % af  

 årgangen.
 Handlingsplanen indeholder i alt 10 initiativer, som alle sigter på at  

 skabe forudsætninger for, at målsætningen kan blive opfyldt, (brobygning).
 Et af initiativerne vedrører overgangen mellem grundskolen/10. klasse og  

 ungdomsuddannelserne.
Der er i dag allerede mange aktiviteter, der har til formål at lette  

 overgangen, som for nogle elever kan være vanskelig.
Det gælder først og  

 fremmest vejledningen af folkeskoleelever, men også de mange muligheder, som  

 står til rådighed for de unge, der ikke foretrækker at gå direkte fra 9.  

 klasse til ungdomsuddannelserne.
Det drejer sig især om folkeskolens 10.  

 klasse og de frie tilbud på ungdomsskoler og efterskoler.
Hertil kommer  

 indgangsåret til de grundlæggende social- og sundhedsuddannelser og 1.  

 skoleperiode i de tekniske erhvervsuddannelser, der for visse  

 erhvervsuddannelser er obligatorisk og for andre frivillig, men som  

 indholdsmæssigt er en introduktion til uddannelsesområdet, der giver de unge  

 et bedre grundlag for at vælge erhvervsuddannelse.
Samtidig med dette lovforslag fremsættes forslag til lov om ændring af  

 erhvervsuddannelsesloven, således at 1. skoleperiode i fremtiden bliver  

 frivillig for alle elever.
Den nye frivillige form for 1. skoleperiode gøres  

 meget mere fleksibel bl.a. gennem muligheden for at variere længden.
Hermed  

 får man mulighed for at tilbyde den enkelte elev netop det, den pågældende  

 har brug for, for at kunne afgøre sit uddannelsesvalg og for at forberede sig  

 til at kunne gennemføre det valgte.
Denne nye form forventes også at skulle  

 omfatte de merkantile uddannelser, som med den nugældende form har haft  

 vanskeligt ved at kunne medvirke i de forsøg, der har været med brobygning.
I  

 den nye fleksible form vil der blive lagt endnu mere vægt på, at eleverne  

 skal have mulighed for at undersøge mulighederne, både hvis de møder frem med  

 et specifikt uddannelsesønske, og hvis de møder frem uden at have nogen klar  

 forestilling om, i hvilken retning deres uddannelsesbehov går.
Tilbud om  

 supplering af kvalifikationer vil ligeledes kunne indgå i 1. skoleperiode i  

 den nye model.
 Erfaringerne har vist, at en betydelig andel (op mod 2/3) af eleverne  

 gennemfører en 1. skoleperiode, selv om den er frivillig.
 Det påregnes, at en ny form for 1. skoleperiode i erhvervsuddannelserne  

 vil være et meget velegnet grundlag, dels for erhvervsskolernes eget tilbud  

 om selvstændige introduktionsforløb til uddannelserne på  

 erhvervsskoleområdet, dels for etablering af brobygningsforløb i kombination  

 med andre skoleformers tilsvarende brobygningselementer.
 EI-kurserne og produktionsskolerne er andre relevante tilbud.
 En meget stor del af en årgang benytter sig af de eksisterende tilbud i  

 forbindelse med overgangen fra grundskolen til ungdomsuddannelse.
Der kan være flere grunde til, at der opstår behov for en særlig indsats i  

 forbindelse med denne »overgang«.
Først og fremmest er elever ikke  

 ens, og mange kan ikke overskue de valg, der skal tages m.h.t. fremtidigt  

 livsforløb, herunder i forbindelse med placering i arbejdslivet.
 Undervisningsministeren nedsatte derfor en arbejdsgruppe, der i november  

 1994 har afgivet Betænkning nr. 1281 om brobygning mellem grundskolen og  

 ungdomsuddannelserne.
 Brobygningsudvalgets opgave var at stille forslag til, hvordan der kan  

 skabes bedre betingelser for, at tilbudene hver for sig, men navnlig i  

 sammenhæng, kan forbedre muligheden for, at forløbene sikrer, at alle unge  

 kommer i gang med og fuldfører en ungdomsuddannelse.
 Lovforslaget stilles med udgangspunkt i Brobygningsudvalgets Betænkning.  

 Lovforslaget indebærer en nydannelse i form af kombinerede undervisnings- og  

 vejledningsforløb i overgangen mellem grundskole og ungdomsuddannelse, kaldet  

 »brobygningsforløb«.
 De tilbud, der i dag eksisterer i overgangen mellem grundskolen og  

 ungdomsuddannelserne, og som er baseret på de enkelte skoleformers egne  

 muligheder og traditioner, skal fortsætte og udvikle sig inden for de  

 organisatoriske rammer, som disse hver for sig har, og begrænses ikke af  

 nærværende forslag.
Brobygningsforløb Formålet med et brobygningsforløb er at bidrage dels til elevernes  

 afklaring af deres uddannelses- og erhvervsvalg dels til deres personlige  

 udvikling gennem undervisning og vejledning.
Brobygningsforløb defineres som et særligt tilrettelagt vejlednings- og  

 undervisningsforløb af op til 1 års varighed (40 uger), der er  

 grænseoverskridende mellem eksisterende uddannelsestilbud og skoleformer.
Et  

 brobygningsforløb vil typisk bestå af 2-4 uddannelseselementer fra  

 forskellige skoleformer hver af 4-36 undervisningsugers varighed.
Længden af  

 sådanne forløb vil kunne variere mellem 8-40 undervisningsuger.
Mindst en af  

 de deltagende skoleformer skal være en ungdomsuddannelsesinstitution for at  

 sikre, at brobygningsforløbet »bygger bro« til mindst en  

 ungdomsuddannelse.
Det foreslås at sætte en aldersgrænse på op til 19 år for  

 elever, der påbegynder et brobygningsforløb.
En lignende aldersgrænse gælder  

 for ungdomsvejledningens tilbud.
 Det foreslås, at brobygningsforløb kan etableres for elever, der befinder  

 sig på 10. klassetrin og til elever, der helt har forladt skolen.
 Ved de brobygningsforløb, der henvender sig til elever på 10. klassetrin,  

 kan der på den ene side skelnes mellem brobygningsforløb, der kombinerer 10.  

 klasse med en indledende del af en ungdomsuddannelse, og brobygningsforløb  

 der kombinerer 10. klasse med introduktionsforløb til et antal  

 ungdomsuddannelser, det kan fx være til merkantile erhvervsuddannelser på  

 erhvervsskolerne, gymnasium, hf samt de erhvervsgymnasiale uddannelser.
Inden for de brobygningsforløb, der henvender sig til unge, der har  

 forladt grundskolen, kan der skelnes mellem på den ene side  

 brobygningsforløb, der kombinerer introduktionsforløb til mindst to  

 ungdomsuddannelser, liggende i forlængelse af hinanden, og på den anden side  

 brobygningsforløb, der kombinerer en indledende del af en ungdomsuddannelse  

 med andre undervisnings- og praktikforløb, typisk på produktionsskole eller  

 på et AMU-center.
Disse 4 former udgør ikke en udtømmende beskrivelse af  

 mulighederne.
Brobygningsforløb består oftest af kombinationer af eksisterende  

 uddannelsesforløb, hvor indholdet af disse vil være fastlagt i  

 uddannelseslove, bekendtgørelser m.m.
Det foreslås, at disse  

 uddannelsesregler også skal være gældende for brobygningsforløb, hvad angår  

 indholdet i brobygningsforløb, med mindre andet er fastlagt.
Indholdet i  

 brobygningsforløb bør være rummelige og tillade individuelle variationer.
 Der bør stilles følgende krav til indholdet af et brobygningsforløb:
 1. Et brobygningsforløb skal indeholde aktiviteter, der giver eleverne et  

 grundlag for at afklare deres uddannelses- og erhvervsvalg . Dette  

 sker i høj grad ved at afprøve, hvad det indebærer at gå på en  

 ungdomsuddannelse.
De forskellige uddannelsesmuligheder skal præsenteres for eleverne gennem  

 undervisning.
Institutionerne skal præsentere noget af den undervisning, de  

 byder på.
Denne præsentation skal være interessevækkende og motiverende og  

 skal samtidig give et realistisk billede af krav og vilkår.
2. Et brobygningsforløb skal være med til at fremme den unges modenhed  

 og personlighed i det hele taget.
Via undervisningen skal eleverne have  

 mulighed for at udvikle deres samarbejdsevner, nysgerrighed og selvstændighed  

 m.v.
 3. Nogle brobygningsforløb skal være for elever, der er motiveret for en  

 mere praktisk orienteret undervisning . Disse elever kan opnå en  

 større selvtillid ved at deltage i værkstedsundervisning, i kreative fag  

 eller andet efter interesse.
4. Endelig skal der også være mulighed for, at de unge i et  

 brobygningsforløb kan supplere deres kvalifikationer , således at de  

 fagligt er bedre rustet til at gå i gang med og gennemføre en efterfølgende  

 ungdomsuddannelse.
De unge skal derfor have mulighed for i et  

 brobygningsforløb at tage folkeskolens afgangsprøver, folkeskolens  

 projektopgave og 1. skoleperiode på en erhvervsskole som led i et  

 brobygningsforløb under hensyntagen til de lokale undervisnings- og  

 uddannelsestilbud.
Endvidere bør den unge have mulighed for at deltage i fx  

 hf- enkeltfagsundervisning eller enkeltfagsundervisning på en erhvervsskole.  

 I den foreslåede nye fleksible 1. skoleperiode indgår bl.a. tilbud til eleven  

 om forbedring af kvalifikationer i de grundlæggende fag, det gælder især  

 dansk, matematik og edb.
 Afhængig af elevens ønsker og behov kan der lægges forskellig vægt på de  

 nævnte indholdskrav.
Initiativ og samarbejde Det er ifølge forslaget frivilligt for den enkelte skole og kommune m.fl.  

 at udbyde brobygningsforløb.
Initiativet til at oprette et brobygningsforløb  

 kan udspringe af det samarbejde, der i forvejen er mellem skoler, eller ved,  

 at en kommune eller nogle kommuner i samarbejde opfordrer nogle skoler til at  

 overveje at igangsætte et brobygningsforløb.
Initiativet kan også udspringe  

 af henvendelser fra elever.
 Selv om det er frivilligt for skoler, kommuner m. fl. at indgå i  

 brobygningsforløb, forudsættes det med lovforslaget, at alle deltager aktivt  

 med hensyn til at sikre, at lovens formål opfyldes.
 Undervisningsministeren vil, jf § 16, nøje følge udviklingen på området og  

 drøfte denne med de rådgivende organer og andre relevante parter.
De kommuner, der i deres område har et varieret udbud af  

 ungdomsuddannelser og et tilstrækkeligt stort antal elever, har det  

 nødvendige grundlag for at etablere brobygningsforløb.
Den kommunale  

 ungdomsvejledning kan stå for udarbejdelse af informationsmateriale om  

 kommunens udbud af brobygningsforløb.
Mindre kommuner og deres skoler vil ofte have vanskeligere ved at oprette  

 eller aftale et brobygningsforløb på grund af manglende elevgrundlag og stor  

 transportafstand til ungdomsuddannelsesinstitutionerne.
Her vil der være et  

 behov for samarbejde over kommunegrænserne om oprettelse og indhold i  

 brobygningsforløb, om eventuelle transportforanstaltninger og eventuel  

 afregning for finansiering af brobygningsforløbene på tværs af  

 kommunegrænser.
Vejledning På grund af vejledningens centrale betydning i overgangen mellem skole og  

 ungdomsuddannelse foreslås det, at reglerne om den kommunale  

 ungdomsvejledning overføres til brobygningsloven fra lov om  

 erhvervsgrunduddannelse.
 Uddannelses- og erhvervsvejledningen er en integreret del af  

 brobygningsforløb, hvor eleverne afprøver forskellige uddannelsesforløb.
 Brobygningsforløbene kan tillige ses som et supplement til den række af  

 vejledningsinitiativer, der findes i folkeskolen, jf. folkeskolelovens § 7 og  

 § 9, stk. 4 og 5.
Det skal i denne forbindelse fremhæves, at Folketinget i december 1994 har  

 vedtaget en ændring af folkeskoleloven, hvori det slås fast, at det er en del  

 af skolens virksomhed at etablere en skolevejledningsordning.
Den ansvarlige  

 for skolevejledningen skal samordne skolens aktiviteter vedrørende  

 undervisning i det obligatoriske emne uddannelses, erhvervs- og  

 arbejdsmarkedsorientering og varetage forbindelsen til den kommunale  

 ungdomsvejledning og andre vejledningsordninger.
Afgørelse om valg af brobygning træffes, hvis den unge stadig går i 9./10.  

 klasse i folkeskolen, normalt i samråd med skolevejleder og klasselærer.
Den  

 unge, der har forladt folkeskolen, har ligeledes efter eget behov mulighed  

 for at søge vejledning i ungdomsvejledningen eller i de  

 ungdomsuddannelsesinstitutioner, som den unge ønsker at »afprøve« i  

 et brobygningsforløb både før og under selve forløbet.
Hvis den unge er udskrevet af folkeskolen, er det den kommunale  

 ungdomsvejledning, der rådgiver den unge i forbindelse med et eventuelt  

 brobygningsforløb.
Den unge skal altid kunne få orientering om de  

 lokale/regionale muligheder i ungdomsvejledningen.
Ungdomsvejledningen og de involverede institutioner - skolevejledningen -  

 skal endvidere i samarbejde udarbejde informationsmateriale om brobygning,  

 som kan bruges af alle vejledere på uddannelsesinstitutionerne i  

 lokalområdet.
Informationsmaterialet må indeholde informationer om, hvilke  

 brobygningselementer der tilbydes, herunder hvorledes disse kan kombineres,  

 hvordan man tilmelder sig osv.
Der bør i videst muligt omfang tages hensyn  

 til elevernes individuelle ønsker.
 Der udarbejdes en vejledningsplan for eleven, der skal indeholde en  

 oversigt over de uddannelsesdele, som brobygningsforløbet skal bestå af, samt  

 hvordan disse kan være med til at afklare elevens uddannelses- og  

 erhvervsønsker.
Særligt om samarbejde mellem efterskoler og  

 ungdomsuddannelsesinstitutioner om brobygning Mange 10. klasseelever vælger at gå på en efterskole.
Det er derfor  

 vigtigt, at der skabes mulighed for at bygge bro mellem efterskoler og  

 ungdomsuddannelsesinstitutioner, således at efterskoleeleverne har de samme  

 muligheder for at opnå direkte kendskab til ungdomsuddannelser inden starten  

 på en af disse.
En af de største barrierer for samarbejde mellem efterskoler og  

 ungdomsuddannelsesinstitutioner er, at eleverne bor på efterskolerne.
Derfor  

 kan det af praktiske og økonomiske årsager være vanskeligt at etablere et  

 samarbejde med fx en teknisk skole om et brobygningsforløb.
 En farbar vej ville være at etablere introduktionsforløb på efterskolerne  

 til ungdomsuddannelserne.
 Lovforslaget ventes ikke at have miljømæssige eller erhvervsøkonomiske  

 konsekvenser.
Konsekvenser i forhold til EU-retten Lovforslaget har ikke konsekvenser i forhold til EU-retten.
Økonomiske og administrative konsekvenser Lovforslaget har samlet kun mindre økonomiske konsekvenser, idet de  

 udgifter, der følger af loven, i vidt omfang vil modsvares af afledede  

 besparelser i undervisningssektoren og på det sociale område.
Loven forventes således at medføre, at færre elever afbryder et  

 ungdomsuddannelsesforløb eller skifter fra en ungdomsuddannelse til en anden  

 og dermed udløser tilskud flere gange.
De nævnte besparelser vil dog  

 tidsmæssigt først slå igennem med nogen forsinkelse.
Det forventes, at der  

 gradvis vil ske en forøgelse af antal elever i brobygningsforløbene således,  

 at der på lidt længere sigt (antagelig 1997) vil være et årselevtal på 4000 i  

 disse forløb.
 Udgifterne til undervisning modsvares af afledte besparelser såvel i  

 folkeskolen som i ungdomsuddannelserne.
 Det må endvidere påpeges, at der på længere sigt kan forventes afledede  

 besparelser på det sociale område, idet brobygningsforløbene vil sikre, at  

 flere unge får en ungdomsuddannelse og dermed ikke skal omfattes af kommunale  

 aktiveringsinitiativer eller udløse udgifter i det sociale system i øvrigt.
 Eventuelt afledte sociale besparelser indgår ikke i beregningerne over de  

 økonomiske konsekvenser af loven.
 En beskeden del af eleverne vil udløse elevgodtgørelse (på  

 produktionsskolerne) eller SU (hvis eleven er over 18 år). Udgifterne hertil  

 skønnes at udgøre i alt 4 mio. kr. i 1996 og 6 mio. kr. i 1997.
 Lovforslaget skønnes ikke at give øgede opgaver i skole- eller  

 ungdomsvejledningen, idet der er tale om, at den vejledning, som  

 uddannelsesinstitutioner og kommuner i forvejen varetager, får et nyt - og  

 bedre - redskab, således at opgaven kan løses bedre.
 Der forventes følgende elevtal i brobygningsforløb ved fuldt gennemslag:
Integrationsmodellen 2000 Introduktionsmodellen 1000 Vejledningsårsmodellen 500 Praktikmodellen 500 Der forventes tilsvarende færre elever på andre områder:
I restgruppen 1000 Sparede afbrud 2000 Sparede skift 500 I 1995 er der allerede 2000 integrationsforløb i gang.
 Lovforslagets merudgifter afholdes inden for Undervisningsministeriets  

 ramme.
Lovforslaget har været forhandlet med de kommunale parter.
Det er  

 Undervisningsministeriets opfattelse, at lovforslaget ikke medfører  

 merudgifter på de kommunale og amtskommunale områder, men de kommunale parter  

 har taget forbehold over for de afledte besparelser.
 En eventuel bloktilskudsregulering vil blive afholdt inden for  

 Undervisningsministeriets ramme.
 I årene 1996-98 vil staten yde støtte til udvikling af nye  

 introduktionskurser i forbindelse med brobygningsforløb.
 Af de inden for Undervisningsministeriets rammer afsatte midler til forsøg  

 og udvikling vil der blive anvendt indtil 9 mio. kr. i hvert af årene 1996  

 til 1998 til dette formål.
Bemærkninger til de enkelte bestemmelser Til § 1 § 1 i lovforslaget er en uændret gentagelse af § 10 i lov om  

 erhvervsgrunduddannelse.
Ungdomsvejledningen omfatter elever indtil de  

 (mindst) fylder 19 år og er udskrevet af folkeskolen eller lignende.
Hvis de  

 unge afbryder deres uddannelse, eller hvis de afslutter uddannelsen inden for  

 den periode, hvor kommunen skal tilbyde ungdomsvejledning, er eleverne  

 omfattet af kommunens ungdomsvejledningsordning.
Ordningen er med andre ord  

 et slags sikkerhedsnet for unge, der er i en utilfredsstillende situation med  

 henblik på valg af uddannelse.
 De nærmere regler om den kommunale ungdomsvejledning findes i  

 bekendtgørelse om ungdomsvejledning (nr. 783 af 24. august 1994).
 Ungdomsuddannelsesinstitutioner, efterskoler m.fl. har ifølge  

 bekendtgørelsen om ungdomsvejledning pligt til inden 14 dage at underrette  

 kommunen om elevers ophør/afslutning af en uddannelse.
Kommuner og amtskommuner kan, jf. § 1, stk. 2, yde tilskud til  

 kontanthjælpsmodtagere til deltagelse i særligt tilrettelagte  

 uddannelsesaktiviteter, jf. bekendtgørelse nr. 937 af 7. december 1993 om  

 særligt tilrettelagte uddannelsesaktiviteter efter lov om kommunal  

 aktivering.
Bestemmelsen i stk. 2 giver ikke hjemmel for tilskud til  

 virksomheder.
 Den kommunale ungdomsvejledning har en række opgaver i forbindelse med  

 brobygning, jf. de almindelige bemærkninger og §§ 6, 7 og 10.
Til § 2 Eleverne kan få merit for faglige kvalifikationer efter de almindeligt  

 gældende regler for den pågældende undervisning.
Brobygningsforløb kan tilbydes unge til påbegyndelse senest i den måned,  

 hvori de fylder 19 år.
Der kan dog undtagelsesvis dispenseres herfra, jf. §  

 9, således at lidt ældre elever med særligt behov kan deltage i  

 brobygningsforløb.
Eleverne skal ikke opfylde optagelsesbetingelserne, der  

 gælder for optagelse til den ordinære ungdomsuddannelse.
Det er vigtigt, at eleven i brobygningsforløbet får adgang til at supplere  

 sine faglige kvalifikationer, hvis der er behov for det.
Der kan være tale om  

 folkeskolens afgangsprøver, folkeskolens projektopgave mv.
Særlig  

 tilrettelagt stave-/læse- og skriveundervisning, jf. det i Folketinget i  

 januar 1995 fremsatte lovforslag, L 116, om ændring af lov om  

 specialundervisning for voksne, vil eventuelt kunne indgå i  

 brobygningsforløb.
 Den særligt tilrettelagte undervisning vil kunne være en stor hjælp for de  

 to-sprogede elever.
Til § 3 Brobygning kan indeholde såvel elementer, der tages i forlængelse af  

 hinanden som elementer i et integreret forløb, hvor eleven samtidig (inden  

 for den samme uge) deltager i flere kurser og aktiviteter mv.
Elementernes  

 varighed opgøres for sig.
Det samlede antal af undervisnings-/aktivitetstimer  

 i et element danner normalt udgangspunkt for, hvilken elevstøtte der evt. kan  

 tildeles, jf. § 12.
 Undervisning og aktiviteter er heltidsundervisning og heltidsaktiviteter.
Reglen i stk. 2 indebærer, at undervisning og aktiviteter følger de  

 regler, der måtte være fastsat for den ordinære undervisning, uddannelse og  

 aktivitet, fx vedr. 1. skoleperiode i erhvervsuddannelserne, hf-enkeltfag  

 o.l.
Dog kan der ved tilrettelæggelsen af undervisningen tages særligt hensyn  

 til det forhold, at eleverne er i gang med brobygningsforløb.
 Introduktionskurser til ungdomsuddannelser tilrettelægges efter regler  

 udstedt i medfør af § 5, stk. 2.
Optagelse af elever i et brobygningselement sker efter denne lov og ikke  

 efter de regler, der gælder for den ordinære undervisning og andre  

 aktiviteter.
Elever i brobygning kan således deltage i undervisning på fx  

 gymnasie- (herunder erhvervsgymnasialt) og hf-niveau uden at opfylde de  

 optagelseskrav, der gælder til den ordinære uddannelse.
 Det bør tilstræbes, at de unge elever så vidt muligt deltager i brobygning  

 sammen med jævnaldrende, fx på produktionsskolerne.
Prøver og karaktergivning indgår kun i brobygningselementer, såfremt det i  

 forvejen er en del af undervisningen.
Der er dog intet til hinder for, at  

 institutionen tilrettelægger projekter, interne prøver o.l. til brug for  

 elevens afklaring, dels for at opnå prøvetræning og dels for at få et indtryk  

 af standpunktet i det pågældende fag eller lignende.
 For så vidt angår mulighederne for at få merit for et brobygningsforløb i  

 en senere ungdomsuddannelse, kan en elev, der har gennemført en indledende  

 del af en ungdomsuddannelse som led i brobygningsforløbet, få merit i henhold  

 til gældende regler ved fortsættelse i den pågældende ungdomsuddannelse.
 I andre dele af brobygningsforløb vil der kun være sikkerhed for  

 godskrivning for dele af elevens brobygningsforløb, hvis der indhentes et  

 egentligt forhåndstilsagn om godkendelse fra en konkret  

 uddannelsesinstitution.
Til § 4 Brobygningsforløb kan bestå af et antal adskilte elementer, der blot  

 gennemføres i forlængelse af hinanden i form af særlige standardforløb aftalt  

 mellem forskellige skoleformer, samt i en eventuelt helt individuelt  

 tilrettelagt form.
 Indledende dele kan være erhvervsuddannelsernes 1. skoleperiode, dele af  

 indgangsåret til de grundlæggende social- og sundhedsuddannelser og modul 1 A  

 i landbrugets grunduddannelse.
Der vil også være mulighed for et integreret forløb, hvor elementerne  

 sammenbygges.
Som eksempel kan nævnes den integrerede 10. klasse og  

 erhvervsskolernes 1. skoleperiode (»TEK-10«), som for tiden er  

 etableret som et forsøg.
Et andet eksempel er 10. klasse kombineret med  

 social- og sundhedsuddannelser (»SoSu-10«).
 Om formen for brobygning og krav til indhold m.v. henvises også til de  

 almindelige bemærkninger.
Til § 5 En elev kan deltage i flere introduktionskurser som led i  

 brobygningsforløb.
Introduktionskurser kan kombineres med 10. klasse, men kan  

 også gennemføres i kombination med andre dele, jf. § 4. Det vil være muligt  

 at sammensætte brobygningsforløb udelukkende af introduktionskurser.
 Loven forudsætter ikke praktikaftaler, og det vil derfor bl.a. være muligt  

 at lade indledende dele af de grundlæggende social- og sundhedsuddannelser  

 være et brobygningselement, selv om der kræves praktikaftale i de ordinære  

 forløb.
 Det skønnes ikke hensigtsmæssigt at etablere introduktionskurser til  

 erhvervsgrunduddannelsen og den frie ungdomsuddannelse, da der her er tale om  

 uddannelser med delvis overlappende formål og tilrettelæggelse som  

 brobygningsforløb.
Til § 6 Der skal være mulighed for at justere vejledningsplanen, herunder  

 eventuelt at begynde på en ungdomsuddannelse tidligere, hvis eleven er blevet  

 afklaret inden brobygningsforløbets afslutning.
 Det vil derfor ikke være hensigtsmæssigt at udforme en egentlig  

 aftale/kontrakt om brobygningsforløb.
 Det skal dog understreges, at vejledningsplanen skal have forpligtende  

 karakter for såvel skolen som for eleven.
 For hver elev, der ønsker brobygningsforløb, udarbejdes i et samspil  

 mellem elev, vejleder og uddannelsesinstitutioner m.fl. en vejledningsplan,  

 der skal indeholde en oversigt over de elementer, som brobygningsforløbet  

 skal bestå af.
Af planen skal de enkelte elementers varighed og deres tidsmæssige  

 placering fremgå.
Endvidere bør der opstilles en målsætning for  

 brobygningsforløbet, således at det af planen fremgår, hvorledes de enkelte  

 elementer kan være med til at afklare elevens uddannelses- og erhvervsvalg,  

 og hvorledes de kan bidrage til at give eleven det faglige niveau, der  

 muliggør gennemførelse af den valgte ungdomsuddannelse m.v.
 Planen skal således sikre sammenhængen i brobygningsforløbet, og den bør  

 være et redskab for samarbejdet mellem eleven, vejleder(e) og de  

 uddannelsesinstitutioner, der er involveret.
Vejledningsplanen bør tage udgangspunkt i og eventuelt bygge videre på den  

 uddannelses- og handlingsplan, som hver enkelt elev udarbejder i forbindelse  

 med afslutningen af grundskolen eller 10. klasse, jf.
Formål og centrale  

 kundskabs- og færdighedsområder vedr. emnet uddannelses-, erhvervs- og  

 arbejdsmarkedsorientering.
Ansvaret for, at der udarbejdes en vejledningsplan, vil være folkeskolens,  

 den frie grundskoles eller efterskolens, hvis eleven fortsat befinder sig  

 der.
Skolevejledere og klasselærer spiller en central rolle for udarbejdelsen  

 af planen, jf. også den styrkelse af skolevejledningen, der har fundet sted i  

 folkeskolen.
Hvis eleven har forladt grundskolen, har den kommunale ungdomsvejledning  

 ansvaret for udarbejdelsen af vejledningsplanen.
Endvidere vil den kommunale  

 ungdomsvejledning være et sikkerhedsnet for at bistå de elever, der er i  

 brobygningsforløb, og som har behov for vejledning ud over det, som de kan  

 modtage på den enkelte uddannelsesinstitution.
 Ungdomsvejledningen har således ansvaret for udarbejdelse og revision af  

 vejledningsplanen for elever i gymnasier og hf-kurser, erhvervsskoler,  

 social- og sundhedsskoler m.fl. og i private grundskoler, frie kostskoler,  

 der ikke har egen vejledningsordning.
 Vejledningsplanen bør så vidt muligt give oplysning om, hvilken støtte  

 eleven modtager i brobygningsforløbet, jf. § 12.
 Vejledningsplanen skal ikke have karakter af en kontrakt.
 Fleksibilitet fra udbyderne af brobygningsforløbene er nødvendig, således  

 at der er mulighed for successiv optagelse og afgang fra forløbene.
Til § 7 De nævnte vejledningsordninger er nedsat i henhold til lovgivningen på de  

 pågældende uddannelsesområder, fx i folkeskolen, på gymnasierne og på  

 erhvervsskolerne.
Disse vejledningsordninger varetager bl.a den individuelle  

 uddannelses- og erhvervsvejledning.
På efterskoler m. fl. og de frie grundskoler er vejledningsordninger ikke  

 obligatoriske.
De findes dog på mange af disse skoler.
Såfremt de ikke findes  

 på disse skoler, er de øvrige ordninger, der er nævnt i § 7 forpligtet til at  

 foretage vejledningen.
Når elever fx forlader en efterskole eller en fri grundskole er skolen  

 forpligtet til inden 14 dage at meddele elevens hjemkommune, at eleven har  

 forladt skolen.
Dette følger af bekendtgørelse om ungdomsvejledning, nr 783  

 1994. Den kommunale ungdomsvejledning tager sig herefter af eleven, jf i  

 øvrigt forslaget til § 1.
Det bemærkes, at regeringens initiativer på ungdomsuddannelses- og  

 voksenuddannelsesområderne forudsætter en generel styrkelse af uddannelses-  

 og erhvervsvejledningen.
Derfor gøres der på alle uddannelsesområder en  

 indsats for at sikre, at ingen vejledere begynder på deres job uden at få en  

 kortvarig vejlederuddannelse.
Målsætningen bliver realiseret gennem en massiv efteruddannelsesindsats i  

 1994 og 1995. Der er i alt afsat 13,3 mio. kr. alene til efteruddannelse af  

 vejlederne.
Herudover gøres der en ekstraordinær indsats for at samordne  

 vejledningen.
Til § 8 Det er frivilligt for den enkelte skole, kommune og amtskommune, om den  

 vil udbyde brobygningsforløb eller elementer i brobygningsforløb.
Alle de i §  

 8 nævnte skoleformer kan tage initiativ til etablering af brobygningsforløb  

 og til at etablere et samarbejde om udbud af brobygningsforløb, jf. også § 10  

 og bemærkningerne hertil.
 Lovforslaget bygger på den forudsætning, at kommuner, amtskommuner og  

 skoler følger lovens intentioner og samarbejder om at sikre, at elever i de  

 respektive områder tilbydes en rimelig adgang til brobygningsforløb.
 Inden for rammerne af § 4 og regler fastsat i medfør af § 5 tilrettelægger  

 uddannelsesinstitutionerne selv elementer af brobygningsforløb på  

 institutionen.
 De i nr. 5-7 nævnte skoler kan udbyde introduktionskurser til de  

 ungdomsuddannelser, som de normalt udbyder.
 Erhvervsskoler er tekniske skoler, handelsskoler, landbrugsskoler m.v.
 Skoler, der udbyder brobygningselementer, er ansvarlige for deres del af  

 forløbet på samme måde som for den ordinære uddannelsesaktivitet.
 De i stk. 2 nævnte udbydere skal altid samarbejde om brobygning med en  

 eller flere af de i stk. 1, nr. 5-7, nævnte skoler.
 Skolerne kan udbyde de elementer, der er nævnt i § 4, dvs. især:
 1. Folkeskoler: dele af 10. klasse.
2. Frie grundskoler: dele af 10. klasse 3. Efterskoler: dele af 10. klasse 4. Den kommunale ungdomsskole: folkeskolens afgangsprøver, kurser mv.
 5. Gymnasier, hf-kurser og studenterkurser: introduktion til gymnasie- og  

 hf-uddannelsen, dele af fag samt hf-enkeltfag.
 6. Erhvervsskolerne: introduktion til erhvervsuddannelser, landbrugets  

 grunduddannelse og de erhvervsgymnasiale uddannelser, erhvervsuddannelsernes  

 1. skoleperiode, dele heraf og enkeltfag.
 7. Social- og sundhedsskoler: introduktion til social- og  

 sundhedsuddannelserne, dele af indgangsåret til social- og  

 sundhedsuddannelsen og enkeltfag.
 Husholdningsskoler: kan tilbyde køkkenassistentuddannelsen, der er en  

 erhvervsuddannelse, dvs som under nr. 6.
 Produktionsskolerne: kan tilbyde praktisk arbejde, produktion og teoretisk  

 undervisning i tilknytning hertil.
 AMU-centrene: kan tilbyde erhvervsintroducerende uddannelser (EI).
De i § 8, nr. 1-7, nævnte skoler kan endvidere som led i brobygning  

 tilbyde særlig læse-, stave- og skriveundervisning for de unge, herunder de  

 unge to-sprogede.
Dette ligger inden for de bestemmelser om undervisningens  

 indhold, som er gældende for de elementer, der kan indgå i brobygningsforløb.  

 Det kan endvidere ske i henhold til lov om specialundervisning for voksne og  

 må i givet fald ske efter aftale med amtskommunen, jf. det fremsatte  

 lovforslag L 116 om ændring af lov om specialundervisning for voksne.
Til § 9 Det vil, såfremt eleven skønnes at have et særligt behov for det, være  

 muligt at fravige kravene fsva alder og varighed af de enkelte forløb og det  

 samlede forløb.
 Beslutning om fravigelse fra loven i særlige tilfælde træffes af den  

 myndighed, der er ansvarlig for udarbejdelsen af vejledningsplanen, jf. § 6.  

 Beslutningen træffes sammen med eleven og i fornødent samarbejde med  

 involverede skoler og institutioner.
Til § 10 Det er op til det lokale initiativ at etablere et samarbejde og en  

 koordination af brobygningsaktiviteterne.
Kommuner, herunder  

 ungdomsvejledningen, kommuneforeningerne, de kommunale skoler, jf. § 8,  

 amtskommuner og amtskommunale institutioner, jf. § 8, områdets  

 uddannelsesinstituioner, jf. § 8, bør indgå i et tværgående samarbejde om  

 brobygningsforløb.
Det kan blive nødvendigt at etablere samarbejde over kommune og  

 amtskommunegrænserne.
Betaling for elever i bopæls(amts)kommunen sker efter  

 reglerne i den lovgivning, der gælder for den pågældende skoleform, jf. § 11.
Eleven må vælge ud fra det udbud af brobygningsforløb, der er i  

 lokalområdet.
Dette vil ofte være et udbud, der er formet som pakker, men der  

 skal kunne tages hensyn til elevens individuelle ønsker til sammensætningen  

 af brobygningsforløb.
Til § 11 Det foreslås, at brobygningsaktiviteterne finansieres i overensstemmelse  

 med de regler, der er fastsat i lovgivningen om den pågældende skoleform og  

 på grundlag af den afholdte aktivitet.
Det vil sige, at den pågældende  

 skoleforms budgetterings-, disponerings- og regnskabsregler også skal være  

 gældende i forbindelse med brobygningsaktiviteter.
Tilsvarende gælder  

 kommunale og amtskommunale bidrag for elever hjemmehørende i (amts)kommunen.
Dette finansieringsprincip vil sikre en ensartet budgettering af  

 brobygningsforløbenes enkelte elementer med udgangspunkt i uddannelsernes  

 sædvanlige omkostningsniveau.
For skolerne vil det være enkelt at  

 administrere, idet deres andel af brobygningsforløbet bliver finansieret via  

 deres normale finansieringskilde.
 Det følger af § 11, at for kommunale og amtskommunale skoler afholder  

 kommunen og amtskommunen de udgifter, der er forbundet med brobygning,  

 herunder nye introduktionstilbud og andre nye initiativer.
På private gymnasieskoler og hf-kurser, på frie grundskoler og på de frie  

 kostskoler følger det af § 11, at tilskud ydes efter de regler i de  

 respektive love, der er fastsat om tilskud til skolernes ordinære  

 undervisnings- og kursusvirksomhed.
Elevbetaling vil derfor skulle opkræves i  

 samme omfang som for den ordinære undervisning mv.
 Regnskab og revision følger ligeledes skoleformens ordinære regelsæt.
Da der undertiden kan opstå sammenstødsproblemer mellem de forskellige  

 finansieringskilder, fx. med hensyn til efterskoleområdet, foreslås der  

 indsat en hjemmel for ministeren til at fastsætte regler, der indebærer en  

 tilpasning til de forskellige forløb.
Det drejer sig særligt om de  

 integrerede forløb.
Bl.a kan der være behov for at justere de gældende vilkår  

 for beregningsterminer for støttetildeling og støtteudbetaling.
 Der vil kun være tale om justeringer og mindre nødvendige fravigelser,  

 ikke egentlige ændringer af de gældende bevillings- og tilskudsregler.
 I en overgangsperiode på indtil 3 år kan der være behov for et særligt  

 tilskud til udvikling af nye introducerende kurser til de godkendte  

 ungdomsuddannelser under Undervisningsministeriet.
 Elever i 1. skoleperiode i brobygning vil kunne opnå skolehjemsplads efter  

 de almindelige regler herom.
 For så vidt angår ungdomsskoler og produktionsskoler forudsættes det, at  

 skolerne sikrer sig, at de har økonomisk mulighed for optagelse.
Til § 12 Undervisningsministeriet yder elevstøtte til efterskoleelever og til  

 elever på husholdningsskoler efter de herom gældende regler, bl.a om  

 forældreindtægtsafhængighed.
Herudover skal den kommune, hvor eleven er  

 tilmeldt folkeregistret, yde støtte til nedsættelse af elevbetalingen efter  

 de i loven om de frie kostskoler gældende regler.
Endvidere vil bestemmelsen  

 i loven om de frie kostskoler, om at kommunerne frivilligt kan yde  

 elevstøtte, omfatte brobygningselever.
Til elever på produktionsskoler ydes for tiden deltagergodtgørelse med for  

 tiden 500 kr. om ugen til unge, der ikke er fyldt 18 år og med 1000 kr. om  

 ugen til deltagere, der er fyldt 18 år.
Skolerne udbetaler godtgørelsen.  

 Herudover har deltagerne mulighed for at få kontanthjælp, hvori godtgørelsen  

 modregnes.
Reglerne om produktionsskoler ventes imidlertid ændret.
For deltagere i EI-kurser (erhvervsintroducerende kurser) udgør  

 elevstøtten 27 % af højeste ugentlige dagpengebeløb, hvilket for tiden svarer  

 til 686 kr. pr. uge.
For at kunne deltage skal man være fyldt 16 år.
Der  

 udbetales ikke elevstøtte til deltagere, der modtager dagpenge, orlovsydelse  

 eller anden uddannelsesstøtte.
Der udbetales kun elevstøtte til de EI-kurser,  

 der direkte er finansieret af Arbejdsmarkedsstyrelsen.
Det vil sige, at  

 styrelsen ikke yder elevstøtte til fx kommunalt »købte« EI-kurser.
En elev, der er fyldt 18 år, kan få tildelt statens uddannelsesstøtte,  

 hvis uddannelsen er af en varighed på mindst 3 måneder, er ulønnet og  

 gennemføres som heltidsundervisning.
Endvidere er su-tildelingen afhængig af  

 forældrenes indkomstsgrundlag, indtil eleven er fyldt 19 år.
Su-reglerne  

 ventes ændret.
Til stk. 1 Det foreslås, at elever i brobygningsforløb skal have ret til at modtage  

 støtte efter de regler, der gælder for den pågældende skoleform eller  

 aktivitet, jf. ovenfor.
I integrerede forløb vil der imidlertid ofte opstå sammenstødsproblemer  

 mellem flere støtteformer.
Det bliver nødvendigt nærmere at tilpasse og  

 tillempe de forskellige støtteformer til hinanden, og det foreslås derfor, at  

 der udformes bekendtgørelsesregler herom.
Det skal også ses i sammenhæng med  

 det forhold, at såvel su-reglerne som produktionsskolereglerne ventes omlagt  

 i denne folketingssamling.
Til stk. 2 og 3 Til elever over 18 år kan der ydes statens uddannelsestøtte, såfremt der  

 ikke findes en anden støtteordning.
Det er fx tilfældet under 1. skoleperiode  

 i en erhvervsuddannelse og til introduktionskurserne.
Brobygningsforløb foreslås i relation til statens uddannelsestøtte,  

 sidestillet med undervisning på folkeskoleniveau.
I så fald vil der kunne  

 gives su til brobygningsforløbet og en efterfølgende ungdomsuddannelse uden  

 for klippekortet.
Det forudsættes, at de almindelige regler for modtagelse af  

 uddannelsesstøtte er opfyldt.
Betingelsen om, at uddannelsen skal være af  

 mindst 3 måneders varighed, er opfyldt, såfremt det samlede brobygningsforløb  

 varer mindst 3 måneder.
Det vil i så fald være muligt at oppebære  

 uddannelsesstøtte for elementer af en måneds varighed og derover.
Fx giver en  

 su-berettigende brobygningsdel, der starter før den 20. i en måned, ret til  

 su for hele måneden.
 Den skole, der er udbyder af uddannelsen, skal have ansøgningen om statens  

 uddannelsesstøtte, og den varetager tillige den sædvanlige aktivitetskontrol.
Til § 13 Befordringsgodtgørelse Kommunerne sørger for befordring i folkeskolens 10. klasse, og  

 amtskommunerne yder befordringsgodtgørelse til elever i ungdomsuddannelserne,  

 herunder til daglig transport mellem kostskole og en  

 ungdomsuddannelsesinstitution, fx i forbindelse med deltagelse i undervisning  

 for 1. skoleperiode.
Herudover kan der ydes visse statstilskud til elever på  

 erhvervsskoler og i de private grundskoler.
Det forudsættes, at der med  

 udgangspunkt i de gældende befordringsordninger kan etableres et samarbejde  

 om rimelige befordringstilbud til eleverne under brobygningsforløb, også i  

 forbindelse med meget kortvarige kurser og integrerede kurser, hvor eleven fx  

 i samme uge følger undervisning i flere forskellige skoleformer (fx  

 folkeskolen og en erhvervskole).
Til § 14 Ved afslutningen af et brobygningsforløb udsteder den pågældende  

 institution et bevis for det gennemførte forløb med oplysning om indholdet,  

 varigheden og eventuelt aflagte prøver.
 Beviset skal bl.a. kunne danne grundlag for en senere vurdering af, om der  

 kan gives merit i forbindelse med en ungdomsuddannelse.
Til § 15 Klager over introduktionsforløb til en ungdomsuddannelse og øvrige  

 undervisningselementer mv. kan indbringes efter de regler, der gælder for den  

 pågældende ungdomsuddannelse.
Er der ikke klageadgang over en skoleforms  

 undervisningstilbud, vil det samme gøre sig gældende for  

 brobygningselementerne.
Til § 16 På grund af den store grad af frivillighed er det vigtigt, at  

 undervisningsministeren følger udviklingen.
