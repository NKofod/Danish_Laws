Nr LSF 191 Forslag til Værgemålslov Fremsat af justitsministeren (Bjørn Westh) den 8. marts 1995 Vedtaget ved tredjebehandling den 2. juni 1995 Lov nr. 388 af 14/06/1995 Kapitel 1 Værgemål for børn og unge Umyndige under 18 år § 1. Børn og unge under 18 år, der ikke har indgået ægteskab, er  

 mindreårige og dermed umyndige.
Unge under 18 år, der har indgået ægteskab,  

 er dog mindreårige og dermed umyndige, hvis statsamtet ved tilladelsen til  

 ægteskabet har fastsat vilkår herom.
 Stk. 2. Mindreårige kan ikke selv forpligte sig ved retshandler  

 eller råde over deres formue, medmindre andet er bestemt.
 Stk. 3. For så vidt ikke andet særlig er bestemt, handler værgerne  

 på den mindreåriges vegne i økonomiske anliggender.
Værger § 2. For mindreårige er indehaveren af forældremyndigheden værge.  

 Er der fælles forældremyndighed, er indehaverne begge værger.
 Stk. 2. Under ganske særlige omstændigheder kan indehaveren af  

 forældremyndigheden fritages for værgemålet.
 Stk. 3. Er der fælles forældremyndighed, og er den ene af  

 indehaverne under værgemål, jf. lovens kapitel 2, eller fritaget for  

 værgemålet eller frataget dette, er den anden værge alene.
 Stk. 4. Indtræder en af de i stk. 2 eller 3 nævnte omstændigheder  

 for den, der har forældremyndigheden alene, eller for begge indehavere,  

 beskikkes en værge.
 § 3. Er der to værger for en mindreårig, handler de i forening på  

 dennes vegne.
Stk. 2. Den ene værge kan give den anden fuldmagt til at varetage  

 værgemålet alene.
Fuldmagten kan begrænses i tid eller til at angå bestemte  

 anliggender.
Den kan når som helst tilbagekaldes.
 Stk. 3. Den ene værge kan med virkning i forhold til tredjemand  

 modtage og kvittere for beløb, som en værge lovligt kan modtage, medmindre  

 den anden værge har meddelt tredjemand, at dette ikke kan ske.
 Stk. 4. Er den ene værge midlertidigt forhindret, kan den anden  

 træffe beslutninger, som ikke uden ulempe kan udsættes.
 Stk. 5. Er værgerne uenige, træffes afgørelse af statsamtet.
§ 4. Om fratagelse og bortfald af værgens beføjelser finder § 12  

 tilsvarende anvendelse.
Ved behandlingen af værgesager efter dette kapitel  

 finder § 14, 1. pkt., § 15, § 16, stk. 2, § 18, stk. 1 og 4, § 20, stk. 1 og  

 3, og § 23, stk. 1, tilsvarende anvendelse.
Endvidere gælder reglerne i § 24,  

 § 25, § 26, stk. 1, og §§ 27-32, §§ 34-40 og §§ 42-46.
Stk. 2. Inden der beskikkes en værge for en mindreårig, der er  

 fyldt 12 år, skal der finde en samtale sted herom med denne.
Samtalen kan dog  

 undlades, hvis den må antages at være til skade for den mindreårige, eller  

 hvis denne ikke med nytte kan udtale sig.
Kapitel 2 Værgemål for voksne Værgemålsformer § 5. Der kan iværksættes værgemål for den, der på grund af  

 sindssygdom, herunder svær demens, eller hæmmet psykisk udvikling eller anden  

 form for alvorligt svækket helbred er ude af stand til at varetage sine  

 anliggender, hvis der er behov for det.
 Stk. 2. Der kan iværksættes værgemål for den, der på grund af  

 sygdom eller stærkt svækket tilstand er uegnet til at varetage sine  

 økonomiske anliggender, og som selv anmoder herom, hvis der er behov for det  

 i stedet for samværgemål efter § 7.
Stk. 3. Værgemålet kan begrænses til at angå økonomiske forhold,  

 herunder bestemte aktiver eller anliggender.
Det kan også begrænses til at  

 angå personlige forhold, herunder bestemte personlige anliggender.
 Stk. 4. For så vidt ikke andet særlig er bestemt, handler værgen  

 på den pågældendes vegne i anliggender, der er omfattet af værgemålet.
 Stk. 5. Personer, der er under værgemål efter denne bestemmelse,  

 er myndige, medmindre de tillige er frataget handleevnen efter § 6.
§ 6. I forbindelse med værgemål efter § 5, der omfatter økonomiske  

 forhold, kan den retlige handleevne fratages, hvis dette er nødvendigt for at  

 hindre, at den pågældende udsætter sin formue, indkomst eller andre  

 økonomiske interesser for fare for at forringes væsentligt, eller for at  

 hindre økonomisk udnyttelse.
Fratagelsen af den retlige handleevne kan ikke  

 begrænses til at angå bestemte aktiver eller anliggender.
 Stk. 2. Den, der er frataget handleevnen, er umyndig og kan ikke  

 selv forpligte sig ved retshandler eller råde over sin formue, medmindre  

 andet er bestemt.
 Stk. 3. Afgørelser om fratagelse af handleevne tinglyses, jf.  

 tinglysningslovens § 48.
 § 7. Der kan iværksættes samværgemål for den, der på grund af  

 uerfarenhed, svækket helbred eller anden lignende tilstand har behov for  

 hjælp til at administrere sin formue eller varetage andre økonomiske  

 anliggender, og som selv anmoder herom.
 Stk. 2. Samværgemålet kan begrænses til at angå bestemte aktiver  

 eller anliggender.
 Stk. 3. Samværgen og den pågældende handler i forening i  

 anliggender, der er omfattet af værgemålet.
 Stk. 4. Personer, der er under værgemål efter denne bestemmelse,  

 er myndige.
 Stk. 5. Reglerne i § 25, stk. 2, 2. og 3. pkt., §§ 26-30, § 32,  

 stk. 1, 2. pkt., og stk. 2, og §§ 33-45 gælder ikke ved samværgemål.
Omfang af værgemål § 8. Afgørelser efter § 5 eller § 7 skal afpasses efter den  

 pågældendes behov og må ikke være mere omfattende end nødvendigt.
Der kan  

 ikke ske fratagelse af handleevne efter § 6, hvis den pågældendes interesser  

 i tilstrækkeligt omfang kan tilgodeses ved værgemål efter § 5.
 Stk. 2. Er tilstanden midlertidig, eller er der af andre grunde  

 særlig anledning hertil, kan værgemål tidsbegrænses.
 § 9. Hvis ændrede forhold giver anledning til det, skal en  

 afgørelse om værgemål ændres til et mindre eller mere indgribende værgemål.
Ophævelse af værgemål § 10. Værgemål efter § 5, fratagelse af handleevne efter § 6 eller  

 samværgemål efter § 7 skal ophæves, hvis betingelserne ikke længere er  

 opfyldt.
Værger § 11. I forbindelse med afgørelser om værgemål skal der beskikkes  

 en værge.
 § 12. Beskikkelsen fratages værgen, hvis denne misbruger sin  

 stilling eller i øvrigt viser sig uegnet til hvervet, eller hvis det er  

 nødvendigt af hensyn til den, der er under værgemål.
 Stk. 2. Beskikkelsen bortfalder, hvis værgen selv kommer under  

 værgemål efter reglerne i dette kapitel.
Kapitel 3 Behandlingen af værgemåls- og værgesager vedrørende voksne Saglig kompetence § 13. Statsamtet eller retten træffer afgørelse om værgemål efter  

 §§ 5-10.
 Stk. 2. Statsamtet træffer afgørelse om værgemål efter § 5 og §§  

 7-10, medmindre det findes betænkeligt at behandle sagen administrativt,  

 herunder når den, der begæres sat under værgemål, protesterer mod, at der  

 træffes afgørelse om værgemål.
 Stk. 3. Retten træffer afgørelse om fratagelse af handleevne efter  

 § 6 og i sager, som statsamtet i medfør af stk. 2 har oversendt til retten  

 til afgørelse.
 Stk. 4. Statsamtets beslutning om, hvem der skal afgøre sagen, kan  

 ikke indbringes for højere administrativ myndighed.
§ 14. Statsamtet foretager værgebeskikkelse og ændring heraf.
I  

 forbindelse med dom om værgemål eller kendelse om foreløbig afgørelse om  

 værgemål foretages beskikkelse dog af den ret, der afsiger dommen eller  

 kendelsen.
Stedlig kompetence § 15. Statsamtets afgørelser efter § 5 og §§ 7-12 træffes på det  

 sted, hvor den, som begæres sat under eller er under værgemål, har bopæl.
Har  

 denne ingen bopæl her i landet, træffes afgørelsen, hvor vedkommende har  

 ophold.
Har vedkommende hverken bopæl eller ophold her i landet, træffes  

 afgørelsen af Københavns Overpræsidium.
Anmodning § 16. Anmodning om værgemål eller om ændring eller ophævelse af  

 værgemål, jf. §§ 5-10, kan fremsættes af 1) den pågældende selv, 2) dennes ægtefælle, børn, forældre, søskende eller andre blandt de  

 nærmeste, 3) værgen eller en særlig værge, 4) kommunalbestyrelsen, 5) amtsrådet eller 6) politimesteren (politidirektøren).
 Stk. 2. Statsamtet kan uden anmodning behandle spørgsmål om  

 ændring og ophævelse af værgemål, jf. § 9 og § 10, samt om værgebeskikkelse  

 og ændring heraf.
 § 17. Anmodning efter § 5 og §§ 7-12 sendes til statsamtet.  

 Anmodning om værgemål med fratagelse af den retlige handleevne efter § 6  

 sendes til retten.
 Stk. 2. Anmodningen skal begrundes og i værgemålssager indeholde  

 forslag til værgemålets karakter og omfang.
Stk. 3. Har statsamtet modtaget en anmodning, der skal behandles  

 af retten, oversendes den dertil.
Det samme gælder, hvis retten har modtaget  

 en anmodning, der skal behandles af statsamtet.
Sagens oplysning § 18. Statsamtet eller retten sørger for sagens oplysning.
 Stk. 2. Statsamtet eller retten indhenter en lægeerklæring om den  

 pågældendes helbred som grundlag for en afgørelse efter § 5 eller § 6. I  

 andre værgemålssager kan der indhentes en lægeerklæring, hvis det findes  

 nødvendigt.
 Stk. 3. Har den pågældende bopæl på institution, indhenter  

 statsamtet eller retten endvidere en udtalelse herfra som grundlag for en  

 afgørelse efter § 5 eller § 6. I andre værgemålssager kan der indhentes en  

 udtalelse, hvis det findes nødvendigt.
 Stk. 4. Statsamtet eller retten kan afkræve personer, der har  

 kendskab til den pågældende, de oplysninger, som anses for nødvendige for  

 behandling af sagen.
 Stk. 5. Udgifter til lægeerklæringer til brug for værgemålssager  

 betales af den myndighed, der skal afgøre sagen.
 § 19. Inden statsamtet træffer afgørelse efter § 5 eller §§ 7-12,  

 har den, som sagen angår, ret til at gøre sig bekendt med grundlaget for den  

 påtænkte afgørelse og til at afgive en skriftlig eller mundtlig udtalelse til  

 sagen, medmindre den pågældende ikke med nytte kan udtale sig om spørgsmålet.
 Stk. 2. Inden retten træffer afgørelse, skal den, som sagen angår,  

 udtale sig i et retsmøde, medmindre det i det konkrete tilfælde ikke skønnes  

 påkrævet.
Underretning § 20. Statsamtet eller retten underretter ægtefællen og værgen  

 eller en særlig værge, hvis en sådan allerede er beskikket, om anmodning om  

 værgemål, jf. § 5 eller § 6, om ændring eller ophævelse af værgemål, jf. §§ 9  

 og 10, om oversendelse af sagen til retten, jf. § 13, stk. 2, om indbringelse  

 af statsamtets afgørelse for retten, jf. § 21, stk. 4, og § 22, og om  

 anmodning i værgesager, jf. §§ 11 og 12. Underretning skal ikke ske i  

 tilfælde, hvor den pågældende selv fremsætter anmodning om værgemål.  

 Underretning skal ligeledes ikke ske til en separeret ægtefælle.
 Stk. 2. Er der ingen ægtefælle, eller er ægtefællerne separeret,  

 skal der i rimeligt omfang ske underretning af forældre, voksne børn eller  

 andre blandt de nærmeste i tilfælde som nævnt i stk. 1.
 Stk. 3. Den, der har fået underretning efter stk. 1 eller 2, skal  

 have meddelelse om statsamtets eller rettens afgørelse i sagen.
Foreløbige værgemål § 21. Statsamtet eller retten kan træffe en foreløbig afgørelse om  

 værgemål, hvis betingelserne i § 5 eller § 7 skønnes opfyldt og der er et  

 øjeblikkeligt behov herfor.
Under samme betingelser kan retten træffe en  

 foreløbig afgørelse om fratagelse af den retlige handleevne efter § 6.  

 Statsamtet eller retten beskikker samtidig en foreløbig værge for den  

 pågældende.
 Stk. 2. I sager efter stk. 1 anvendes reglerne i § 18, stk. 2 og  

 3, § 19 og § 20 kun i det omfang, det er foreneligt med den foreløbige  

 afgørelses karakter.
 Stk. 3. En foreløbig afgørelse om værgemål og en foreløbig  

 værgebeskikkelse efter stk. 1 gælder, indtil der er truffet afgørelse eller  

 afsagt dom i sagen efter §§ 5-7, eller indtil den foreløbige afgørelse  

 ophæves.
 Stk. 4. Statsamtets afgørelser efter stk. 1 under værgemålssager  

 efter § 5 eller §§ 7-10 kan indbringes for retten, der da også  

 færdigbehandler sagen. § 22, stk. 2 og 3, finder tilsvarende anvendelse.
Prøvelse af værgemålsafgørelser § 22. Statsamtets afgørelse efter § 5 eller §§ 7-10 kan inden fire  

 uger efter, at der er givet meddelelse om afgørelsen, indbringes for retten.
 Stk. 2. Anmodning om indbringelse for retten kan fremsættes af de  

 samme, som kan fremsætte anmodning om værgemål, jf. § 16, stk. 1. Anmodningen  

 indgives til statsamtet, der oversender sagen til retten.
 Stk. 3. Anmodning om prøvelse af statsamtets afgørelse om værgemål  

 har ikke opsættende virkning, medmindre retten bestemmer andet.
Administrative regler § 23. Justitsministeren fastsætter nærmere regler om behandlingen  

 af sager om værgemål og værger.
 Stk. 2. Justitsministeren kan efter forhandling med  

 sundhedsministeren fastsætte regler om kravene til og udformningen af  

 lægeerklæringer til brug under værgemålssager.
Kapitel 4 Værgens beføjelser og pligter Værgens opgaver § 24. Værgen skal inden for hvervets omfang varetage interesserne  

 for den, der er under værgemål.
 § 25. Værgen skal sørge for, at formuen bevares og giver rimeligt  

 udbytte.
Stk. 2. Værgen skal sørge for, at indtægterne anvendes til gavn  

 for den, der er under værgemål.
Forældre kan som værger anvende barnets  

 indtægter til dets underhold i passende omfang og under hensyntagen til deres  

 og barnets stilling, jf. lov om forældremyndighed og samvær § 2, stk. 3. Er  

 indtægterne ikke tilstrækkelige, kan værgen under hensyn til værgemålets  

 karakter bruge af formuen i passende omfang med statsamtets godkendelse, jf.  

 § 39.
 Stk. 3. Hvis værgen finder det forsvarligt, at den, der er under  

 værgemål, sørger for sine egne behov, kan værgen overlade denne penge til  

 egen rådighed til dette formål.
Medindflydelse § 26. Værgen skal spørge den, der er under værgemål, før der  

 træffes beslutning i vigtigere anliggender.
Dette gælder dog ikke, hvis den  

 pågældende er under 15 år, hvis denne ikke forstår sagens betydning, eller  

 hvis dette ikke kan ske uden betydelig vanskelighed.
 Stk. 2. Er den, der er under værgemål, gift, og finder § 33, stk.  

 1, ikke anvendelse, skal værgen tillige indhente en erklæring fra ægtefællen,  

 medmindre de er separerede.
Forbud mod kaution § 27. Værgen kan ikke forpligte den, der er under værgemål, ved  

 kaution eller anden sikkerhedsstillelse for tredjemands gæld.
Tilsyn § 28. Statsamterne og forvaltningsafdelingerne, jf. § 35, stk. 1,  

 fører tilsyn med værgerne.
Justitsministeren fastsætter regler herom.
§ 29. Værgen skal sørge for, at der aflægges regnskab over  

 forvaltningen af formue og anvendelsen af indtægter.
Justitsministeren  

 fastsætter regler herom.
 § 30. Justitsministeren kan fastsætte regler om værgens pligt til  

 at indhente godkendelse fra statsamtet, herunder til dispositioner over  

 indtægten, jf. § 25, stk. 2, og formuen, jf. § 39, og til stiftelse af gæld.
Værgens erstatningsansvar § 31. Tilsidesætter værgen sine forpligtelser, er denne  

 erstatningsansvarlig over for den, der er under værgemål, for skade, der  

 forvoldes ved forsætligt eller uagtsomt forhold.
 Værgens vederlag m.v.
§ 32. Værgen kan få nødvendige udlæg dækket og i den udstrækning,  

 det er rimeligt, tillægges vederlag for sit arbejde.
Beløbene, der fastsættes  

 af statsamtet, betales af den, der er under værgemål, eller, hvis denne ikke  

 har midler, af statsamtet.
 Stk. 2. Justitsministeren fastsætter regler om udlæg og vederlag.
Stk. 3. For samværgemål gælder reglerne i stk. 1, 2. pkt., og stk.  

 2 ikke.
Samværgens vederlag m.v. betales af den, der er under samværgemål.
Gifte under værgemål § 33. Er en gift person under værgemål efter lovens § 5 eller  

 tillige efter § 6, bestyrer værgen i forening med den anden ægtefælle den del  

 af fællesboet, der er omfattet af værgemålet.
 Stk. 2. Værgen handler alene, hvis den anden ægtefælle er under  

 værgemål, hvis ægtefællerne er separerede, eller hvis det på grund af særlige  

 forhold bestemmes i værgebeskikkelsen.
Stk. 3. Ved de i stk. 1 nævnte værgemål gælder i dette kapitel  

 alene reglerne i § 24, § 25, stk. 1, stk. 2, 1. pkt., og stk. 3, § 26, § 27,  

 § 31 og § 32, stk. 1, 1. pkt.
Værgens vederlag m.v. betales af den, der er  

 under værgemål.
Kapitel 5 Formuens forvaltning og anbringelse m.v.
Formuen ved værgemålets iværksættelse og ved arv § 34. Formuen kan bevares i den form, den havde, da værgemål blev  

 iværksat.
 Stk. 2. Arv, der tilfalder en person under værgemål, kan bevares i  

 den form, hvori den udlægges på skiftet.
Forvaltning § 35. Kontante midler, aktier, obligationer, pantebreve og andre  

 værdipapirer omfattet af et værgemål skal bestyres i en forvaltningsafdeling  

 knyttet til et pengeinstitut, som justitsministeren har godkendt hertil, jf.  

 dog stk. 2, § 37 og § 38.
Stk. 2. Værgen forvalter 1) faste ejendomme, løsøre, fordringer på naturalydelser og andre aktiver,  

 der ikke bestyres i en forvaltningsafdeling efter stk. 1, og 2) beløb under en størrelse, som justitsministeren fastsætter.
 Stk. 3. Værgen skal sørge for, at midler omfattet af stk. 1  

 indleveres til en forvaltningsafdeling, og kan ikke kvittere for modtagelsen  

 heraf.
Anbringelse § 36. Kontante midler omfattet af et værgemål skal indsættes i en  

 forvaltningsafdeling, jf. § 35, stk. 1, eller i et pengeinstitut, jf. § 35,  

 stk. 2, nr. 2, eller anbringes i aktiver, som giver betryggende sikkerhed.
Gaver og friarv § 37. Ved gaver til personer under værgemål finder reglerne i §§  

 28-30, § 35, stk. 1, § 36 og § 39 kun anvendelse, hvis giveren har bestemt  

 det.
 § 38. Ved testamente kan arvelader bestemme, at reglerne i §§  

 28-30, § 35, stk. 1, § 36 og § 39 ikke skal finde anvendelse på friarv.
Formueforbrug § 39. Værgen skal have statsamtets godkendelse til forbrug af  

 formue, der er omfattet af et værgemål.
Dette gælder uanset, hvorledes  

 aktiverne forvaltes.
Administrative regler § 40. Justitsministeren kan fastsætte regler om 1) værgens pligt til ved værgemålets begyndelse at udarbejde en  

 fortegnelse over aktiver og passiver og om registrering, notering og  

 tinglysning af umyndighed, 2) forvaltning efter § 35 og om tilsynet med forvaltningsafdelingerne,  

 herunder om deres pligt til at give oplysninger om deres administration, 3) i hvilke aktiver midler omfattet af et værgemål kan anbringes, jf. §  

 36, og om undtagelse af mindre beløb fra anbringelsesreglerne, 4) offentlige myndigheders, forsikringsselskabers, pensionskassers og  

 pengeinstitutters pligt til at indbetale midler omfattet af § 35, stk. 1, til  

 en forvaltningsafdeling og til at indberette til tilsynsmyndigheden om  

 løbende ydelser til personer under værgemål og 5) adgangen til i konkrete tilfælde at fravige forvaltnings- og  

 anbringelsesreglerne.
Gifte under værgemål § 41. Reglerne i dette kapitel gælder ikke for værgemål, hvor  

 værgen i forening med en ægtefælle bestyrer den del af fællesboet, der er  

 omfattet af værgemålet, jf. § 33, stk. 1.
Kapitel 6 Umyndiges selvstændige rådighed og næring § 42. Umyndige råder selv over, 1) hvad de har erhvervet ved eget arbejde, efter at de er fyldt 15 år,  

 eller efter at de er frataget den retlige handleevne, 2) hvad de har fået til fri rådighed som gave eller som friarv ved  

 testamente, og 3) hvad værgen har overladt dem efter § 25, stk. 3.
Stk. 2. Rådigheden omfatter også indtægter af det erhvervede, og  

 hvad der træder i stedet herfor.
Den medfører ikke adgang til at påtage sig  

 gældsforpligtelser.
 Stk. 3. Værgen kan med statsamtets godkendelse fratage den  

 umyndige rådigheden, hvis det er nødvendigt af hensyn til dennes velfærd.
 § 43. Værgen for en umyndig, der er fyldt 15 år, kan med  

 statsamtets godkendelse tillade, at denne på egen hånd udøver næring eller  

 anden virksomhed.
 Stk. 2. En umyndig, der har tilladelse til at udøve næring eller  

 virksomhed, kan på egen hånd indgå de retshandler, som falder inden for  

 virksomhedens område.
Stk. 3. Værgen kan med statsamtets godkendelse tilbagekalde  

 tilladelsen.
Tilbagekaldelsen får kun virkning for tredjemand, hvis denne  

 kendte eller burde kende den.
Kapitel 7 Ugyldige aftaler § 44. Har en umyndig indgået en aftale på egen hånd uden at være  

 berettiget dertil, kan den anden part træde tilbage fra aftalen, medmindre  

 den forinden er godkendt eller bindende opfyldt.
Tilbagetrædelse kan meddeles  

 til den umyndige.
 Stk. 2. Vidste den anden part, at aftalen blev indgået med en  

 umyndig, og havde den anden part ikke grund til at tro, at denne havde  

 hjemmel til at indgå aftalen, kan parten dog først træde tilbage efter  

 udløbet af den frist, som ved aftalens indgåelse blev fastsat til at indhente  

 godkendelse, eller som med rimelighed måtte forudsættes at medgå hertil.
 Stk. 3. Så længe den umyndige opfylder en aftale om personligt  

 arbejde, kan den anden part ikke træde tilbage fra aftalen.
§ 45. Bliver en aftale ugyldig efter § 44, fordi den ene part er  

 umyndig, skal parterne tilbagelevere, hvad de har modtaget, eller, hvis dette  

 ikke er muligt, erstatte dets værdi.
Den umyndige skal dog kun yde erstatning  

 i det omfang, det modtagne skønnes at være kommet denne til nytte.
 Stk. 2. Har den umyndige givet urigtige oplysninger om sin  

 berettigelse til at indgå en aftale og derved forledt den anden part til at  

 indgå aftalen, kan det, uanset om nogen opfyldelse af aftalen har fundet  

 sted, i det omfang det findes rimeligt, pålægges den umyndige at erstatte det  

 tab, som aftalen har medført.
 Stk. 3. Har den umyndige ved aftalens indgåelse gjort sig skyldig  

 i strafbart forhold, gælder de almindelige erstatningsregler.
 § 46. En aftale er ikke bindende, hvis det må antages, at den er  

 indgået af en person, der på grund af sindssygdom, herunder svær demens,  

 hæmmet psykisk udvikling, forbigående sindsforvirring eller en lignende  

 tilstand manglede evnen til at handle fornuftmæssigt.
 Stk. 2. Ved opgøret mellem parterne gælder § 45, stk. 1.
 Stk. 3. Var den anden part i god tro, kan der, uanset om nogen  

 opfyldelse af aftalen har fundet sted, i det omfang det findes rimeligt,  

 tillægges parten erstatning for det tab, som aftalen har medført.
Kapitel 8 Særlige værgemål § 47. Skal værgen indgå en retshandel med den, der er under  

 værgemål, eller kan deres interesser i et retsforhold i øvrigt være  

 modstridende, beskikkes der en særlig værge.
 § 48. Er en beskikket værge midlertidigt forhindret i at varetage  

 sit hverv, kan der beskikkes en særlig værge.
 § 49. Er nogen på grund af fravær midlertidigt forhindret i at  

 varetage sine anliggender, kan der, hvis der er et øjeblikkeligt behov  

 herfor, beskikkes en værge til, så længe forhindringen består, at varetage  

 den pågældendes anliggender i nærmere angivet omfang.
 § 50. Værger efter §§ 47-49 beskikkes af statsamtet.
 Stk. 2. Ved værgesager efter §§ 47-49 finder reglerne i § 15, §  

 17, stk. 2, § 18, stk. 1 og 4, og § 23, stk. 1, tilsvarende anvendelse.  

 Reglerne i § 19, stk. 1, og § 20 anvendes i det omfang, det er foreneligt med  

 afgørelsens midlertidige karakter.
Stk. 3. § 12 om fratagelse og bortfald af værgens beføjelser  

 finder tilsvarende anvendelse.
Endvidere finder § 24, § 26 og §§ 28-32  

 tilsvarende anvendelse.
Kapitel 9 Internationale aftaler § 51. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål.  

 Overenskomsten finder anvendelse her i landet efter bekendtgørelse i  

 Lovtidende.
 Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om umyndighed og  

 værgemål.
Kapitel 10 Ikrafttræden m.v.
 § 52. Loven træder i kraft den 1. januar 1997.
 Stk. 2. Samtidig ophæves lov nr. 211 af 13. maj 1981 om  

 anbringelse og bestyrelse af umyndiges midler m.v.
 § 53. Lov om umyndighed og værgemål (myndighedsloven), jf.  

 lovbekendtgørelse nr. 443 af 3. oktober 1985, ophæves.
§ 54. Er der før lovens ikrafttræden anlagt retssag om  

 umyndiggørelse eller lavværgemål, anvendes denne lovs regler.
Sagen  

 færdigbehandles af retten uanset § 13, stk. 2.
 Stk. 2. Værgemåls- og værgesager, der ved lovens ikrafttræden er  

 under behandling ved statsamterne, behandles efter reglerne i denne lov.
 § 55. Personer, der er umyndiggjort efter bestemmelsen i  

 myndighedslovens § 2, anses efter denne lovs ikrafttræden for at være under  

 værgemål med fratagelse af den retlige handleevne, jf. § 5 og § 6. Værgemålet  

 anses dog ikke for at omfatte personlige forhold, jf. § 5, stk. 3, medmindre  

 der ved denne lovs ikrafttræden tillige var truffet afgørelse om  

 umyndiggørelse i personlig henseende efter bestemmelsen i myndighedslovens §  

 46.
 Stk. 2. Personer, der er under lavværgemål efter den tidligere  

 lovgivning, anses som værende under samværgemål, jf. § 7.
 § 56. Er der før lovens ikrafttræden iværksat testamentarisk  

 værgemål, gælder den hidtidige lovgivnings regler herom.
 § 57. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Værgemål for børn og unge Umyndige under 18 år § 1. Børn og unge under 18 år, der ikke har indgået ægteskab, er  

 mindreårige og dermed umyndige.
Unge under 18 år, der har indgået ægteskab,  

 er dog mindreårige og dermed umyndige, hvis statsamtet ved tilladelsen til  

 ægteskabet har fastsat vilkår herom.
 Stk. 2. Mindreårige kan ikke selv forpligte sig ved retshandler  

 eller råde over deres formue, medmindre andet er bestemt.
 Stk. 3. For så vidt ikke andet særlig er bestemt, handler værgerne  

 på den mindreåriges vegne i økonomiske anliggender.
Værger § 2. For mindreårige er indehaveren af forældremyndigheden værge.  

 Er der fælles forældremyndighed, er indehaverne begge værger.
 Stk. 2. Under ganske særlige omstændigheder kan indehaveren af  

 forældremyndigheden fritages for værgemålet.
 Stk. 3. Er der fælles forældremyndighed, og er den ene af  

 indehaverne under værgemål, jf. lovens kapitel 2, eller fritaget for  

 værgemålet eller frataget dette, er den anden værge alene.
 Stk. 4. Indtræder en af de i stk. 2 eller 3 nævnte omstændigheder  

 for den, der har forældremyndigheden alene, eller for begge indehavere,  

 beskikkes en værge.
 § 3. Er der to værger for en mindreårig, handler de i forening på  

 dennes vegne.
Stk. 2. Den ene værge kan give den anden fuldmagt til at varetage  

 værgemålet alene.
Fuldmagten kan begrænses i tid eller til at angå bestemte  

 anliggender.
Den kan når som helst tilbagekaldes.
 Stk. 3. Den ene værge kan med virkning i forhold til tredjemand  

 modtage og kvittere for beløb, som en værge lovligt kan modtage, medmindre  

 den anden værge har meddelt tredjemand, at dette ikke kan ske.
 Stk. 4. Er den ene værge midlertidigt forhindret, kan den anden  

 træffe beslutninger, som ikke uden ulempe kan udsættes.
 Stk. 5. Er værgerne uenige, træffes afgørelse af statsamtet.
§ 4. Om fratagelse og bortfald af værgens beføjelser finder § 12  

 tilsvarende anvendelse.
Ved behandlingen af værgesager efter dette kapitel  

 finder § 14, 1. pkt., § 15, § 16, stk. 2, § 18, stk. 1 og 4, § 20, stk. 1 og  

 3, og § 23, stk. 1, tilsvarende anvendelse.
Endvidere gælder reglerne i § 24,  

 § 25, § 26, stk. 1, og §§ 27 - 32, §§ 34 - 40 og §§ 42 - 46.
Stk. 2. Inden der beskikkes en værge for en mindreårig, der er  

 fyldt 12 år, skal der finde en samtale sted herom med denne.
Samtalen kan dog  

 undlades, hvis den må antages at være til skade for den mindreårige, eller  

 hvis denne ikke med nytte kan udtale sig.
Kapitel 2 Værgemål for voksne Værgemålsformer § 5. Der kan iværksættes værgemål for den, der på grund af  

 sindssygdom, herunder svær demens, eller hæmmet psykisk udvikling eller anden  

 form for alvorligt svækket helbred er ude af stand til at varetage sine  

 anliggender, hvis der er behov for det.
 Stk. 2. Der kan iværksættes værgemål for den, der på grund af  

 sygdom eller stærkt svækket tilstand er uegnet til at varetage sine  

 økonomiske anliggender, og som selv anmoder herom, hvis der er behov for det  

 i stedet for samværgemål efter § 7.
Stk. 3. Værgemålet kan begrænses til at angå økonomiske forhold,  

 herunder bestemte aktiver eller anliggender.
Det kan også begrænses til at  

 angå personlige forhold, herunder bestemte personlige anliggender.
 Stk. 4. For så vidt ikke andet særlig er bestemt, handler værgen  

 på den pågældendes vegne i anliggender, der er omfattet af værgemålet.
 Stk. 5. Personer, der er under værgemål efter denne bestemmelse,  

 er myndige, medmindre de tillige er frataget handlevnen efter § 6.
§ 6. I forbindelse med værgemål efter § 5, der omfatter økonomiske  

 forhold, kan den retlige handleevne fratages, hvis dette er nødvendigt for at  

 hindre, at den pågældende udsætter sin formue, indkomst eller andre  

 økonomiske interesser for fare for at forringes væsentligt, eller for at  

 hindre økonomisk udnyttelse.
Fratagelsen af den retlige handleevne kan ikke  

 begrænses til at angå bestemte aktiver eller anliggender.
 Stk. 2. Den, der er frataget handleevnen, er umyndig og kan ikke  

 selv forpligte sig ved retshandler eller råde over sin formue, medmindre  

 andet er bestemt.
 Stk. 3. Afgørelser om fratagelse af handleevne tinglyses, jf.  

 tinglysningslovens § 48.
 § 7. Der kan iværksættes samværgemål for den, der på grund af  

 uerfarenhed, svækket helbred eller anden lignende tilstand har behov for  

 hjælp til at administrere sin formue eller varetage andre økonomiske  

 anliggender, og som selv anmoder herom.
 Stk. 2. Samværgemålet kan begrænses til at angå bestemte aktiver  

 eller anliggender.
 Stk. 3. Samværgen og den pågældende handler i forening i  

 anliggender, der er omfattet af værgemålet.
 Stk. 4. Personer, der er under værgemål efter denne bestemmelse,  

 er myndige.
 Stk. 5. Reglerne i § 25, stk. 2, 2. og 3. pkt., §§ 26 - 30, § 32,  

 stk. 1, 2. pkt., og stk. 2, og §§ 33 - 45 gælder ikke ved samværgemål.
Omfang af værgemål § 8. Afgørelser efter § 5 eller § 7 skal afpasses efter den  

 pågældendes behov og må ikke være mere omfattende end nødvendigt.
Der kan  

 ikke ske fratagelse af handleevne efter § 6, hvis den pågældendes interesser  

 i tilstrækkeligt omfang kan tilgodeses ved værgemål efter § 5.
 Stk. 2. Er tilstanden midlertidig, eller er der af andre grunde  

 særlig anledning hertil, kan værgemål tidsbegrænses.
 § 9. Hvis ændrede forhold giver anledning til det, skal en  

 afgørelse om værgemål ændres til et mindre eller mere indgribende værgemål.
Ophævelse af værgemål § 10. Værgemål efter § 5, fratagelse af handleevne efter § 6 eller  

 samværgemål efter § 7 skal ophæves, hvis betingelserne ikke længere er  

 opfyldt.
Værger § 11. I forbindelse med afgørelser om værgemål skal der beskikkes  

 en værge.
 § 12. Beskikkelsen fratages værgen, hvis denne misbruger sin  

 stilling eller i øvrigt viser sig uegnet til hvervet, eller hvis det er  

 nødvendigt af hensyn til den, der er under værgemål.
 Stk. 2. Beskikkelsen bortfalder, hvis værgen selv kommer under  

 værgemål efter reglerne i dette kapitel.
Kapitel 3 Behandlingen af værgemåls- og værgesager vedrørende voksne Saglig kompetence § 13. Statsamtet eller retten træffer afgørelse om værgemål efter  

 §§ 5 - 10.
 Stk. 2. Statsamtet træffer afgørelse om værgemål efter § 5 og §§ 7  

 - 10, medmindre det findes betænkeligt at behandle sagen administrativt,  

 herunder når den, der begæres sat under værgemål, protesterer mod, at der  

 træffes afgørelse om værgemål.
 Stk. 3. Retten træffer afgørelse om fratagelse af handleevne efter  

 § 6 og i sager, som statsamtet i medfør af stk. 2 har oversendt til retten  

 til afgørelse.
 Stk. 4. Statsamtets beslutning om, hvem der skal afgøre sagen, kan  

 ikke indbringes for højere administrativ myndighed.
§ 14. Statsamtet foretager værgebeskikkelse og ændring heraf.
I  

 forbindelse med dom om værgemål eller kendelse om foreløbig afgørelse om  

 værgemål foretages beskikkelse dog af den ret, der afsiger dommen eller  

 kendelsen.
Stedlig kompetence § 15. Statsamtets afgørelser efter § 5 og §§ 7 - 12 træffes på det  

 sted, hvor den, som begæres sat under eller er under værgemål, har bopæl.
Har  

 denne ingen bopæl her i landet, træffes afgørelsen, hvor vedkommende har  

 ophold.
Har vedkommende hverken bopæl eller ophold her i landet, træffes  

 afgørelsen af Københavns Overpræsidium.
Anmodning § 16. Anmodning om værgemål eller om ændring eller ophævelse af  

 værgemål, jf. §§ 5 - 10, kan fremsættes af:
1) den pågældende selv, 2) dennes ægtefælle, børn, forældre, søskende eller andre blandt de  

 nærmeste, 3) værgen eller en særlig værge, 4) kommunalbestyrelsen, 5) amtsrådet eller 6) politimesteren (politidirektøren).
 Stk. 2. Statsamtet kan uden anmodning behandle spørgsmål om  

 ændring og ophævelse af værgemål, jf. § 9 og § 10, samt om værgebeskikkelse  

 og ændring heraf.
 § 17. Anmodning efter § 5 og §§ 7 - 12 sendes til statsamtet.  

 Anmodning om værgemål med fratagelse af den retlige handleevne efter § 6  

 sendes til retten.
 Stk. 2. Anmodningen skal begrundes og i værgemålssager indeholde  

 forslag til værgemålets karakter og omfang.
Stk. 3. Har statsamtet modtaget en anmodning, der skal behandles  

 af retten, oversendes den dertil.
Det samme gælder, hvis retten har modtaget  

 en anmodning, der skal behandles af statsamtet.
Sagens oplysning § 18. Statsamtet eller retten sørger for sagens oplysning.
 Stk. 2. Statsamtet eller retten indhenter en lægeerklæring om den  

 pågældendes helbred som grundlag for en afgørelse efter § 5 eller § 6. I  

 andre værgemålssager kan der indhentes en lægeerklæring, hvis det findes  

 nødvendigt.
 Stk. 3. Har den pågældende bopæl på institution, indhenter  

 statsamtet eller retten endvidere en udtalelse herfra som grundlag for en  

 afgørelse efter § 5 eller § 6. I andre værgemålssager kan der indhentes en  

 udtalelse, hvis det findes nødvendigt.
 Stk. 4. Statsamtet eller retten kan afkræve personer, der har  

 kendskab til den pågældende, de oplysninger, som anses for nødvendige for  

 behandling af sagen.
 Stk. 5. Udgifter til lægeerklæringer til brug for værgemålssager  

 betales af den myndighed, der skal afgøre sagen.
 § 19. Inden statsamtet træffer afgørelse efter § 5 eller §§ 7 -  

 12, har den, som sagen angår, ret til at gøre sig bekendt med grundlaget for  

 den påtænkte afgørelse og til at afgive en skriftlig eller mundtlig udtalelse  

 til sagen, medmindre den pågældende ikke med nytte kan udtale sig om  

 spørgsmålet.
 Stk. 2. Inden retten træffer afgørelse, skal den, som sagen angår,  

 udtale sig i et retsmøde, medmindre det i det konkrete tilfælde ikke skønnes  

 påkrævet.
Underretning § 20. Statsamtet eller retten underretter ægtefællen og værgen  

 eller en særlig værge, hvis en sådan allerede er beskikket, om anmodning om  

 værgemål, jf. § 5 eller § 6, om ændring eller ophævelse af værgemål, jf. § 9  

 og § 10, oversendelse af sagen til retten, jf. § 13, stk. 2, om indbringelse  

 af statsamtets afgørelse for retten, jf. § 21, stk. 4, og § 22, og om  

 anmodning i værgesager, jf. § 11 og § 12. Underretning skal ikke ske i  

 tilfælde, hvor den pågældende selv fremsætter anmodning om værgemål.  

 Underretning skal ligeledes ikke ske til en separeret ægtefælle.
 Stk. 2. Er der ingen ægtefælle, eller er ægtefællerne separeret,  

 skal der i rimeligt omfang ske underretning af forældre, voksne børn eller  

 andre blandt de nærmeste i tilfælde som nævnt i stk. 1.
 Stk. 3. Den, der har fået underretning efter stk. 1 eller 2, skal  

 have meddelelse om statsamtets eller rettens afgørelse i sagen.
Foreløbige værgemål § 21. Statsamtet eller retten kan træffe en foreløbig afgørelse om  

 værgemål, hvis betingelserne i § 5 eller § 7 skønnes opfyldt, og der er et  

 øjeblikkeligt behov herfor.
Under samme betingelser kan retten træffe en  

 foreløbig afgørelse om fratagelse af den retlige handleevne efter § 6.  

 Statsamtet eller retten beskikker samtidig en foreløbig værge for den  

 pågældende.
 Stk. 2. I sager efter stk. 1 anvendes reglerne i § 18, stk. 2 og  

 3, § 19 og § 20 kun i det omfang, det er foreneligt med den foreløbige  

 afgørelses karakter.
 Stk. 3. En foreløbig afgørelse om værgemål og en foreløbig  

 værgebeskikkelse efter stk. 1 gælder, indtil der er truffet afgørelse eller  

 afsagt dom i sagen efter §§ 5 - 7, eller indtil den foreløbige afgørelse  

 ophæves.
 Stk. 4. Statsamtets afgørelser efter stk. 1 under værgemålssager  

 efter § 5 eller §§ 7 - 10 kan indbringes for retten, der da også  

 færdigbehandler sagen. § 22, stk. 2 og 3, finder tilsvarende anvendelse.
Prøvelse af værgemålsafgørelser § 22. Statsamtets afgørelse efter § 5 eller §§ 7 - 10 kan inden  

 fire uger efter, at der er givet meddelelse om afgørelsen, indbringes for  

 retten.
 Stk. 2. Anmodning om indbringelse for retten kan fremsættes af de  

 samme, som kan fremsætte anmodning om værgemål, jf. § 16, stk. 1. Anmodningen  

 indgives til statsamtet, der oversender sagen til retten.
 Stk. 3. Anmodning om prøvelse af statsamtets afgørelse om værgemål  

 har ikke opsættende virkning, medmindre retten bestemmer andet.
Administrative regler § 23. Justitsministeren fastsætter nærmere regler om behandlingen  

 af sager om værgemål og værger.
 Stk. 2. Justitsministeren kan efter forhandling med  

 sundhedsministeren fastsætte regler om kravene til og udformningen af  

 lægeerklæringer til brug under værgemålssager.
Kapitel 4 Værgens beføjelser og pligter Værgens opgaver § 24. Værgen skal inden for hvervets omfang varetage interesserne  

 for den, der er under værgemål.
 § 25. Værgen skal sørge for, at formuen bevares og giver rimeligt  

 udbytte.
Stk. 2. Værgen skal sørge for, at indtægterne anvendes til gavn  

 for den, der er under værgemål.
Forældre kan som værger anvende barnets  

 indtægter til dets underhold i passende omfang og under hensyntagen til deres  

 og barnets stilling, jf. lov om forældremyndighed og samvær § 7, stk. 3. Er  

 indtægterne ikke tilstrækkelige, kan værgen under hensyn til værgemålets  

 karakter bruge af formuen i passende omfang med statsamtets godkendelse, jf.  

 § 39.
 Stk. 3. Hvis værgen finder det forsvarligt, at den, der er under  

 værgemål, sørger for sine egne behov, kan værgen overlade denne penge til  

 egen rådighed til dette formål.
Medindflydelse § 26. Værgen skal spørge den, der er under værgemål, før der  

 træffes beslutning i vigtigere anliggender.
Dette gælder dog ikke, hvis den  

 pågældende er under 15 år, hvis denne ikke forstår sagens betydning, eller  

 hvis dette ikke kan ske uden betydelig vanskelighed.
 Stk. 2. Er den, der er under værgemål, gift, og finder § 33, stk.  

 1, ikke anvendelse, skal værgen tillige indhente en erklæring fra ægtefællen,  

 medmindre de er separerede.
Forbud mod kaution § 27. Værgen kan ikke forpligte den, der er under værgemål, ved  

 kaution eller anden sikkerhedsstillelse for tredjemands gæld.
Tilsyn § 28. Statsamterne og forvaltningsafdelingerne, jf. § 35, stk. 1,  

 fører tilsyn med værgerne.
Justitsministeren fastsætter regler herom.
§ 29. Værgen skal sørge for, at der aflægges regnskab over  

 forvaltningen af formue og anvendelsen af indtægter.
Justitsministeren  

 fastsætter regler herom.
 § 30. Justitsministeren kan fastsætte regler om værgens pligt til  

 at indhente godkendelse fra statsamtet, herunder til dispositioner over  

 indtægten, jf. § 25, stk. 2, og formuen, jf. § 39, og til stiftelse af gæld.
Værgens erstatningsansvar § 31. Tilsidesætter værgen sine forpligtelser, er denne  

 erstatningsansvarlig over for den, der er under værgemål, for skade, der  

 forvoldes ved forsætligt eller uagtsomt forhold.
 Værgens vederlag m.v.
§ 32. Værgen kan få nødvendige udlæg dækket og i den udstrækning,  

 det er rimeligt, tillægges vederlag for sit arbejde.
Beløbene, der fastsættes  

 af statsamtet, betales af den, der er under værgemål, eller, hvis denne ikke  

 har midler, af statsamtet.
 Stk. 2. Justitsministeren fastsætter regler om udlæg og vederlag.
Stk. 3. For samværgemål gælder reglerne i stk. 1, 2. pkt., og stk.  

 2 ikke.
Samværgens vederlag m.v. betales af den, der er under samværgemål.
Gifte under værgemål § 33. Er en gift person under værgemål efter lovens § 5 eller  

 tillige efter § 6, bestyrer værgen i forening med den anden ægtefælle den del  

 af fællesboet, der er omfattet af værgemålet.
 Stk. 2. Værgen handler alene, hvis den anden ægtefælle er under  

 værgemål, hvis ægtefællerne er separerede, eller hvis det på grund af særlige  

 forhold bestemmes i værgebeskikkelsen.
Stk. 3. Ved de i stk. 1 nævnte værgemål gælder i dette kapitel  

 alene reglerne i § 24, § 25, stk. 1, stk. 2, 1. pkt., og stk. 3, § 26, § 27,  

 § 31 og § 32, stk. 1, 1. pkt.
Værgens vederlag m.v. betales af den, der er  

 under værgemål.
Kapitel 5 Formuens forvaltning og anbringelse m.v.
Formuen ved værgemålets iværksættelse og ved arv § 34. Formuen kan bevares i den form, den havde, da værgemål blev  

 iværksat.
 Stk. 2. Arv, der tilfalder en person under værgemål, kan bevares i  

 den form, hvori den udlægges på skiftet.
Forvaltning § 35. Kontante midler, aktier, obligationer, pantebreve og andre  

 værdipapirer omfattet af et værgemål skal bestyres i en forvaltningsafdeling  

 knyttet til et pengeinstitut, som justitsministeren har godkendt hertil, jf.  

 dog stk. 2, § 37 og § 38.
 Stk. 2. Værgen forvalter:
1) faste ejendomme, løsøre, fordringer på naturalydelser og andre aktiver,  

 der ikke bestyres i en forvaltningsafdeling efter stk. 1, og 2) beløb under en størrelse, som justitsministeren fastsætter.
 Stk. 3. Værgen skal sørge for, at midler omfattet af stk. 1  

 indleveres til en forvaltningsafdeling, og kan ikke kvittere for modtagelsen  

 heraf.
Anbringelse § 36. Kontante midler omfattet af et værgemål skal indsættes i en  

 forvaltningsafdeling, jf. § 35, stk. 1, eller i et pengeinstitut, jf. § 35,  

 stk. 2, nr. 2, eller anbringes i aktiver, som giver betryggende sikkerhed.
Gaver og friarv § 37. Ved gaver til personer under værgemål finder reglerne i §§  

 28 - 30, § 35, stk. 1, § 36 og § 39 kun anvendelse, hvis giveren har bestemt  

 det.
 § 38. Ved testamente kan arvelader bestemme, at reglerne i §§ 28 -  

 30, § 35, stk. 1, § 36 og § 39 ikke skal finde anvendelse på friarv.
Formueforbrug § 39. Værgen skal have statsamtets godkendelse til forbrug af  

 formue, der er omfattet af et værgemål.
Dette gælder uanset, hvorledes  

 aktiverne forvaltes.
Administrative regler § 40. Justitsministeren kan fastsætte regler om 1) værgens pligt til ved værgemålets begyndelse at udarbejde en  

 fortegnelse over aktiver og passiver og om registrering, notering og  

 tinglysning af umyndighed, 2) forvaltning efter § 35 og om tilsynet med forvaltningsafdelingerne,  

 herunder om deres pligt til at give oplysninger om deres administration, 3) i hvilke aktiver midler omfattet af et værgemål kan anbringes, jf. §  

 36, og om undtagelse af mindre beløb fra anbringelsesreglerne, 4) offentlige myndigheders, forsikringsselskabers, pensionskassers og  

 pengeinstitutters pligt til at indbetale midler omfattet af § 35, stk. 1, til  

 en forvaltningsafdeling, og til at indberette til tilsynsmyndigheden om  

 løbende ydelser til personer under værgemål, og 5) adgangen til i konkrete tilfælde at fravige forvaltnings- og  

 anbringelsesreglerne.
Gifte under værgemål § 41. Reglerne i dette kapitel gælder ikke for værgemål, hvor  

 værgen i forening med en ægtefælle bestyrer den del af fællesboet, der er  

 omfattet af værgemålet, jf. § 33, stk. 1.
Kapitel 6 Umyndiges selvstændige rådighed og næring § 42. Umyndige råder selv over 1) hvad de har erhvervet ved eget arbejde, efter at de er fyldt 15 år,  

 eller efter at de er frataget den retlige handleevne, 2) hvad de har fået til fri rådighed som gave eller som friarv ved  

 testamente, og 3) hvad værgen har overladt dem efter § 25, stk. 3.
Stk. 2. Rådigheden omfatter også indtægter af det erhvervede, og  

 hvad der træder i stedet herfor.
Den medfører ikke adgang til at påtage sig  

 gældsforpligtelser.
 Stk. 3. Værgen kan med statsamtets godkendelse fratage den  

 umyndige rådigheden, hvis det er nødvendigt af hensyn til dennes velfærd.
 § 43. Værgen for en umyndig, der er fyldt 15 år, kan med  

 statsamtets godkendelse tillade, at denne på egen hånd udøver næring eller  

 anden virksomhed.
 Stk. 2. En umyndig, der har tilladelse til at udøve næring eller  

 virksomhed, kan på egen hånd indgå de retshandler, som falder inden for  

 virksomhedens område.
Stk. 3. Værgen kan med statsamtets godkendelse tilbagekalde  

 tilladelsen.
Tilbagekaldelsen får kun virkning for tredjemand, hvis denne  

 kendte eller burde kende den.
Kapitel 7 Ugyldige aftaler § 44. Har en umyndig indgået en aftale på egen hånd uden at være  

 berettiget dertil, kan den anden part træde tilbage fra aftalen, medmindre  

 den forinden er godkendt eller bindende opfyldt.
Tilbagetrædelse kan meddeles  

 til den umyndige.
 Stk. 2. Vidste den anden part, at aftalen blev indgået med en  

 umyndig, og havde den anden part ikke grund til at tro, at denne havde  

 hjemmel til at indgå aftalen, kan parten dog først træde tilbage efter  

 udløbet af den frist, som ved aftalens indgåelse blev fastsat til at indhente  

 godkendelse, eller som med rimelighed måtte forudsættes at medgå hertil.
 Stk. 3. Så længe den umyndige opfylder en aftale om personligt  

 arbejde, kan den anden part ikke træde tilbage fra aftalen.
§ 45. Bliver en aftale ugyldig efter § 44, fordi den ene part er  

 umyndig, skal parterne tilbagelevere, hvad de har modtaget, eller hvis dette  

 ikke er muligt, erstatte dets værdi.
Den umyndige skal dog kun yde erstatning  

 i det omfang, det modtagne skønnes at være kommet denne til nytte.
 Stk. 2. Har den umyndige givet urigtige oplysninger om sin  

 berettigelse til at indgå en aftale og derved forledt den anden part til at  

 indgå aftalen, kan det, uanset om nogen opfyldelse af aftalen har fundet  

 sted, i det omfang det findes rimeligt, pålægges den umyndige at erstatte det  

 tab, som aftalen har medført.
 Stk. 3. Har den umyndige ved aftalens indgåelse gjort sig skyldig  

 i strafbart forhold, gælder de almindelige erstatningsregler.
 § 46. En aftale er ikke bindende, hvis det må antages, at den er  

 indgået af en person, der på grund af sindssygdom, herunder svær demens,  

 hæmmet psykisk udvikling, forbigående sindsforvirring eller en lignende  

 tilstand, manglede evnen til at handle fornuftmæssigt.
 Stk. 2. Ved opgøret mellem parterne gælder § 45, stk. 1.
 Stk. 3. Var den anden part i god tro, kan der, uanset om nogen  

 opfyldelse af aftalen har fundet sted, i det omfang det findes rimeligt,  

 tillægges parten erstatning for det tab, som aftalen har medført.
Kapitel 8 Særlige værgemål § 47. Skal værgen indgå en retshandel med den, der er under værgemål,  

 eller kan deres interesser i et retsforhold i øvrigt være modstridende,  

 beskikkes der en særlig værge.
 § 48. Er en beskikket værge midlertidigt forhindret i at varetage  

 sit hverv, kan der beskikkes en særlig værge.
 § 49. Er nogen på grund af fravær midlertidigt forhindret i at  

 varetage sine anliggender, kan der, hvis der er et øjeblikkeligt behov  

 herfor, beskikkes en værge til, så længe forhindringen består, at varetage  

 den pågældendes anliggender i nærmere angivet omfang.
 § 50. Værger efter §§ 47 - 49 beskikkes af statsamtet.
 Stk. 2. Ved værgesager efter §§ 47 - 49 finder reglerne i § 15, §  

 17, stk. 2, § 18, stk. 1 og 4, og § 23, stk. 1, tilsvarende anvendelse.  

 Reglerne i § 19, stk. 1, og § 20 anvendes i det omfang, det er foreneligt med  

 afgørelsens midlertidige karakter.
Stk. 3. § 12 om fratagelse og bortfald af værgens beføjelser  

 finder tilsvarende anvendelse.
Endvidere finder § 24, § 26 og §§ 28 - 32  

 tilsvarende anvendelse.
Kapitel 9 Internationale aftaler § 51. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål.  

 Overenskomsten finder anvendelse her i landet efter bekendtgørelse i  

 Lovtidende.
 Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om umyndighed og  

 værgemål.
Kapitel 10 Ikrafttræden m.v.
 § 52. Loven træder i kraft den 1. januar 1997.
 Stk. 2. Samtidig ophæves lov nr. 211 af 13. maj 1981 om  

 anbringelse og bestyrelse af umyndiges midler m.v.
 § 53. I lov om umyndighed og værgemål (myndighedsloven), jf.  

 lovbekendtgørelse nr. 443 af 3. oktober 1985, som ændret ved § 2 i lov nr.  

 209 af 5. april 1989 og § 22 i lov nr. 793 af 27. november 1990, foretages  

 følgende ændringer:
 1. Lovens titel affattes således:
 »Lov om forældremyndighed og samvær«.
 2. Kapitel 1 og kapitel 3 ophæves.
 3. Titlen på lovens kapitel 4 ændres til:  

»Arbejdsaftaler«.
 4. § 34, § 35, stk. 1, §§ 37 - 44 og kapitel 5-8 ophæves.
 § 35, stk. 2, bliver herefter § 35.
 5. I § 72, stk. 1 og 2, udgår: »umyndighed og  

 værgemål,».
§ 54. Er der før lovens ikrafttræden anlagt retssag om  

 umyndiggørelse eller lavværgemål, anvendes denne lovs regler.
Sagen  

 færdigbehandles af retten uanset § 13, stk. 2.
 Stk. 2. Værgemåls- og værgesager, der ved lovens ikrafttræden er  

 under behandling ved statsamterne, behandles efter reglerne i denne lov.
 § 55. Personer, der er umyndiggjort efter bestemmelsen i  

 myndighedslovens § 2, anses efter denne lovs ikrafttræden for at være under  

 værgemål med fratagelse af den retlige handleevne, jf. § 5 og § 6. Værgemålet  

 anses dog ikke at omfatte personlige forhold, jf. § 5, stk. 3, medmindre der  

 ved denne lovs ikrafttræden tillige var truffet afgørelse om umyndiggørelse i  

 personlig henseende efter bestemmelsen i myndighedslovens § 46.
 Stk. 2. Personer, der er under lavværgemål efter den tidligere  

 lovgivning, anses som værende under samværgemål, jf. § 7.
 § 56. Er der før lovens ikrafttræden iværksat testamentarisk  

 værgemål, gælder den hidtidige lovgivnings regler herom.
 § 57. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning 2. Baggrunden og grundlaget for lovforslaget 3. Begrebsfastlæggelse og opbygningen af lovforslaget 4. Værgemål for voksne 4.1. Hovedpunkterne i gældende ret 4.2. Generelle overvejelser vedrørende nye værgemålsformer for voksne 4.3. Værgemål efter lovforslagets § 5 4.3.1. Retlige og medicinske betingelser for at iværksætte værgemål 4.3.2. Behov for værgemål 4.3.3. Særligt om værgemål vedrørende økonomiske forhold 4.3.4. Særligt om værgemål vedrørende personlige forhold 4.3.5. Værgemål efter egen anmodning 4.4. Værgemål med fratagelse af handleevne 4.4.1. Fratagelse af handleevne vedrørende økonomiske forhold 4.4.2. Fratagelse af handleevne vedrørende personlige forhold 4.5. Samværgemål 4.6. Det mindste middels princip og ophævelse af værgemål 4.7. Foreløbige afgørelser om værgemål 5. Behandlingen af værgemålssager vedrørende voksne 5.1. De gældende regler 5.2. Reglerne i lovforslaget 5.2.1. Kompetencen til at træffe afgørelser om værgemål 5.2.2. Domstolsprøvelse 5.2.3. Anmodning om værgemål 5.2.4. Partsstillingen i en værgemålssag 5.2.5. Sagens oplysning og underretning om afgørelser m.v.
6. Behandlingen af værgesager 6.1. De gældende regler 6.2. Reglerne i lovforslaget 7. Værgens beføjelser og pligter 7.1. De gældende regler 7.2. Reglerne i lovforslaget 7.2.1. Værgens opgaver 7.2.2. Medindflydelse på værgens afgørelser 7.2.3. Tilsyn med værgen 7.2.4. Værgens vederlag 7.2.5. Værgens beføjelser og pligter ved samværgemål 7.2.6. Værgens beføjelser og pligter ved værgemål for gifte 8. Formuens forvaltning og anbringelse m.v.
8.1. De gældende regler 8.2. Reglerne i lovforslaget 8.2.1. Dispositioner ved værgemålets iværksættelse 8.2.2. Bestyrelsen af formuen 8.2.3. Anbringelsen af formuen 8.2.4. Forbrug af formue 8.2.5. Gaver og arv til personer under værgemål 9. Umyndige voksnes selvstændige rådighed og næring m.v.
9.1. De gældende regler 9.2. Reglerne i lovforslaget 10. Voksnes ugyldige aftaler 10.1. De gældende regler 10.2. Reglerne i lovforslaget 10.2.1. Voksne umyndiges ugyldige aftaler 10.2.2. Andre ugyldige aftaler 11. Værgemål for børn og unge 11.1. De gældende regler 11.2. Reglerne i lovforslaget 11.2.1. Myndighed ved indgåelse af ægteskab 11.2.2. Fri rådighed over selverhverv, gaver og friarv 11.2.3. Selvstændig næring 11.2.4. Øvrige ændringer 12. Særlige værger 12.1. De gældende regler 12.2. Reglerne i lovforslaget 12.2.1. Særlige værger for personer, der allerede er under værgemål 12.2.2. Særlige værger for voksne, der ikke er under værgemål 12.2.3. Testamentsværger 12.2.4. Behandlingen af sager vedrørende særlige værgemål og  

 retsstillingen under disse værgemål 13. Ikrafttræden og overgangsbestemmelser 14. Lovforslagets økonomiske og administrative konsekvenser 15. Hørte myndigheder m.v.
1. Indledning Lovforslagets formål er at gennemføre en revision af reglerne om  

 umyndiggørelse af voksne i loven om umyndighed og værgemål (myndighedsloven).  

 Med lovforslaget søges værgemålsreglerne gjort mere tidssvarende og smidige,  

 bl.a. ved at der bliver mulighed for at iværksætte værgemål, som er tilpasset  

 de individuelle behov for bistand fra en værge.
Det centrale i forslaget er, at der ved alle værgemål skal foretages en  

 vurdering af, i hvilket omfang og på hvilke områder der er brug for en værge  

 til at varetage økonomiske og personlige forhold.
De enkelte værgemål skal  

 afpasses efter de konkrete behov hos den person, som sagen drejer sig om, og  

 værgemålet må ikke være mere omfattende end nødvendigt.
Endvidere bliver det  

 muligt at tidsbegrænse værgemålet.
Der foreslås således mulighed for at iværksætte værgemål, hvor værgen  

 udpeges til at handle og træffe beslutninger i det omfang den, der kommer  

 under værgemål, ikke selv er i stand til det.
Sådanne værgemål medfører ikke  

 som en umyndiggørelse efter de gældende regler, at den, der kommer under  

 værgemål, fratages muligheden for på egen hånd at råde over sin formue og  

 indgå retshandler.
 Hvis der efter en konkret vurdering er behov for at hindre den pågældende  

 i at disponere på egen hånd, kan værgemålet efter forslaget suppleres med  

 fratagelse af den retlige handleevne, hvorved den pågældende bliver umyndig.  

 Denne ordning svarer i vidt omfang til formueretlig umyndiggørelse efter de  

 gældende regler.
 Endvidere indeholder lovforslaget regler, der med nogle ændringer  

 viderefører muligheden for at iværksætte lavværgemål, som foreslås kaldt  

 samværgemål.
 Det foreslås, at værgemålssagerne fremover som hovedregel skal behandles  

 ved statsamterne med mulighed for domstolsprøvelse af statsamtets afgørelse.  

 Kun i de sager, hvor der bliver spørgsmål om at iværksætte værgemål med  

 fratagelse af handleevnen, eller hvis statsamtet i øvrigt finder det  

 betænkeligt at afgøre sagen administrativt, skal sagen behandles ved  

 domstolene.
 I øvrigt foreslås det, at hvervet som værge ikke længere skal være et  

 borgerligt ombud.
Lovforslaget indebærer, at reglerne om værgemål samles i en lov, der også  

 indeholder bestemmelserne om værgemål for mindreårige, bestemmelserne om  

 værger, der beskikkes til særlige opgaver, samt reglerne i loven om  

 anbringelse og bestyrelse af umyndiges midler.
Samtidig foreslås en række  

 mindre ændringer i disse regler.
En af de væsentligste af disse er forslaget  

 om, at unge under 18 år som hovedregel bliver myndige, når de indgår  

 ægteskab.
 Lovforslaget bygger på betænkning nr. 1247/1993 om værgemål, der er  

 afgivet af Justitsministeriets Myndighedslovsudvalg.
 Lovforslaget skal i øvrigt ses i sammenhæng med det samtidig fremsatte  

 forslag til lov om ændring af retsplejeloven og forskellige andre love  

 (Ændringer som følge af værgemålsloven), der indeholder en række  

 konsekvensændringer, der er nødvendige som følge af en ny værgemålslov.
2. Baggrunden og grundlaget for lovforslaget Siden vedtagelsen af myndighedsloven i 1922 er der sket store ændringer i  

 forholdene for de personer, som er omfattet af lovens bestemmelser om  

 værgemål.
Myndighedsloven er i denne periode også blevet ændret adskillige  

 gange, men reglerne om umyndiggørelse er stort set uændrede siden lovens  

 tilblivelse.
 Afgrænsningen af børn og unge, der anses som umyndige, er blevet  

 ændret i takt med, at der er sket en nedsættelse af myndighedsalderen fra 21  

 år, først til 20 år fra 1. januar 1970 og i 1976 til 18 år.
Hvad angår de voksne, for hvem der kan blive tale om at beskikke en  

 værge, er den mest markante ændring, at antallet af ældre og hermed personer,  

 der ikke kan tage vare på sig selv og deres økonomiske anliggender, er steget  

 væsentligt som følge af den stigende levealder.
Samtidig med stigningen i  

 antallet af gamle mennesker er der sket store ændringer i denne gruppes  

 levevilkår.
Tidligere blev næste generation ofte boende i hjemmet, eller de  

 gamle kom på aftægt hos børnene.
I dag bliver de ældre ofte i deres hidtidige  

 hjem med bistand fra hjemmehjælpere, hjemmesygeplejersker m.v., også selv om  

 behovet for omsorg er stort.
Andre får ophold på plejehjem, i beskyttede  

 boliger eller på andre institutioner.
 En anden gruppe, de sindssyge, har formentlig ikke længere de samme behov  

 for bistand af en værge, fordi de behandlingsmæssige muligheder er bedret  

 væsentligt.
Den tredje store gruppe, de psykisk udviklingshæmmede, har også fået  

 ændrede forhold.
Den særlige lovgivning om åndssvage er ophævet, og opgaverne  

 er overført til amtskommunerne eller kommunerne.
Bestræbelserne går i retning  

 af størst mulig integration i samfundet, f.eks. i mindre bofællesskaber.
Endvidere har de svage i samfundet generelt fået flere penge til rådighed  

 end tidligere.
De allerfleste har indtægter, f.eks. i form af førtids- eller  

 folkepension, og de beløb, der kommer til udbetaling ved private  

 pensionsopsparinger og pensionsordninger knyttet til ansættelsesforholdet, er  

 i stigning.
Foruden disse indtægter har mange formue, bl.a. som følge af den  

 almindelige velfærdsstigning og den større udbredelse af ejerboligerne.
De  

 faste ejendomme, som de ældre ejer, er som regel ubehæftede eller kun belånt  

 i begrænset omfang og repræsenterer derfor ofte betydelige værdier.
 Særligt disse forhold har bevirket, at der er behov for ændrede regler på  

 området.
Justitsministeriet besluttede på denne baggrund at nedsætte et sagkyndigt  

 udvalg, Myndighedslovsudvalget.
Udvalget begyndte sit arbejde i sommeren 1989  

 og fik bl.a. til opgave at foretage en fuldstændig revision og modernisering  

 af myndighedslovens regler om umyndiggørelse, lavværgemål og beskikkelse af  

 værger i særlige tilfælde.
I april 1993 afsluttede udvalget sit arbejde med afgivelsen af betænkning  

 nr. 1247/1993 om værgemål med udkast til bl.a. en ny værgemålslov.
Om  

 udvalgets kommissorium henvises i øvrigt til betænkningen side 13-14.
Af betænkningen fremgår bl.a., at udvalget skønner, at der i den danske  

 befolkning er over 40.000 mennesker, som er ude af stand til på egen hånd at  

 varetage deres anliggender og derfor har behov for værgebistand.
Af denne  

 gruppe mennesker er langt den største gruppe de svært demente.
Dette tal skal  

 sammenholdes med, at der ifølge udvalgets oplysninger i 1990 kun var godt  

 4.000 voksne under værgemål, heraf knap 3.300 umyndiggjorte, hvoraf anslået  

 ca. 1.200 tillige var personligt umyndiggjorte, og skønsmæssigt op mod eller  

 omkring 1.000 personer under lavværgemål.
Det fremgår endvidere, at langt  

 færre voksne er under værgemål i Danmark end i de andre nordiske lande.
Se  

 nærmere om talmæssige oplysninger betænkningens kapitel 2, side 69 ff.
Justitsministeriet finder ligesom udvalget, at det er nødvendigt og  

 hensigtsmæssigt med en ny værgemålslov, der indeholder flere og mere  

 begrænsede værgemålsformer afpasset efter de individuelle behov og under  

 hensyn til det såkaldte mindste middels princip.
Justitsministeriet finder  

 det endvidere hensigtsmæssigt at gennemføre de af udvalget foreslåede regler  

 om at lade de fleste værgemålssager behandle af statsamterne med mulighed for  

 efterfølgende domstolsprøvelse.
Justitsministeriet kan på den baggrund tilslutte sig  

 Myndighedslovsudvalgets forslag om en ny værgemålslov.
Lovforslaget svarer i  

 alt væsentligt til udkastet i betænkningen.
3. Begrebsfastlæggelsen og opbygningen af lovforslaget Spørgsmålet om den fremtidige sprogbrug med hensyn til værgemål behandles  

 i Myndighedslovsudvalgets betænkning side 151 - 157. Som det fremgår heraf,  

 foreslås det bl.a., at begreberne »umyndiggørelse« og  

 »umyndiggjort« udgår i de nye regler og erstattes af udtryk, der  

 ikke på samme måde opfattes som negative.
Justitsministeriet er enig med udvalget i, at det kan være vanskeligt at  

 ændre den nugældende terminologi.
Dette skyldes især, at de hidtidige  

 begreber er fast indarbejdede, og at enkelte af de nye begreber forekommer  

 sprogligt tunge, således særligt udtrykket »værgemål med fratagelse af  

 den retlige handleevne«.
Under hensyn til, at der foreslås gennemført en  

 reform på området med ændrede bistandsformer, finder Justitsministeriet  

 imidlertid, at terminologien bør ændres som foreslået af udvalget.
I lovforslaget anvendes udtrykket »værgemål« som overbegreb for  

 alle værgemål, herunder værgemål efter lovforslagets kapitel 1 og 2, og  

 »særlige værgemål« som et underbegreb, der omfatter de særlige  

 former for værgemål, der findes ved siden af de almindelige værgemål efter  

 kapitel 1 og 2, dvs. værgemål efter kapitel 8 eller anden lovgivning.
Ordet  

 »værge« omfatter som følge heraf alle former for værger, idet dog  

 tillige udtrykket »samværge« kan anvendes for værgerne efter  

 lovforslagets § 7 om samværgemål, ligesom udtrykket »særlig værge«  

 omfatter værger beskikket efter lovforslagets kapitel 8 eller anden  

 lovgivning.
 Det bemærkes i den forbindelse, at Justitsministeriet har undladt at lade  

 udtrykket »under værgemål« indeholde en selvstændig juridisk  

 betydning, således som det er foreslået af udvalget, betænkningen side 154 f.  

 Såfremt intet andet udtrykkeligt er anført eller fremgår af sammenhængen,  

 dækker udtrykket »under værgemål« derfor også samværgemål og  

 værgemål efter lovforslagets kapitel 8.
Begrebet »umyndig« omfatter de i lovforslagets § 1, stk. 1, og §  

 6, stk. 2, omhandlede personer, dvs. børn og unge under 18 år, der ikke har  

 indgået ægteskab, og voksne, som er frataget den retlige handleevne efter  

 lovforslagets § 6, stk. 1. Endvidere er gifte unge under 18 år omfattet, hvis  

 statsamtet har truffet beslutning om det.
Personer, der er under andre former  

 for værgemål, er således myndige.
Udover udtrykket »værgemålssager«, der omfatter sager om  

 iværksættelse, ændring eller ophævelse af værgemål, anvendes i lovforslaget  

 endvidere udtrykket »værgesager«.
Det sidstnævnte udtryk dækker  

 over sager om beskikkelse af værger samt fritagelse for og fratagelse af  

 beskikkelser, jf. herved betænkningen side 234.
I redegørelsen for lovforslagets hovedpunkter nedenfor i de almindelige  

 bemærkninger omtales først reglerne om værgemål for voksne, idet  

 værgemålsreformen særligt vedrører voksne under værgemål.
Dernæst redegøres  

 for lovforslagets bestemmelser vedrørende børn og unge og endelig for  

 bestemmelserne vedrørende de særlige værger, som gælder både for voksne og  

 børn og unge under 18 år.
De gældende regler i myndighedsloven er optaget som bilag 1 til  

 lovforslaget.
I bilag 2 gengives reglerne i lov om anbringelse og  

 bestyrelse af umyndiges midler m.v.
4. Værgemål for voksne 4.1. Hovedpunkterne i gældende ret Reglerne om værgemål for voksne findes i dag i myndighedsloven, som  

 suppleres af bestemmelserne i loven om anbringelse og bestyrelse af umyndiges  

 midler og af en række administrative forskrifter.
For voksne, dvs. personer over 18 år, er der mulighed for at iværksætte  

 umyndiggørelse i formueretlig henseende og i tilknytning hertil tillige  

 personlig umyndiggørelse.
Endvidere kan voksne komme under lavværgemål.
Om  

 mulighederne for at beskikke ad hoc værger for voksne henvises til de  

 almindelige bemærkninger afsnit 12.1.
Betingelserne for formueretlig umyndiggørelse er fastsat i  

 myndighedslovens § 2. Efter § 2, nr. 1, kan en person umyndiggøres, hvis den  

 pågældende på grund af sindssygdom, åndssvaghed eller anden sjælelig  

 forstyrrelse er uskikket til at varetage sine anliggender.
Ifølge  

 bestemmelserne i § 2, nr. 2 og 3, som formentlig næppe længere anvendes i  

 praksis, er der mulighed for umyndiggørelse af den, der ved ødselhed eller  

 anden uforsvarlig adfærd udsætter sin eller sin families velfærd for fare  

 eller på grund af drikfældighed eller lignende last er uskikket til at  

 varetage sine anliggender.
Endelig kan umyndiggørelse i formueretlig  

 henseende efter § 2, nr. 4, iværksættes af den, som på grund af legemlig  

 mangel, sygdom eller anden skrøbelighed er mindre skikket til at varetage  

 sine anliggender, og som selv ønsker at blive umyndiggjort.
Formueretlig umyndiggørelse medfører, at den pågældende bliver umyndig og  

 dermed ikke selv kan råde over sin formue eller forpligte sig ved  

 retshandler, medmindre andet er bestemt, jf. myndighedslovens § 34. Dette  

 indebærer bl.a., at den umyndiggjorte ikke selv kan sælge, bortgive,  

 pantsætte, udleje eller udlåne sine ejendele og aktiver, og at den pågældende  

 ikke på egen hånd kan påtage sig kautionsforpligtelser eller forpligtelser  

 til at betale penge eller andre ydelser eller acceptere et løfte eller  

 tilbud, medmindre dette indebærer en ren erhvervelse for den umyndige, som  

 f.eks. ved en pengegave.
Den umyndige mangler med andre ord retlig  

 handleevne.
Råder vedkommende alligevel, bliver aftalen ugyldig, jf.  

 myndighedslovens § 43 og § 44. Umyndiggørelse skal derfor tinglyses.
Retten til at råde tilkommer efter myndighedslovens § 45 i stedet den  

 umyndiggjortes værge, som bestyrer den umyndiges formue og repræsenterer den  

 umyndige i retsforhold vedrørende formuen.
Værgens muligheder for at råde  

 over formuen begrænses dog af, at formuen som hovedregel skal anbringes og  

 bestyres i en godkendt forvaltningsafdeling.
Værgen er endvidere under tilsyn  

 af statsamtet og skal indhente godkendelse fra statsamtet til enhver  

 disposition, der ikke er sædvanlig bestyrelse af formuen.
Personlig umyndiggørelse kan efter myndighedslovens § 46 ske, hvis  

 det skønnes, at en person er ude af stand til selv at drage tilbørlig omsorg  

 for sin person.
Personlig umyndiggørelse kan kun besluttes, hvis den  

 pågældende også umyndiggøres i formueretlig henseende, eller dette er sket  

 under en tidligere sag.
Selv om der kun er behov for personlig  

 umyndiggørelse, fordi den pågældende ikke har formue, må der altså tillige  

 træffes afgørelse om formueretlig umyndiggørelse.
Retsvirkningen af en personlig umyndiggørelse er, at værgen overtager den  

 retlige kompetence til at drage omsorg for den umyndiggjortes person.
Dette  

 indebærer, at værgen får karakter af en udpeget beslutningstager, som kan  

 træffe beslutning om eller tilslutte sig bestemte vigtigere foranstaltninger  

 af personlig karakter.
Værgen får således formel adgang til at repræsentere  

 den pågældende og dermed adgang til at udøve partsrettigheder.  

 Opgavevaretagelsen i forbindelse med værgemålet er som udgangspunkt af  

 juridisk art, men værgen kan også have til opgave at tage sig af andre  

 vigtigere foranstaltninger af personlig karakter, som vedkommende ikke selv  

 kan tage stilling til.
I forarbejderne til § 46 og i den personretlige  

 litteratur er indholdet og rækkevidden af omsorgsbestemmelsen kun beskrevet  

 sporadisk.
Det centrale ved en personlig umyndiggørelse er, udover at den personlige  

 værge kan træffe beslutning om, hvad den pågældende skal beskæftige sig med,  

 at vedkommende kan bestemme den umyndiggjortes opholdssted, herunder om den  

 pågældende skal bo på plejehjem eller anden institution.
Værgens adgang til  

 at bestemme opholdsstedet er dog ikke ubegrænset, idet værgen f.eks. ikke kan  

 træffe beslutning om tvangsindlæggelse af den umyndige på psykiatrisk  

 hospitalsafdeling.
I disse tilfælde gælder bestemmelserne i lov om  

 frihedsberøvelse og anden tvang i psykiatrien, jf. betænkningen side 49-50.  

 Retsstillingen uden for psykiatrilovens område er usikker, men det må  

 antages, at en værge ikke kan gennemføre en anbringelse på et plejehjem eller  

 anden institution mod den pågældendes tilkendegivelse i ord eller handling  

 herom.
Værgen kan dog søge med ord eller ved besøg på institutionen at  

 overbevise den pågældende om, at flytning til et plejehjem vil være det  

 bedste.
For så vidt angår anbringelse på et plejehjem eller lignende må  

 værgen kunne træffe beslutning herom, hvis den, der er under værgemål, ikke  

 protesterer fysisk eller verbalt, også selv om dette skyldes, at den  

 pågældende er ude af stand til at udtrykke sig om spørgsmålet.
Om praksis for  

 så vidt angår ad hoc værgemål i forbindelse med plejehjemsanbringelse  

 henvises til det nedenfor i afsnit 12 anførte om myndighedslovens § 59.
 Også værgens rolle i forhold til en person, der er optaget på plejehjem  

 eller anden social institution, er noget uklar, jf. betænkningen side 51 f.  

 Værgens beføjelser begrænses af de regler, hvorunder institutionen må virke.  

 Det må antages, at en personlig umyndiggørelse ikke giver værgen mulighed for  

 i forbindelse med institutionsanbringelse f.eks. at bemyndige institutionen  

 til tvangsmæssigt at tilbageholde den pågældende.
 En hjemmel til magtanvendelse over for voksne findes i Socialministeriets  

 bekendtgørelse nr. 568 af 21. december 1979 om magtanvendelse m.v. i  

 institutioner for voksne med vidtgående fysiske eller psykiske handicap, som  

 senest ændret ved bekendtgørelse nr. 284 af 26. april 1990. Bekendtgørelsen  

 indeholder ikke regler om værgens rolle med hensyn til disse  

 foranstaltninger, jf. betænkningen side 53-54.
 Heller ikke værgens rolle i forhold til en varigt inhabil person, der har  

 behov for lægelig behandling og medicinering, er nærmere reguleret.
Ved gennemførelsen af myndighedsloven i 1922 var det lagt til grund, at  

 værgens bestemmelse skulle kunne træde i stedet for den umyndiges egen.
Dette  

 var også tilfældet, selv om den umyndige modsatte sig f.eks. indlæggelse på  

 et sindssygehospital.
Dette svarer imidlertid ikke til den gældende  

 retstilstand.
Den tidligere gældende bestemmelse i retsplejelovens § 609, stk. 1, 2.  

 pkt., hvorefter fogedrettens hjælp til at gøre værgemyndighed gældende med  

 hensyn til umyndige kunne fordres ligesom hidtil, blev ophævet ved lov nr.  

 469 af 30. juni 1993 om ændring af retsplejeloven og færdselsloven.
I  

 værgemålsbetænkningen side 51 er det anført, at rækkevidden af bestemmelsen  

 var tvivlsom, og at den næppe blev anvendt i praksis.
Sammenfattende må det antages, at en personlig umyndiggørelse efter de  

 gældende regler ikke indebærer, at værgen har hjemmel til at overvinde  

 modstand med hensyn til personlige spørgsmål, som de personer, der er i stand  

 til på en eller anden måde at kunne tilkendegive en holdning, giver udtryk  

 for.
En præcis afgrænsning af rækkevidden af en personlig umyndiggørelse er  

 det i øvrigt ikke muligt at angive.
Lavværgemål kan efter bestemmelsen i myndighedslovens § 54  

 iværksættes for en person, når det er påkrævet af hensyn til den pågældendes  

 uerfarenhed eller i øvrigt på grund af mangler ved den legemlige eller  

 sjælelige tilstand.
Endvidere skal den pågældende selv ønske at blive sat  

 under lavværgemål og have så megen dømmekraft, at der kan tillægges ønsket  

 herom retlig betydning.
 Den, der er under lavværgemål, kan kun i forbindelse med sin lavværge råde  

 over sin formue og forpligte sig ved retshandler, jf. myndighedslovens § 55.  

 Lavværgen og den, der er under lavværgemål, administrerer formuen i  

 fællesskab, og alle beslutninger kræver således enighed mellem disse to.  

 Lavværgen og den lavværgede kan dog meddele hinanden fuldmagt til at handle  

 på egen hånd på bestemte områder.
Lavværgemålet begrænser sig til økonomiske forhold, og den lavværgede kan  

 derfor selv frit råde med hensyn til personlige forhold og kan selv indgå  

 arbejdsaftaler.
Lavværgemål skal tinglyses.
4.2. Generelle overvejelser vedrørende nye værgemålsformer for  

 voksne Reglerne i myndighedsloven om umyndiggørelse, lavværgemål og ad hoc  

 værgemål udgør støtteforanstaltningerne på det civilretlige område og er som  

 tidligere nævnt uforandrede siden lovens tilblivelse i 1922. Umyndiggørelse  

 og lavværgemål er ofte alt for vidtgående støtteforanstaltninger, og udvalget  

 har efter kommissoriet bl.a. haft til opgave at foreslå regler, der giver  

 mulighed for at foretage mere begrænsede indgreb.
Nævnes kan det også, at der  

 på grund af de begrænsede støttemuligheder har været en tendens til at  

 beskikke ad hoc værger i tilfælde, hvor sygdommen eller tilstanden ikke er  

 midlertidig, og dermed en udvikling i retning af at anvende myndighedslovens  

 § 59 i meget vidt omfang, jf. herved betænkningen side 55-58 og 111 f samt  

 nedenfor afsnit 12 om særlige værger.
Udvalget har fundet, at der er behov for flere ordninger, som efter behov  

 giver mulighed for smidige og individuelt tilpassede foranstaltninger, som  

 ikke må være mere omfattende end nødvendigt.
Om udvalgets undersøgelse af  

 målgrupperne for værgemål henvises til betænkningens kapitel 4, side 97 ff,  

 og om muligheden for at anvende fuldmagter som alternativ henvises til  

 betænkningen side 58 ff, 126 og 245 f.
Udvalget foreslår tre former for værgemål, idet der herved ses bort fra de  

 i kapitel 8 omhandlede særlige værgemål.
Værgemål, som kan begrænses til at  

 angå økonomiske eller personlige forhold (§ 5), værgemål angående økonomiske  

 forhold, hvor den pågældende tillige er frataget den retlige handleevne (§ 6)  

 og samværgemål (§ 7). Disse værgemålsformer er valgt på grundlag af en  

 gruppering af de svage efter disses tilstand og behov for bistand og  

 beskyttelse, jf. betænkningen side 113 ff.
 Justitsministeriet kan tilslutte sig udvalgets forslag om nye  

 værgemålsformer.
 Et mindretal i udvalget har foreslået, at der tillige skal være mulighed  

 for rådighedsfratagelse for så vidt angår personlige forhold.  

 Justitsministeriet har ikke medtaget en sådan bestemmelse i lovforslaget, jf.  

 de almindelige bemærkninger nedenfor i afsnit 4.4.2.
4.3. Værgemål efter lovforslagets § 5 Grundordningen bliver herefter værgemål efter lovforslagets § 5, hvorefter  

 der udpeges en værge til at foretage dispositioner på den svages vegne.  

 Værgemål efter § 5 omfatter som udgangspunkt både økonomiske og personlige  

 anliggender, men kan begrænses til blot en af delene.
Dette svarer til, at  

 der i dag kan ske umyndiggørelse både i formueretlig og personlig henseende,  

 jf. myndighedslovens § 2 og § 46. I modsætning til i dag kan værgemål  

 imidlertid begrænses til kun at angå personlige forhold, jf. lovforslagets §  

 5, stk. 3.
 Værgemål efter § 5 kan endvidere begrænses til at angå bestemte aktiver  

 eller anliggender, f.eks. forvaltningen af en fast ejendom eller  

 pensionsbeløb eller repræsentation ved bestemte aftaler, f.eks. kreditkøb.  

 Værgemålet kan også begrænses til at angå bestemte personlige forhold, f.eks.  

 beslutning om flytning til plejehjem.
Ved værgemål efter § 5 er værgen en legal repræsentant, der kan træde til  

 og træffe beslutninger, når der er behov for det.
Værgemål af denne art  

 medfører derimod ikke - som formueretlig umyndiggørelse efter de gældende  

 regler - at den, der kommer under værgemål, fratages sin mulighed for selv at  

 træffe beslutninger på de områder, der er omfattet af værgemålet. §  

 5-værgemål skal derfor ikke tinglyses.
4.3.1. Retlige og medicinske betingelser for at iværksætte  

 værgemål Udover kravet om, at der skal være et konkret behov for værgemålet, jf. de  

 almindelige bemærkninger nedenfor afsnit 4.3.2., er grundbetingelsen for at  

 iværksætte værgemål efter lovforslagets § 5, at den pågældende er ude af  

 stand til at varetage sine anliggender.
Dette kriterium svarer i realiteten  

 til det kriterium, der i dag anvendes i myndighedslovens § 2, nr. 1 og 3,  

 samt § 46. Ved vurderingen må evnen ses i forhold til de beslutninger, der  

 kræves af den pågældende, herunder om der f.eks. er tale om en større formue,  

 komplicerede funktioner og lignende.
Det er ikke nødvendigt, at vedkommende  

 fuldstændigt mangler evnen til at varetage sine anliggender, men der må være  

 en betydelig fravigelse fra det normale.
Udvalget har bl.a. under hensyn til retssikkerheden og en ensartet praksis  

 foreslået, at der opretholdes medicinske kriterier, således at ordningen  

 begrænses til afgrænsede sygdomme og svækkelsestilstande.
Sindssygdom  

 foreslås bevaret som et medicinsk kriterium, og herunder medtages som noget  

 nyt udtrykkeligt i lovteksten betegnelsen svær demens.
Begrebet svær demens  

 sigter navnlig til den aldersbetingede demens, men dækker også over andre  

 demenstilstande.
Det gældende kriterium åndssvaghed opretholdes, men  

 erstattes af udtrykket hæmmet psykisk udvikling.
Endelig foreslås en mulighed  

 for at iværksætte værgemål ved »anden form for alvorligt svækket  

 helbred«, som f.eks. kan være hjerneblødninger, hjernesvind eller andre  

 former for hjerneskader.
Betingelserne i myndighedslovens § 2, nr. 2 og 3, om  

 »ødselhed og anden uforsvarlig adfærd« samt »drikfældighed  

 eller lignende last« anvendes næppe længere eller i hvert fald kun meget  

 sjældent i praksis og er derfor ikke medtaget i lovforslaget.
Alvorligt  

 alkohol- eller narkotikamisbrug vil i enkelte tilfælde kunne falde ind under  

 et af de nævnte medicinske kriterier.
4.3.2. Behov for værgemål Det følger af lovforslagets § 5, stk. 1, at der kan iværksættes værgemål,  

 hvis der behov for det.
Behovet må vurderes konkret i det enkelte tilfælde.
Udvalget har i øvrigt fundet, at det vil være en for omfattende og  

 vidtrækkende løsning altid at skride til værgemål, når blot de retlige og  

 medicinske kriterier for at iværksætte værgemål er opfyldt.
I dag forholder  

 det sig da også således, at kun en begrænset del af de voksne, som opfylder  

 betingelserne herfor, bliver umyndiggjort, og når det sker, skyldes det som  

 regel en konkret opstået situation.
Udvalget peger på, at baggrunden må være,  

 at andre, f.eks. familiemedlemmer eller institutionspersonale, i praksis på  

 uformel vis træder til og træffer beslutningerne og handler på den  

 pågældendes vegne.
Dette rejser imidlertid en række retssikkerhedsspørgsmål,  

 idet familiemedlemmer og andre ikke altid kan forventes at disponere i de  

 svages interesse.
Hertil kommer, at sådanne personer uden beskikkelse som  

 værge er uden legale beføjelser, f.eks. i relation til tavshedspligt og  

 opnåelsen af partsbeføjelser.
Udvalget har derfor understreget, at det på mange måder er naturligt og  

 værdifuldt, at familien påtager sig disse opgaver, og at dette kan begrænse  

 behovet for værgemål.
Tvivl om interessevaretagelsen, dybere uenighed blandt  

 de nærtstående eller manglende tillid i samarbejdet mellem familien og  

 institutionen taler på den anden side for, at der tages initiativ til  

 værgemål.
 Udvalget har sammenfattet sine generelle overvejelser således, at der i  

 noget videre omfang, end det sker i dag, bør beskikkes en værge, når der skal  

 tages stilling til væsentlige spørgsmål, navnlig hvis den pågældende ikke har  

 pårørende eller andre nærtstående at støtte sig til.
For så vidt angår behovet for værgemål vedrørende økonomiske forhold, er  

 det udvalgets opfattelse, at der som en grov tommelfingerregel med dagens  

 prisleje skal være bruttoaktiver på 50-75.000 kr., før der normalt er  

 grundlag for et økonomisk værgemål alene med henblik på formueforvaltning.  

 Formuens sammensætning har imidlertid også betydning, ligesom det har  

 betydning, om der skal gennemføres større retlige dispositioner, som kræver  

 en underskriftsberettiget, f.eks. til indgåelse af en lejekontrakt eller  

 optagelse af et lån til boligindskud.
Endelig gælder, at der selv ved mindre  

 formuer kan være behov for fratagelse af den retlige handleevne efter  

 lovforslagets § 6, hvilket forudsætter, at der er iværksat værgemål efter  

 lovforslagets § 5.
Med hensyn til indtægter afhænger det af en konkret vurdering af en lang  

 række forhold, herunder indtægtens størrelse, om der er behov for et  

 værgemål.
Udvalget har i den forbindelse henledt opmærksomheden på, at regler  

 i henhold til den sociale lovgivning om iværksættelse af en administration af  

 sædvanlige indtægter, iværksættelse af frivillige administrationsordninger  

 eller udstedelse af generalfuldmagter i et vist omfang kan være alternativer  

 til værgemål, jf. betænkningen side 136. Således har eksempelvis  

 kommunalbestyrelsen efter bestemmelsen i § 36 i lov om social pension  

 mulighed for at træffe afgørelse om, på hvilken måde pensionen skal  

 udbetales.
 Der henvises i øvrigt om behovsvurderingen ved personlige værgemål til de  

 almindelige bemærkninger i afsnit 4.3.4.
Udvalget har sammenfattet sine betragtninger således, at man i nogen  

 udstrækning ønsker den gældende praksis videreført, f.eks. således at de  

 psykisk udviklingshæmmede kun kommer under værgemål, hvis der er en aktuel  

 økonomisk anledning.
Der henvises herom til betænkningen side 135.
Justitsministeriet er enig i denne vurdering.
I praksis vil det formentlig  

 betyde, at det overlades til familie eller institutionspersonale at bestyre  

 formuer og indtægter af nogen størrelse.
 Der henvises i øvrigt om behovsvurderingen til betænkningen side 132-143.
4.3.3. Særligt om værgemål vedrørende økonomiske forhold Værgemål vedrørende økonomiske anliggender efter § 5 indebærer som nævnt  

 ovenfor ikke, at den, der er under værgemål, mister sin retlige handleevne.  

 Reglerne om anbringelse og bestyrelse af formuen kan imidlertid betyde en  

 faktisk hindring af den pågældendes mulighed for at råde, idet en person  

 under værgemål efter § 5 er afskåret fra på egen hånd at få frigivet midler,  

 som er under forvaltning eller anbringelse efter lovforslagets kapitel 5.
Ved værgemål alene efter § 5 kan værgen og den, der er under værgemål, som  

 følge af, at den pågældende ikke bliver umyndig, handle på samme område.  

 Herved vil der kunne opstå situationer, hvor der indgås modstridende,  

 kolliderende retshandler.
Kolliderende retshandler vil antagelig ikke  

 forekomme særlig hyppigt, idet den, der kommer under værgemål efter § 5 uden  

 fratagelse af den retlige handleevne efter § 6, typisk vil være så passiv, at  

 der ikke er nogen risiko for, at denne indgår aftaler vedrørende økonomiske  

 forhold.
 Justitsministeriet har nøje overvejet denne risiko for kolliderende  

 retshandler og herunder muligheden for at fastsætte regler om, at værgemål af  

 denne art også medfører fratagelse af den retlige handleevne på de områder,  

 som værgemålet angår.
Justitsministeriet er imidlertid enig med udvalget i, at det som et  

 vigtigt element i nyordningen skal være muligt, at et § 5-værgemål ikke i sig  

 selv indebærer, at den pågældende mister sin retlige handleevne.
Som påpeget  

 af udvalget må værgen eller nærtstående i de tilfælde, hvor der er risiko for  

 uhensigtsmæssige dispositioner eller utilbørlig påvirkning udefra, overveje  

 at lade værgemålet supplere med handleevnefratagelse, således at  

 kollisionsspørgsmålet ikke opstår.
4.3.4. Særligt om værgemål vedrørende personlige forhold Værgemål vedrørende personlige forhold medfører ligesom § 5-værgemål  

 vedrørende økonomiske forhold ikke indgreb i den pågældendes selvbestemmelse  

 og handlefrihed.
Værgemålet medfører en ret for værgen til at repræsentere  

 den, der er under værgemål, i vigtigere forhold af personlig karakter ved at  

 træffe beslutninger, som den pågældende på grund af sin tilstand ikke selv  

 kan tage stilling til.
Omfattet af et værgemål vedrørende personlige forhold kan f.eks. være  

 beslutninger om at søge at få den, der er under værgemål, på en institution,  

 således at vedkommende kan få den omsorg, der er nødvendig.
Endvidere kan et  

 personligt værgemål f.eks. omfatte afgørelse om, hvad den pågældende skal  

 beskæftige sig med, kontakt med de sociale myndigheder om sociale ydelser  

 eller indgivelse af klage eller begæring om aktindsigt.
 Visse beslutninger vedrørende personlige forhold ligger imidlertid som  

 udgangspunkt uden for det personlige værgemåls rammer.
Det kan - navnlig hvis vedkommende bor på en institution - være, fordi  

 beslutningen vedrører rent dagligdags spørgsmål, og der ikke er tale  

 om en opgave af retlig karakter.
Det vil f.eks. være tilfældet for så vidt  

 angår bistand til indkøb af tøj eller beslutning om deltagelse i en mindre  

 udflugt.
Et nært familiemedlem, som er beskikket som værge, vil ofte  

 naturligt kunne deltage i sådanne dagligdags beslutninger, men det er i så  

 fald i sin egenskab af pårørende.
Det bemærkes i den forbindelse, at en værge er en beslutningstager med  

 opgaver af retlig art.
Er det, der er behov for, en omsorgs- eller  

 tilsynsperson, der kan besøge og tilse den pågældende, er man således efter  

 Justitsministeriets opfattelse uden for det personlige værgemåls rammer og  

 inde i det sociale eller sundhedsmæssige regelsæt og system.
 Det ligger endvidere fast, at værgemålet ikke giver værgen ret til at  

 beslutte tvangsmæssigt at anbringe eller indlægge den pågældende på en  

 institution, hospital eller lignende, jf. også betænkningen side 119 f og  

 138. Om overvejelserne om at indføre en adgang til at fratage en person  

 handleevnen vedrørende personlige forhold henvises i øvrigt til de  

 almindelige bemærkninger nedenfor under afsnit 4.4.2.
I mange situationer er det imidlertid ikke helt afklaret, hvad der ligger  

 inden for og uden for det personlige værgemåls grænser.
Dette kan forekomme  

 uhensigtsmæssigt, men Justitsministeriet er enig med udvalget i, at det ikke  

 er teknisk muligt i loven eller dennes forarbejder klart at afgrænse det  

 personlige værgemåls rammer.
Bl.a. er spørgsmålet om værgens medvirken til at træffe beslutning om  

lægebehandling og anden behandling ikke fuldt afklaret.
Det må således  

 antages, at der i dag i langt de fleste tilfælde i praksis ikke beskikkes  

 værger i de formentlig mange tilfælde, hvor læger står over for spørgsmålet  

 om eventuel iværksættelse af lægebehandling af varigt inhabile.
Det er Justitsministeriets opfattelse, at spørgsmålet om, hvorvidt der  

 skal stilles krav om en værges medvirken til at træffe beslutninger om  

 behandling ved læger, tandlæger og lignende, ikke kan afklares ved  

 værgemålsloven.
Såfremt der findes behov for en nærmere regulering af dette  

 spørgsmål, må det ske i sundhedslovgivningen, hvor der allerede i dag findes  

 bestemmelser om samtykke til behandling.
Spørgsmålet er endvidere, om det vil være hensigtsmæssigt i praksis, at en  

 værges samtykke vil skulle indhentes i alle behandlingssituationer.  

 Justitsministeriet er med hensyn til dette spørgsmål enig med udvalget i, at  

 et værgesamtykke til behandling oftest vil have karakter af en illusion.  

 Værgens rolle vil her være at godkende og dermed legitimere en i forvejen  

 truffet beslutning taget af fagfolk, og en utilsigtet konsekvens kunne være,  

 at det professionelle ansvar hos lægen ville forflygtiges, og at  

 ansvarsforholdene i relation til f.eks. lægeloven blev udvisket.
Udvalgets  

 overvejelser vedrørende lægebehandling og anden behandling fremgår af  

 betænkningen side 139.
Justitsministeriet kan i øvrigt tilslutte sig udvalgets opfattelse,  

 hvorefter der ikke nødvendigvis i alle tilfælde skal beskikkes en værge for  

 en inhabil, for at der kan tages stilling til anbringelse på plejehjem  

 eller anden institution, eller for at der kan træffes vigtigere  

 beslutninger under institutionsanbringelsen.
Er den pågældende så dement, at  

 det er umuligt at få en tilkendegivelse fra vedkommende, kan det i de  

 situationer, hvor pågældende har nærtstående familie, overvejes, om det  

 tjener noget rimeligt formål at beskikke en værge, medmindre den pågældende i  

 øvrigt har brug for en sådan.
Et generelt krav om værgesamtykke til  

 plejehjemsanbringelse ville i sådanne tilfælde få formel karakter og snarere  

 tjene som sikkerhed for de medvirkende myndigheder end hensyntagen til den,  

 det drejer sig om.
Selv om der således ofte ikke kan antages at være et reelt  

 repræsentationsbehov, vil interessemodsætninger og retssikkerhedshensyn,  

 herunder behovet for at opnå legal legitimation, dog kunne bevirke, at der  

 alligevel er behov for at beskikke en værge.
 Det må således efter Justitsministeriets opfattelse efterhånden fastlægges  

 i praksis, i hvilke tilfælde og med hensyn til hvilke spørgsmål der vil være  

 grundlag for at iværksætte værgemål med hensyn til personlige spørgsmål.
Ved afgørelsen heraf må det bl.a. få betydning, om der foreligger  

 interessemodsætninger og uenighed blandt familiemedlemmer.
Endvidere kan der  

 være behov for en egentlig legal legitimation i forbindelse med opgaver i  

 forhold til myndigheder, der f.eks. ikke imødekommer en anmodning om at  

 tilbyde en plejehjemsplads, og hvor sikkerheden for, at der sker en reel  

 drøftelse med inddragelse af beslutningstagerne og om muligt også den svage,  

 kan forbedres ved beskikkelse af en værge.
Hertil kommer, at en  

 værgebeskikkelse medfører, at den pågældende værge som legal  

 partsrepræsentant er omfattet af forvaltningslovens regler om  

 partsoffentlighed, partshøring m.v. og dermed står stærkere over for  

 institutioner og andre myndigheder.
 Det må således efter Justitsministeriets opfattelse overvejes, i hvilket  

 omfang man i anden lovgivning, herunder især inden for social- og  

 sundhedsområdet, vil stille krav om værgesamtykke, og i tilknytning hertil  

 hvilke betingelser og procedurer man i givet fald ønsker at opstille,  

 forinden der tages stilling til spørgsmål af personlig karakter for personer,  

 der på grund af deres tilstand har vanskeligt ved selv at tage stilling  

 hertil.
4.3.5. Værgemål efter egen anmodning Udvalget har indgående drøftet, om der skal være særlige lempelige  

 betingelser for værgemål efter § 5, hvis der foreligger egen anmodning, eller  

 der under sagen gives tilslutning til værgemål, hvilket svarer til princippet  

 i myndighedslovens § 2, nr. 4. Udvalget har på dette punkt delt sig i to lige  

 store grupper.
Justitsministeriet kan tilslutte sig forslaget fra den halvdel af  

 udvalget, som har foreslået en udtrykkelig regel om værgemål efter egen  

 anmodning.
Efter forslaget kan den, der på grund af sygdom eller stærkt  

 svækket tilstand er uegnet til at varetage sine økonomiske anliggender, og  

 som selv anmoder herom, få en værge, hvis der er behov herfor i stedet for  

 samværgemål efter § 7. For at den pågældendes egen begæring kan tillægges  

 retlig betydning, må vedkommende have den fornødne dømmekraft.
Behovet for en sådan regel er usikkert, idet der under en værgemålssag  

 efter grundordningen i lovforslagets § 5 vil blive lagt betydelig vægt på den  

 positive indstilling, som den, der søges sat under værgemål, tilkendegiver  

 under sagen, og idet samværgemål efter lovforslagets § 7 kunne antages i  

 tilstrækkeligt omfang at imødekomme behovet.
Justitsministeriet tillægger det  

 imidlertid vægt, at en sådan regel vil smidiggøre værgemålssystemet  

 yderligere.
Således kan det ikke afvises, at nogle personer vil være  

 betænkelige ved under et samværgemål at skulle handle i forening med en værge  

 og derfor vil foretrække et værgemål efter § 5 med medindflydelse efter § 26,  

 hvor formuen forvaltes i en forvaltningsafdeling, værgens honorar godkendes,  

 og værgemålsregnskaberne skal revideres.
Justitsministeriet har endvidere  

 navnlig lagt vægt på, at statsamtet skal foretage en selvstændig vurdering  

 af, om betingelserne er opfyldt, herunder om der er behov for værgemålet.
Der  

 kan således ikke blive tale om, at vedkommende selv kan træffe beslutning om  

 iværksættelse af værgemål.
4.4. Værgemål med fratagelse af handleevne 4.4.1. Fratagelse af handleevne vedrørende økonomiske forhold I overensstemmelse med forslaget i betænkningen foreslås det, at værgemål  

 angående økonomiske forhold efter § 5 kan suppleres med fratagelse af den  

 pågældendes retlige handleevne efter § 6. Betingelsen for fratagelse af  

 handleevnen er, at en sådan foranstaltning er nødvendig for at hindre, at den  

 pågældende udsætter sin formue, indkomst eller andre økonomiske interesser  

 for fare for at forringes væsentligt eller for at hindre økonomisk  

 udnyttelse.
Et sådant behov vil formentlig især opstå i tilfælde, hvor den pågældende,  

 trods eller snarere på grund af sit handicap, er så aktiv, at der er behov  

 for at hindre egne dispositioner, eller fordi der er behov for at beskytte  

 den pågældende mod at blive udnyttet af omgivelserne.
Behovet kan også opstå,  

 hvis der er risiko for kolliderende retshandler.
Udvalget har vurderet, at  

 det kun er en begrænset gruppe blandt værgemålene, hvor fratagelse af den  

 retlige handleevne kommer på tale, jf. betænkningen side 117. Udvalget har  

 samtidig understreget, at handleevnefratagelse primært tilsigter at beskytte  

 den svage og i mindre grad sker af hensyn til omverdenen.
Hensynet til  

 omverdenen har imidlertid bevirket, at udvalget har foreslået, at det ikke  

 skal være muligt at begrænse værgemål af denne art til bestemte økonomiske  

 forhold eller aktiver, og Justitsministeriet er enig i, at en sådan løsning  

 næppe vil kunne fungere i praksis.
Personer, der fratages den retlige handleevne efter lovforslagets § 6, er  

 umyndige.
Dette indebærer bl.a., at de pågældende i vidt omfang ikke selv kan  

 råde over deres formue eller forpligte sig ved retshandler.
 Værgemål med fratagelse af den retlige handleevne vedrørende økonomiske  

 forhold svarer i øvrigt i høj grad til den eksisterende formueretlige  

 umyndiggørelse og skal ligeledes tinglyses.
4.4.2. Fratagelse af handleevne vedrørende personlige forhold Udvalget har overvejet, om der - som en parallel til fratagelse af den  

 retlige handleevne efter § 6 - burde foreslås mulighed for fratagelse af  

 handleevnen vedrørende personlige forhold.
Spørgsmålet er af interesse i de  

 tilfælde, hvor den, der er under personligt værgemål, verbalt eller på anden  

 måde giver udtryk for modstand mod en påtænkt ændring af de personlige  

 forhold, f.eks. udviser modstand mod at komme på plejehjem.
 Et flertal i udvalget (9 medlemmer) er af den opfattelse, at en  

 regel om fratagelse af rådighed over personlige forhold ikke bør søges  

 gennemført.
Afgørende for flertallets holdning har bl.a. været, at rådighedsfratagelse  

 vedrørende personlige spørgsmål på væsentlige punkter adskiller sig fra  

 rådighedsfratagelse i økonomisk henseende.
Flertallet har i den forbindelse  

 henvist til, at en regel om rådighedsfratagelse vedrørende personlige forhold  

 ikke som en fratagelse af den retlige handleevne vil have lovregulerede  

 retsvirkninger i forhold til medkontrahenter.
Ved de personlige spørgsmål vil  

 en fratagelse af handleevnen kun give værgen en fuldmagt over for  

 myndighederne til at anmode om bistand til gennemtvingelse af værgens  

 beslutninger, men i øvrigt ikke have retlig betydning.
Flertallet har endvidere henvist til, at en regel om rådighedsfratagelse  

 vedrørende personlige forhold vil være i strid med regler på andre  

 retsområder, hvor også inhabile tillægges selvbestemmelses- og rådighedsret,  

 så langt deres evner rækker.
Særlig vægt har det, at værgens samtykke ikke er  

 fundet tilstrækkelig til at legitimere tvangsindgreb i de tilfælde, hvor  

 lovgivningsmagten har taget stilling til problemet, nemlig vedrørende  

 indlæggelse på psykiatriske hospitalsafdelinger.
Endelig har udvalgets flertal henvist til, at en række  

 retssikkerhedsmæssige overvejelser taler imod at indføre en adgang for værgen  

 til at træffe afgørelser, som den, der er under værgemål, modsætter sig.  

 Således vil en værges beslutning om anvendelse af tvang eller andre fysiske  

 foranstaltninger formentlig være omfattet af bestemmelsen i Den Europæiske  

 Menneskerettighedskonventions artikel 5, hvorefter ingen må berøves friheden,  

 undtagen i visse nærmere angivne tilfælde og i overensstemmelse med den ved  

 lov foreskrevne fremgangsmåde.
Det følger endvidere af denne bestemmelse, at  

 frihedsberøvelse efter den pågældendes anmodning skal kunne efterprøves af en  

 uafhængig domstol.
Det må derfor antages, at der ikke er mulighed for at  

 gennemtvinge værgens beslutning over for den, der er under værgemål, uden at  

 der gives denne adgang til domstolsprøvelse.
Flertallet i udvalget har således lagt vægt på, at den pågældende  

 forbliver hovedpersonen, uden at der gennem værgemålsinstituttet gives  

 mulighed for begrænsninger i den personlige rådighed.
Hvis der på enkelte  

 områder måtte vise sig behov herfor, må dette efter udvalgets opfattelse  

 overvejes særskilt i forhold til de respektive retsområder.
 Et mindretal i udvalget (1 medlem) har fundet, at der også bør  

 indføjes en regel om rådighedsfratagelse vedrørende personlige forhold, jf. §  

 6 a i lovudkastet i betænkningen.
Baggrunden for mindretallets standpunkt er bl.a., at der for visse  

 personer, der er sindssyge, er behov for en værge, der kan varetage deres  

 tarv ved at træffe beslutning også mod de pågældendes ønske.
Dette gælder  

 f.eks. afgørelser om flytning til plejehjem, som den svage modsætter sig, men  

 som kan være nødvendig for at give den fornødne omsorg.
Det ville også være  

 hensigtsmæssigt, hvis personale på institutioner kunne få værgens accept til  

 at tilbageføre den svage til institutionen.
Mindretallet har anført, at der under retssager om personlig  

 handleevnefratagelse nøje burde tages stilling til, hvilke områder et  

 værgemål skal omfatte, og at betingelserne i artikel 5 i Den Europæiske  

 Menneskerettighedskonvention dermed ville være opfyldt.
Mindretallet har  

 tilføjet, at der formentlig yderst sjældent, om nogen sinde, vil være behov  

 for politiets eller fogedens bistand.
 Der henvises i øvrigt til betænkningen side 119 - 122.
Justitsministeriet er enig med mindretallet i, at det ikke kan  

 udelukkes, at der er tilfælde, hvor der af hensyn til omsorgen for den svage  

 kan være behov for at træffe beslutninger vedrørende personlige forhold og  

 gennemføre sådanne beslutninger mod den pågældendes vilje.
Det ville f.eks.  

 kunne tænkes, at det i enkeltstående tilfælde vil kunne forekomme rimeligt at  

 kunne overvinde en inhabil patients modstand mod lægebehandling.
 Justitsministeriet er imidlertid enig med flertallet i, at regler, der  

 muliggør sådanne tvangsmæssige indgreb, af de grunde, der er nævnt af  

 flertallet, ikke bør fastsættes i værgemålsloven.
 Disse problemer må derimod overvejes i forhold til den offentligretlige  

 regulering på de områder inden for social- og sundhedslovgivningen, hvor der  

 kan være behov for at anvende tvang, og hvor der i forvejen findes visse  

 regler om tvang, herunder bl.a. om magtanvendelse i forbindelse med ophold på  

 sociale institutioner.
 Mindretallets forslag om en bestemmelse om fratagelse af handleevne  

 vedrørende personlige spørgsmål er derfor ikke medtaget i lovforslaget.
4.5. Samværgemål Efter lovforslaget og i overensstemmelse med udvalgets forslag er der  

 efter § 7 mulighed for - som en videreførelse af de gældende regler om  

 lavværgemål - at etablere samværgemål, hvor den, der er under værgemål, og  

 samværgen skal disponere i fællesskab.
 Hovedbetingelsen for at iværksætte sådanne værgemål er, at den pågældende  

 selv anmoder om samværgemålet og har den fornødne forståelse af, hvad dette  

 indebærer.
 Efter gældende ret anvendes der ved lavværgemål ikke et egentligt  

 medicinsk kriterium, og det foreslås, at samtykkekravet alene suppleres med  

 den mere generelle betingelse om, at behovet for hjælp til at administrere  

 formuen eller varetage andre økonomiske anliggender skal skyldes  

 »uerfarenhed, svækket helbred eller anden lignende tilstand«.
Samværgemål er - ligesom lavværgemål i dag - begrænset til at angå  

 økonomiske spørgsmål, idet personer, der kan medvirke ved økonomiske  

 dispositioner, må forventes også at kunne tage vare på sig selv.
Der foreslås  

 således ikke en adgang til at iværksætte samværgemål med hensyn til  

 personlige spørgsmål.
 Behovsvurderingen er den samme, som er beskrevet i afsnit 4.3.2.  

 vedrørende værgemål angående økonomiske forhold efter lovforslagets § 5.
Samværgemålet kan som noget nyt i forhold til de gældende regler om  

 lavværgemål begrænses til at angå bestemte aktiver eller anliggender, ligesom  

 samværgemålet vil kunne tidsbegrænses.
Endvidere foreslås det, at personer  

 under samværgemål, således som det også er tilfældet for personer under  

 værgemål efter § 5, ikke skal fratages den retlige handleevne.
Som følge  

 heraf skal samværgemål fremover ikke tinglyses, således som det er tilfældet  

 for lavværgemål.
At handleevnen ikke fratages kan medføre en risiko for, at den, der er  

 under samværgemål, alligevel optræder på egen hånd.
Bevarelse af handleevnen  

 vil således kunne medføre, at kolliderende retshandler i form af, at den  

 pågældende dels handler alene, dels indgår aftale i forening med værgen på  

 det samme område, muligvis vil kunne forekomme.
Af hensyn til tredjemand er  

 betænkelighederne ved at lade personer under værgemål bevare handleevnen  

 større ved samværgemål end ved § 5-værgemål, idet den persongruppe, som  

 samværgemål retter sig mod, i praksis vil være bedre i stand til at optræde  

 på egen hånd end størstedelen af dem, der kommer under værgemål efter § 5.
 Justitsministeriet er imidlertid enig med udvalget i, at fratagelse af den  

 retlige handleevne ville stride mod grundtanken bag den foreslåede nyordning.  

 Som ved § 5-værgemål må løsningen i givet fald være den, at man i tilfælde,  

 hvor risikoen for, at den, der er under samværgemål, handler på egen hånd, er  

 reel, overvejer, om behovet for fratagelse af den retlige handleevne efter §  

 6 foreligger.
4.6. Det mindste middels princip og ophævelse af værgemål Det foreslås i lovforslagets § 8, stk. 1, at værgemål efter lovforslagets  

 § 5 og § 7 skal afpasses efter behov og ikke må være mere omfattende end  

 nødvendigt, ligesom der ikke kan ske fratagelse af den retlige handleevne  

 efter lovforslagets § 6, hvis den pågældendes interesser i tilstrækkeligt  

 omfang kan tilgodeses ved værgemål efter § 5. I overensstemmelse med  

 udvalgets forslag foreslås dette »mindste middels princip«  

 udtrykkeligt lovfæstet som grundlag for udformningen af de individuelle  

 værgemålsforanstaltninger.
I øvrigt foreslås det, at alle  

 værgemålsordningerne, også med fratagelse af den retlige handleevne efter  

 lovforslagets § 6, kan tidsbegrænses, jf. lovforslagets § 8, stk. 2.
Værgemål til særlige enkeltstående opgaver, der i dag i sygdomstilfælde  

 iværksættes med hjemmel i myndighedslovens § 59, vil for fremtiden få form af  

 begrænsede værgemål efter § 5 eller § 7, som vil kunne tidsbegrænses, bl.a.  

 hvis tilstanden er midlertidig.
Om iværksættelse af særligt værgemål på grund  

 af fravær henvises til lovforslagets § 49 om beskikkelse af særlige værger,  

 se herom afsnit 12.
 For alle værgemålsordninger gælder efter lovforslagets § 9, at de  

 efterfølgende skal ændres til et mindre eller mere indgribende værgemål, hvis  

 ændrede forhold giver anledning til det.
 Endelig skal værgemålet ophæves, hvis betingelserne for at træffe  

 beslutning efter § 5 - § 7 ikke længere er til stede, jf. lovforslagets § 10.
Udvalget har overvejet, om der bør være begrænsninger i, hvor hyppigt en  

 sag om ændring eller ophævelse af et værgemål kan begyndes.
Frister af denne  

 type kendes på andre retsområder, men udvalget har ikke haft oplysninger, der  

 tyder på et sådant misbrug af ændrings- og ophævelsesreglerne, at en frist af  

 denne type skulle være nødvendig.
Udvalget har endvidere drøftet, hvorvidt man burde indføre en regel om, at  

 domme om handleevnefratagelse efter § 6 automatisk skal tages op igen med  

 bestemte intervaller, så det kan konstateres, om det er påkrævet at  

 opretholde indgrebet.
Efter en nøje vurdering af formålet med og fordelene  

 ved bestemmelser om genvurdering er udvalget nået til det resultat ikke at  

 medtage sådanne regler i udvalgets lovudkast.
Udvalget har herved særligt  

 henvist til, at behovet for regelmæssige overvejelser om ændringer i forvejen  

 er tilgodeset i nødvendigt omfang ved forslaget til § 16, stk. 2, hvorefter  

 statsamtet uden anmodning bl.a. kan behandle spørgsmål om ændring og  

 ophævelse af værgemål, jf. § 9 og § 10.
 Justitsministeriet kan tilslutte sig udvalgets vurdering af disse  

 spørgsmål.
 Der henvises i øvrigt til betænkningen side 143-151.
4.7. Foreløbige afgørelser om værgemål Udvalget har foreslået, at der i værgemålsloven indsættes en bestemmelse,  

 som skal afløse retsplejelovens § 462 om foreløbig kendelse om umyndiggørelse  

 og foreløbig værgebeskikkelse i tilfælde, hvor der er et akut behov for  

 hurtig indskriden, og der således ikke er tid til at følge alle de  

 processuelle regler fuldt ud og vente på en endelig afgørelse om værgemål.  

 Det foreslås, at muligheden for at træffe en foreløbig afgørelse skal gælde i  

 alle sager efter lovforslagets § 5 - § 7, og at kompetencen til at træffe  

 afgørelse følger de almindelige kompetenceregler.
Når en sag er under  

 behandling, kan enhver således henlede statsamtets eller rettens opmærksomhed  

 på behovet for en foreløbig værge, eller statsamtet eller retten kan selv  

 blive opmærksom på problemet.
 Det foreslås endvidere, at foreløbige værgemålsafgørelser truffet af et  

 statsamt kan indbringes for retten, der da også færdigbehandler sagen.
5. Behandlingen af værgemålssager vedrørende voksne I dette afsnit beskrives reglerne om, hvem der kan rejse sag om værgemål,  

 og hvilke myndigheder der kan træffe afgørelse i sådanne sager.
Endvidere  

 beskrives reglerne om sagens behandling og oplysning m.v.
5.1. De gældende regler Sager om umyndiggørelse og lavværgemål behandles af domstolene, i  

 første instans byretterne.
Sagerne er civile retssager og afgøres ved dom.
Retsplejeloven indeholder et særligt kapitel om sagerne, og i det omfang,  

 der ikke er særregler i retsplejelovens kapitel 43, gælder de almindelige  

 civilprocessuelle bestemmelser.
Sagerne er indispositive, således at retten  

 udøver en vis officialvirksomhed og ikke overlader processen til parterne  

 selv, jf. retsplejelovens § 460, stk. 1. Det er således retten, der sørger  

 for sagernes oplysning og træffer bestemmelse om afhøring af parter og vidner  

 samt om tilvejebringelse af bl.a. sagkyndige udtalelser, herunder  

 lægeerklæringer.
Det følger af sagernes indispositive karakter, at retten  

 ikke kan afsige udeblivelsesdom, hvis den, der søges umyndiggjort, udebliver  

 eller ikke vil lade sig lægeundersøge.
Retten må da afgøre sagen på det  

 grundlag, som i øvrigt vil kunne tilvejebringes.
 Anmodning om umyndiggørelse og lavværgemål kan fremsættes af den, der  

 ønsker at blive umyndiggjort eller sat under lavværgemål, jf. retsplejelovens  

 § 457. Anmodning om umyndiggørelse kan endvidere fremsættes af den  

 pågældendes ægtefælle, slægtninge i op- eller nedstigende linie, søskende,  

 værge, lavværge eller politimesteren (politidirektøren). Efter  

 retsplejelovens § 466, stk. 2, 1. pkt., kan anmodning om ophævelse af  

 umyndiggørelse eller lavværgemål fremsættes af de samme, som kan fremsætte  

 anmodning om iværksættelse af umyndiggørelse eller lavværgemål.
I praksis følger der oftest en lægeerklæring med anmodningen.
Udtalelsen  

 skal først og fremmest belyse, om betingelserne for umyndiggørelse er til  

 stede, jf. myndighedslovens § 2. Endvidere har udtalelsen betydning i  

 relation til retsplejelovens § 460, stk. 3, hvorefter retten kan undlade at  

 indkalde parterne til et retsmøde, hvis den, der søges umyndiggjort, befinder  

 sig i en sådan tilstand, at han ikke forstår betydningen af umyndiggørelse.  

 Der er ikke mulighed for at tvinge den, der søges umyndiggjort, til at lade  

 sig lægeundersøge mod sin vilje.
 Byrettens afgørelse i en umyndiggørelsessag kan i kraft af det almindelige  

 toinstansprincip indbringes for landsretten.
 Ad hoc værger for myndige efter myndighedslovens § 59 beskikkes  

 administrativt af statsamtet med rekurs til Civilretsdirektoratet, jf.  

 myndighedslovens § 61, jf. § 33. Reglerne om sådanne særlige værger beskrives  

 nærmere nedenfor under afsnit 12.1.
5.2. Reglerne i lovforslaget 5.2.1. Kompetencen til at træffe afgørelser om værgemål Resultatet af udvalgets overvejelser vedrørende spørgsmålet om saglig  

 kompetence er blevet en regel om delt kompetence og dermed et tostrenget  

 system, hvorefter hovedreglen er, at sagerne behandles af statsamterne, mens  

 nogle sager fortsat behandles af domstolene.
 Udvalgets grundsyn har bl.a. været, at tvister skal behandles af  

 domstolene, mens sager, der snarere består i en prøvelse på skriftligt  

 grundlag af, om betingelserne for værgemål er opfyldt, og hvor der ikke  

 foreligger en tvist, skal høre under statsamterne.
Udvalgets overvejelser har til dels baseret sig på udvalgets undersøgelser  

 af umyndiggørelsessager ved domstolene, som bl.a. har vist, at sagerne som  

 hovedregel, nemlig i 85 pct. af tilfældene, behandles skriftligt.
Efter det  

 oplyste var der i de undersøgte sager kun beskikket advokat i under 20 pct.  

 af sagerne, og beskikkelsen var her ikke sammenfaldende med, om der blev  

 afholdt en mundtlig forhandling i retten.
Derimod blev der afholdt retsmøde i  

 de fleste sager om lavværgemål, herunder sager om ændring af umyndiggørelse  

 til lavværgemål, og advokater medvirkede i knap 1/3 af sagerne.
To særegne  

 træk ved umyndiggørelsessagerne var herudover, at protester eller  

 frifindelsespåstande var sjældne, og at ankeprocenten var meget lav.
 For udvalgets overvejelser har endvidere bestemmelsen i Den Europæiske  

 Menneskerettighedskonventions artikel 6, stk. 1, været af central betydning.  

 Af denne bestemmelse antages at følge, at den, der kommer under værgemål, har  

 krav på inden en rimelig frist at få afgørelsen prøvet ved retten.
Udvalget har foreslået, at hovedreglen om administrativ behandling ved  

 statsamterne skal gælde for sager om værgemål efter lovforslagets § 5 og § 7,  

 og at det samme skal gælde afgørelser efter § 8 - § 10 om ændring og  

 ophævelse af værgemål.
Derimod foreslår udvalget, at domstolene bliver  

 enekompetente til at træffe afgørelse om iværksættelse af værgemål efter  

 lovforslagets § 6 om fratagelse af den retlige handleevne.
Udgangspunktet om administrativ behandling af sager om værgemål efter § 5  

 og § 7 - § 10 fraviges, hvis statsamtet finder det betænkeligt at behandle  

 sagen administrativt.
Sagen oversendes da til afgørelse ved retten.
Udvalget foreslår som nævnt, at reglerne om den saglige kompetence også  

 skal finde anvendelse på afgørelser efter lovforslagets § 8 - § 10 om ændring  

 og ophævelse af værgemål.
Følgen heraf er, at det er uden betydning, hvilken  

 myndighed der har truffet den afgørelse, der nu er tale om at ophæve eller  

 ændre.
Der er således efter reglerne i lovforslaget ikke noget i vejen for,  

 at statsamtet udvider, indskrænker eller ophæver et værgemål, der er iværksat  

 ved dom.
En anmodning fra den, der er frataget den retlige handleevne efter §  

 6, om ophævelse af denne foranstaltning vil dog, bortset fra oplagte tilfælde  

 med en klar lægeerklæring, antagelig som regel blive oversendt til afgørelse  

 ved retten, fordi det findes betænkeligt at behandle sagen administrativt.
 Justitsministeriet er enig med udvalget i, at det er hensigtsmæssigt, at  

 de mindre indgribende afgørelser om værgemål kan træffes af statsamterne.  

 Efter lovforslaget bliver det således op til statsamtet at vurdere, om  

 statsamtet selv eller retten bør træffe afgørelse om værgemål i de sager, der  

 ikke indebærer stillingtagen til spørgsmålet om fratagelse af den retlige  

 handleevne, jf. § 6. Det foreslås endvidere i overensstemmelse med forslaget  

 i betænkningen, at statsamtets afgørelse om, at sagen kan behandles i  

 statsamtet, ikke kan indbringes for højere administrativ myndighed, men  

 statsamtets afgørelse i værgemålssagen vil kunne indbringes for retten.
 Med hensyn til den stedlige kompetence er grundreglen ifølge  

 forslaget ligesom efter gældende ret den, at sagen skal gennemføres der, hvor  

 den, som begæres sat under eller er under værgemål, har bopæl.
 Der henvises i øvrigt til det samtidig hermed fremsatte forslag til lov om  

 ændring af retsplejeloven og forskellige andre love (Ændringer som følge af  

 værgemålsloven), hvorved reglerne i retsplejelovens kapitel 43 om rettens  

 behandling af sager om værgemål foreslås ændret.
5.2.2. Domstolsprøvelse Det foreslås, at statsamtets afgørelse om værgemål efter § 5 eller § 7 - §  

 10 kan forlanges indbragt for retten inden fire uger fra det tidspunkt, hvor  

 der er givet meddelelse om statsamtets afgørelse.
Oversiddes fristen, kan der  

 i stedet fremsættes anmodning om ændring eller ophævelse af værgemålet, og  

 statsamtets afgørelse herom vil da kunne indbringes for domstolene.
 Anmodning om prøvelse af statsamtets afgørelse om værgemål hindrer ikke  

 værgemålets iværksættelse eller opretholdelse, medmindre retten bestemmer  

 andet.
Udvalget har overvejet, om domstolsprøvelsen burde begrænses, således at  

 den kun omfatter statsamternes positive afgørelser, men ikke nægtelser af at  

 iværksætte værgemål.
Udvalget har imidlertid foreslået, at der skal være en  

 adgang til at indbringe alle afgørelser om værgemål, der vedrører  

 værgemålslovens § 5 og § 7, for domstolene, også når afgørelserne er truffet  

 efter §§ 8 - 10 om ændring og ophævelse af værgemål.
Lovforslaget er udformet  

 i overensstemmelse hermed.
Retten skal ved behandlingen foretage en  

 fuldstændig ny prøvelse af alle sider af sagen.
Adgang til at kræve en sag indbragt for domstolene har den samme kreds af  

 personer og myndigheder, som efter lovforslaget kan fremsætte anmodning om  

 værgemål eller ophævelse heraf, jf. de almindelige bemærkninger nedenfor  

 afsnit 5.2.3. Adgangen er uafhængig af, om det er den samme person eller  

 myndighed, som i sin tid rejste sagen.
Henvendelse med anmodning om  

 domstolsprøvelse skal ske til statsamtet, der oversender sagen til retten.
5.2.3. Anmodning om værgemål Lovforslaget er udformet i overensstemmelse med udvalgets forslag om, at  

 der i loven fortsat skal være en afgrænsning af, hvilke privatpersoner  

 der kan rejse sag om værgemål.
Det foreslås, at der ligesom i dag skal kunne  

 tages initiativ til værgemål af ægtefællen, børn, forældre og søskende.  

 Endvidere gives andre blandt de nærmeste adgang til at rejse sag om værgemål.  

 De nærmeste kan være f.eks. bedsteforældre og børnebørn, som også i dag har  

 mulighed for at anmode om værgemål.
Som noget nyt vil f.eks. også en  

 samboende og en nevø eller niece, afhængigt af forholdene, kunne henregnes  

 blandt de nærmeste.
Hvem der er omfattet af begrebet »de nærmeste«,  

 må i øvrigt afgøres efter en konkret vurdering af forholdet mellem den  

 pågældende og den, som sagen drejer sig om.
Den eneste offentlige myndighed, der i dag kan tage initiativ til  

 en umyndiggørelsessag, er politimesteren (politidirektøren). Det er udvalgets  

 opfattelse, at politiets kompetence bør opretholdes, men at politiet ikke bør  

 have samme centrale stilling som i dag.
Udover at give kommunalbestyrelsen,  

 det vil i praksis sige det udvalg i kommunen, som har ansvar for det sociale  

 område, adgang til at fremsætte anmodning, har Justitsministeriet endvidere  

 tillagt amtsrådet kompetence hertil, idet der på tilsvarende måde skønnes at  

 kunne være behov for i amtskommunalt regi at fremsætte anmodning om værgemål.
 Det er derimod ikke fundet hensigtsmæssigt, at andre administrative  

 myndigheder, herunder statsamterne, judicielle myndigheder eller advokater,  

 der ikke repræsenterer en klient omfattet af den afgrænsede kreds efter  

 loven, skal kunne tage initiativ til en sag om værgemål.
I overensstemmelse med de nugældende regler foreslås det, at personer og  

 myndigheder, der kan fremsætte anmodning om iværksættelse af værgemål, også  

 kan fremsætte anmodning om ændring eller ophævelse af værgemål.
Det foreslås  

 endvidere, at statsamterne skal have mulighed for at tage selvstændigt  

 initiativ til ændring eller ophævelse af værgemål, idet det forekommer  

 uhensigtsmæssigt, hvis statsamtet - såfremt det konstateres, at der er  

 grundlag for ophævelse eller ændring af værgemålet - skal gå den omvej at  

 rette henvendelse til politiet eller de sociale myndigheder.
 Udvalget har derimod ikke fundet anledning til at indføre en pligt  

 for offentlige myndigheder til at gribe ind eller til selvstændigt at tage  

 initiativ til værgemål.
Det foreslås, at anmodninger efter forslagets § 5 og §§ 7 - 10, jf.  

 nærmere herom de almindelige bemærkninger afsnit 5.2.1., skal sendes til  

 statsamtet.
Anmodes der tillige om fratagelse af den retlige handleevne efter  

 § 6, skal anmodningen sendes til retten.
5.2.4. Partsstillingen i en værgemålssag Fastlæggelsen af partsstillingen har i de administrative sager navnlig  

 betydning for myndighedens pligt til at underrette om sagen og give adgang  

 til kontradiktion, ligesom det har betydning for, hvem der skal have en  

 begrundet afgørelse og vejledning om klagemulighed og mulighed for  

 domstolsprøvelse.
Under retssager har partsstillingen betydning for, hvem der  

 har beføjelser under processen, bl.a. til at føre beviser og procedere.
Det foreslås i overensstemmelse med det almindelige forvaltningsretlige  

 partsbegreb, at den, der begæres sat under værgemål, har partsstatus under  

 sagens behandling i statsamtet.
Det samme gælder den, der har taget  

 initiativet ved at rette henvendelse til statsamtet.
 Om stillingen som part under rettens behandling af sager om værgemål  

 henvises til retsplejelovens § 459 i forslaget til lov om ændring af  

 retsplejeloven og forskellige andre love (Ændringer som følge af  

 værgemålsloven).
 5.2.5. Sagens oplysning og underretning om afgørelser m.v.
 Det foreslås, at officialprincippet, dvs. princippet om at den kompetente  

 myndighed selv sørger for sagens oplysning, fortsat skal gælde i alle sager  

 om værgemål.
I lovforslaget er der endvidere foreslået visse minimumskrav med hensyn  

 til de oplysninger, der skal foreligge i sagen.
I sager om værgemål efter  

 lovforslagets § 5 eller § 6 skal der således indhentes en lægeerklæring om  

 helbredstilstanden, og hvis vedkommende bor på institution tillige en  

 erklæring fra personalet på institutionen.
I andre værgemålssager, dvs. i  

 sager om samværgemål efter § 7, i visse sager om ændring af værgemålet efter  

 § 9 og i sager om ophævelse efter § 10, kan en lægeerklæring eller  

 institutionsudtalelse indhentes, hvis det findes nødvendigt.
Det foreslås  

 endvidere, at der skabes hjemmel for, at statsamtet og retten kan indhente  

 lægeerklæringer og institutionsudtalelser uden samtykke fra den, sagen angår.  

 Der er ikke fundet grundlag for at foreslå pligt for den, som sagen angår,  

 til at underkaste sig lægeundersøgelse.
Der foreslås endvidere i værgemålssager, der behandles af  

statsamtet, en hovedregel om, at den, som sagen angår, har ret til at  

 gøre sig bekendt med grundlaget for den påtænkte afgørelse og til at afgive  

 en skriftlig eller mundtlig udtalelse til sagen.
Partshøring kan imidlertid  

 undlades, hvis vedkommende ikke med nytte kan udtale sig om spørgsmålet.
Med  

 det foreslåede kriterium vil der også skulle indhentes en udtalelse fra den  

 pågældende, selv om denne på forhånd har givet samtykke til foranstaltningen.  

 Undtagelsen vil imidlertid i praksis formentlig dække størstedelen af  

 sagerne, således at sagerne som regel vil kunne afgøres på skriftligt  

 grundlag.
Dette gælder imidlertid ikke sager om værgemål efter § 5, stk. 2,  

 eller samværgemål efter lovforslagets § 7, hvor det kræves, at den pågældende  

 selv anmoder om iværksættelse af værgemålet, idet det under et møde i  

 statsamtet i disse tilfælde bl.a. skal søges belyst, om ønsket er  

 tilstrækkeligt overvejet.
 For værgemålssager, der behandles af retten, foreslås det, at den  

 pågældende skal udtale sig i et retsmøde, medmindre det i det konkrete  

 tilfælde ikke skønnes påkrævet.
Under hensyn til sagernes karakter og for at øge retssikkerheden og  

 tilgodese interesserne hos slægtninge, der ikke er parter, foreslås, at  

 ægtefællen og en eventuel værge som udgangspunkt skal underrettes om, at der  

 er indledt en sag om værgemål, herunder om ændring eller ophævelse af en  

 tidligere værgemålsafgørelse.
Underretningspligten gælder også i sager om  

 værgebeskikkelse og ændring af værgebeskikkelse, jf. de almindelige  

 bemærkninger afsnit 6, med hensyn til sagens oversendelse til afgørelse ved  

 retten, og når statsamtets afgørelse indbringes for retten, jf. ovenfor de  

 almindelige bemærkninger afsnit 5.2.1. og 5.2.2.
Statsamtet eller retten har efter forslaget pligt til at underrette om  

 afgørelsen i sagen.
Pligten gælder kun, hvis der tidligere under sagen er  

 givet underretning efter de ovenfor nævnte regler, og underretning skal da  

 ske til den, som tidligere har modtaget underretning.
 Advokatbeskikkelse i sager, der behandles ved statsamtet, er ikke fundet  

 nødvendig, jf. betænkningen side 205. Derimod foreslås, at der skal beskikkes  

 en advokat i alle værgemålssager, der behandles ved retten, jf. forslaget til  

 retsplejelovens § 460, 1. pkt., i lovforslaget om ændring af retsplejeloven  

 og forskellige andre love (Ændringer som følge af værgemålsloven).
6. Behandlingen af værgesager I dette afsnit beskrives reglerne om behandlingen af sager om beskikkelse  

 af værger samt fritagelse for og fratagelse af beskikkelser.
6.1. De gældende regler Efter den gældende regel i myndighedslovens § 30 skal der beskikkes en  

 værge for den umyndiggjorte.
For personer under lavværgemål beskikkes en  

 lavværge.
I forbindelse med en dom om umyndiggørelse eller lavværgemål  

 foretages beskikkelsen af retten, jf. lovens § 33, stk. 2, og § 56. I øvrigt  

 henhører værgebeskikkelse under statsamtet.
Det følger af myndighedslovens § 31, at det kun er muligt at afslå eller  

 kræve sig fritaget for værgebeskikkelse, hvis den pågældende på grund af  

 sygdom, alder eller anden særlig grund kun med betydelig vanskelighed kan  

 udøve værgemål.
Bestemmelsen kan i praksis bruges under overtalelsesforsøg,  

 mens der antagelig næppe gøres brug af reglen til direkte at påtvinge nogen  

 en værgebeskikkelse.
Med hvervet som et borgerligt ombud har man kunnet  

 opretholde, at værger normalt ikke honoreres.
Der vides kun lidt om, hvem der i praksis er værger.
I udvalgets  

 undersøgelse af byretternes umyndiggørelsessager forelå det oplyst, hvem  

 byretten udpegede som værge i 248 af de 263 sager, som endte med  

 umyndiggørelse.
Omkring 80 pct. af værgerne var et familiemedlem, omkring 13  

 pct. var advokater, og i omkring 7 pct. af sagerne blev andre, hovedsagelig  

 ansatte på et plejehjem eller bekendte af den umyndiggjorte, beskikket som  

 værge.
 Det fremgår af betænkningen, at der i stigende grad er problemer med at  

 skaffe egnede og villige værger.
Hvis det ikke er muligt at udpege en værge fra kredsen omkring den  

 umyndiggjorte, retter statsamterne ofte henvendelse til de kommunale  

 myndigheder, i hvilken forbindelse statsamterne i reglen gør opmærksom på, at  

 værgemål er et borgerligt ombud.
Sådanne situationer er ofte endt med, at der  

 er blevet beskikket en person fra den sociale sektor som værge.
Københavns Kommune har imidlertid en ordning med faste værger, hvor 2  

 advokater mod et nærmere fastsat vederlag påtager sig alle værgemål, som  

 Københavns Byret og Københavns Overpræsidium træffer afgørelse om.
I sommeren  

 1992 varetog de to faste værger tilsammen 273 værgemål.
Der er ikke fastsat særlige regler om værgens kvalifikationer.
Dog skal  

 værgen være myndig og må ikke være under lavværgemål, og bliver værgen  

 umyndiggjort eller sat under lavværgemål under værgemålet, ophører  

 beskikkelsen.
 Efter myndighedslovens § 32, stk. 1, skal værgemålet fratages værgen, hvis  

 denne misbruger sin stilling eller i øvrigt viser sig uegnet til hvervet.  

 Kompetencen til at fratage værgemål tilkommer efter myndighedslovens § 33,  

 stk. 1, statsamtet, og der gælder ingen begrænsninger med hensyn til, hvem  

 der kan tage initiativ til en sag om fratagelse af en værgebeskikkelse.
6.2. Reglerne i lovforslaget Udvalget har ikke fundet grundlag for at foreslå, at de saglige  

 kompetenceregler ved værgebeskikkelse omformes.
Således foreslås det, at  

 kompetencen til at beskikke værger følger kompetencen til at træffe afgørelse  

 om værgemålet, idet dog ændring af en værgebeskikkelse altid skal foretages  

 af statsamtet, også i tilfælde hvor beskikkelsen er foretaget af retten.  

 Statsamtets kompetence til at foretage værgebeskikkelse og ændring af  

 værgebeskikkelse omfatter også adgang til at fritage for og fratage  

 beskikkelsen.
 Udvalget har videreført den gældende regel i myndighedslovens § 32, stk.  

 1, om fratagelse af værgemål med den tilføjelse, at det udover ved misbrug  

 eller uegnethed til hvervet også skal være muligt at fratage en værge  

 beskikkelsen, hvis det er nødvendigt af hensyn til den, der er under  

 værgemål.
 Udvalget har endvidere i overensstemmelse med gældende ret foreslået, at  

 beskikkelsen bortfalder, hvis værgen eller samværgen selv kommer under  

 værgemål.
Udvalget har drøftet, om værgeopgaven fortsat skal være et borgerligt  

 ombud.
Det er udvalgets opfattelse, at dette ikke længere bør være tilfældet,  

 bl.a. fordi den motivation, som er nødvendig for varetagelse af værgeopgaven,  

 ikke er til stede, hvis værgen er påtvunget hvervet, jf. betænkningen side  

 228. Dette indebærer bl.a., at en udpeget værge når som helst med et rimeligt  

 varsel kan frasige sig hvervet.
Udvalget finder, at spørgsmålet om, hvem der skal udpeges som værge, altid  

 må bero på en konkret vurdering og afhænge af, hvad formålet med værgemålet  

 er.
Af betydning er det således, om værgen især skal varetage personlige  

 eller økonomiske anliggender, og i sidstnævnte tilfælde indgår også  

 størrelsen og sammensætningen af formuen i overvejelserne.
Ved personlige  

 værgemål vil det oftest være mest naturligt, at værgen søges i kredsen blandt  

 de nærmeste.
Der må lægges afgørende vægt på holdningen hos den, der  

 undergives værgemål, således at dennes ønsker i videst muligt omfang  

 imødekommes.
Endvidere må der tages hensyn til holdningen hos familien til  

 den pågældende.
Ved uenighed i familien vil dette i nogle tilfælde efter en  

 konkret vurdering tale for at vælge en udenforstående, herunder eventuelt en  

 professionel, som værge.
Udvalget har fundet det hensigtsmæssigt i højere grad end nu at have  

 faste, professionelle værger, først og fremmest til varetagelse af økonomiske  

 anliggender.
Dermed vil statsamternes vanskeligheder ved at finde egnede  

 værgeemner blive mindsket.
Samtidig vil det blive muligt at opnå en ordning,  

 hvor personer med særlig viden og interesse vil kunne tilrettelægge arbejdet  

 med varetagelse af værgemål på en rationel måde.
Herved vil  

 værgemålshonorarerne også finde et rimeligt leje.
I betænkningen er muligheden for at beskikke to værger for en voksen under  

 værgemål blevet overvejet.
Et mindretal (2 medlemmer) har fundet, at  

 der bør være mulighed for, at forældre, der hidtil begge har været værger,  

 beskikkes til at fortsætte værgemålet, når værgemål iværksættes for en ung i  

 umiddelbar tilslutning til myndighedsalderens indtræden, jf. mindretallets  

 lovudkast § 11, stk. 2. Baggrunden er hensynet til forældrene, som vil kunne  

 finde det uheldigt, at kontinuiteten i værgemålet brydes, at deres fælles  

 ansvar for fællesbarnet ophører, og at en af dem skal vælges som værge  

 fremfor den anden.
Udvalgets flertal (8 medlemmer) har derimod ikke fundet, at der  

 bør indføres en sådan særregel.
Flertallet har henvist til, at det praktiske  

 behov herfor forekommer meget begrænset, at værgemålet og samarbejdet med  

 myndighederne bliver mere besværligt, at der vil kunne opstå  

 legitimationsproblemer i relation til forretningsdrivende og andre mulige  

 aftaleparter, og at der vil være knyttet problemer til et sådant fælles  

 værgemål.
Der henvises til betænkningen side 230 f.
Justitsministeriet er enig med mindretallet i, at forældrene til  

 en ung, der kommer under værgemål i tilknytning til det fyldte 18. år,  

 formentlig i nogle tilfælde vil kunne ønske at fortsætte opgaven som værger i  

 forening.
Det er imidlertid Justitsministeriets opfattelse, at de grunde, som  

 anføres af flertallet, taler for, at der for voksne, der kommer under  

 værgemål, kun bør beskikkes en værge.
Hertil kommer, at forældre, som hidtil  

 har fungeret sammen som værger, må antages også at kunne arbejde sammen om de  

 opgaver, der er forbundet med værgemålet, selv om kun en af dem beskikkes som  

 værge og får legitimation til at handle på vegne af den unge.  

 Justitsministeriet har på den baggrund ikke medtaget mindretallets udkast til  

 § 11, stk. 2, i lovforslaget.
Endvidere har det samme mindretal i udvalget foreslået, at der  

 under særlige omstændigheder skal kunne beskikkes to værger med hver deres  

 afgrænsede opgaver og område, jf. lovudkastet i betænkningen § 11, stk. 3, og  

 betænkningen side 231 f.
Mindretallet har i den forbindelse henvist til  

 retsstillingen i Norge og Sverige, hvor der er mulighed for at udpege  

 forskellige værger med adskilte opgaver, og til, at en lignende ordning  

 findes i Danmark i dag med muligheden for testamentariske værger ved siden af  

 den beskikkede.
Samtidig skønnes der under hensyn til de af udvalget  

 foreslåede forskellige og individuelt udformede værgemål at være et større  

 behov i fremtiden for opdelte værgemål, herunder hvis tanken om  

 professionelle værger vinder frem.
Disse udvalgsmedlemmer har anført, at  

 eventuelle kompetencestridigheder kan imødegås ved en præcisering af de to  

 værgemåls områder, og desuden kan strid mellem værgerne forelægges statsamtet  

 til afgørelse, eventuelt med en ny værgebeskikkelse til følge.
Udvalgets flertal har derimod fundet, at der ikke bør indføres en  

 sådan ordning med to værger med hver deres område.
Som begrundelse herfor har  

 disse medlemmer bl.a. anført, at kompetencen generelt vil være vanskelig at  

 fastlægge, hvilket ville medføre vanskelige grænsedragninger og  

 konfliktløsninger for statsamterne, at tilsynet ville blive vanskeligere og  

 mere omfattende, at ansvaret ville kunne forflygtiges, og at  

 honorarudgifterne vil kunne blive for store.
Justitsministeriet er enig med flertallet i, at en ordning,  

 hvorefter der kan beskikkes to værger med hver sit område, vil kunne give  

 anledning til væsentlige problemer.
Dette er bl.a. også baggrunden for, at de  

 gældende regler om testamentsværger i overensstemmelse med forslaget i  

 betænkningen side 301-302 foreslås ophævet, jf. herom nærmere de almindelige  

 bemærkninger nedenfor i afsnit 12.2.3. Endvidere er der mulighed for, at  

 værgen ved mere omfattende værgemål kan antage bistand til varetagelsen af  

 værgeopgaverne, ligesom det vil være muligt for værgen at rådføre sig med  

 andre, f.eks. de pårørende, inden værgen træffer afgørelse.
 Justitsministeriet har derfor ikke fundet grundlag for at medtage  

 mindretallets forslag i lovforslaget.
 Justitsministeriet kan i øvrigt tiltræde de forslag, som udvalget har  

 stillet vedrørende værgesagerne, og lovforslaget er udformet i  

 overensstemmelse hermed.
 Om beskikkelse af foreløbige værger efter lovforslagets § 21 henvises til  

 afsnit 4.7.
7. Værgens beføjelser og pligter 7.1. De gældende regler Værgens opgaver Efter myndighedslovens § 53, 1. pkt., skal værgen varetage den umyndiges  

 interesser med omhu og efter bedste evne.
Såfremt den umyndiges midler står  

 under værgens bestyrelse, skal værgen på passende måde sørge for midlernes  

 bevaring og frugtbargørelse og deres anvendelse til bedste for den umyndige,  

 jf. myndighedslovens § 47. En forøgelse af den umyndiges formue ligger som  

 regel uden for værgens opgave.
Bestyrelsen af midlerne har således  

 hovedsagelig til formål at bevare kapitalen for den umyndige.
Ifølge myndighedslovens § 45 bestyrer værgen den umyndiges formue og  

 handler på hans vegne i retsforhold vedrørende formuen, for så vidt ikke  

 andet særligt er bestemt.
Værgen repræsenterer således den umyndige i  

 økonomiske forhold, udøver den retlige og faktiske bestyrelse af den  

 umyndiges formue i det omfang, formuen ikke er anbragt i en  

 forvaltningsafdeling, forvalter den umyndiges indtægter og indgår kontrakter  

 for denne, idet værgen generelt optræder for den umyndige.
Denne bestemmelse  

 suppleres af de administrative regler i Justitsministeriets bekendtgørelse  

 nr. 871 af 17. december 1991 om værgens beføjelser og pligter  

 (værgebekendtgørelsen). Værgens administration er endvidere begrænset i det  

 omfang, den umyndige selv kan råde, jf. myndighedslovens § 35 og §§ 38 - 41.
Værgen skal således forvalte fast ejendom, indbo og løsøre, fordringer på  

 naturalydelser, en forretning drevet for den umyndiges regning, formue under  

 en vis beløbsgrænse og arve- og gavebeløb, som gyldigt er holdt uden for  

 bestyrelse i en forvaltningsafdeling.
Derudover kan der blive tale om mere  

 dagligdags opgaver, ligesom værgen er initiativtager dels i forhold til  

 forvaltningsafdelingen og må forhandle om placering af aktiver m.v., dels i  

 relation til statsamtet i forbindelse med større og usædvanlige  

 dispositioner.
 Det følger af myndighedslovens § 48, at en umyndig ikke kan forpligtes ved  

 kaution eller anden sikkerhedsstillelse for tredjemands gæld.
 Om de mange enkeltstående opgaver, der skal løses ved iværksættelsen af et  

 værgemål og straks efter værgebeskikkelsen, under den løbende administration  

 og eventuelt ved værgemålets ophør henvises til betænkningen side 244 f.
 Værgen har fri rådighed over indtægterne til gavn for den, der er under  

 værgemål, men med de begrænsninger, der opstilles i form af krav om  

 godkendelse til visse typer dispositioner m.v., jf. nedenfor om tilsyn med  

 værgen.
 Værgen er efter myndighedslovens § 53, 2. pkt., erstatningsansvarlig over  

 for den umyndige for den skade, som værgen forvolder ved forsætligt eller  

 uagtsomt forhold.
Medindflydelse på værgens afgørelser Om umyndiges medindflydelse gælder reglen i myndighedslovens § 50,  

 hvorefter værgen i vigtige anliggender så vidt muligt skal indhente en  

 erklæring fra den umyndige, hvis vedkommende er fyldt 15 år.
Har den umyndige  

 en samlevende ægtefælle, skal værgen også indhente en erklæring fra denne.  

 Erklæring kan ikke kræves, hvis den umyndige er ude af stand til at handle  

 fornuftmæssigt på det område, sagen drejer sig om.
Den pågældende skal  

 således have forståelse for sagen.
Værgen er dog ikke forpligtet til at rette  

 sig efter den umyndiges tilkendegivelser.
Statsamtet påser i almindelighed,  

 at erklæringen foreligger i sager, der forelægges statsamtet.
Tilsyn med værgen Statsamterne fører tilsyn med værgerne for at sikre, at de umyndiges  

 interesser varetages, og at deres formue bevares.
Værgemålstilsynet, som har  

 hjemmel i myndighedslovens § 51, indebærer, at statsamtet skal godkende visse  

 dispositioner, kan give værgen pålæg og skal føre kontrol med værgens  

 regnskabsaflæggelse.
 Undtaget fra tilsynsreglerne er lavværgemål og værgemål, hvor værgen i  

 forening med en ægtefælle bestyrer den del af fællesboet, hvorover den  

 umyndige ægtefælle har rådigheden, jf. retsvirkningslovens § 52.
For så vidt angår statsamternes godkendelse af værgedispositioner er det i  

 værgebekendtgørelsen bl.a. foreskrevet, at værgen ikke uden samtykke må købe,  

 sælge eller behæfte fast ejendom for den umyndige, og at køb og salg af  

 løsøre samt stiftelse af gæld udover sædvanlige dispositioner kræver  

 statsamtets samtykke.
Efter den almindelige regel i værgebekendtgørelsens §  

 18, stk. 1, er statsamtets samtykke i øvrigt nødvendigt til enhver  

 disposition, der ligger udover en sædvanlig bestyrelse af den umyndiges  

 formue.
En værge skal føre regnskab over bestyrelsen af den umyndiges formue og  

 over anvendelsen af indtægter.
Pligten til at føre regnskab gælder også for  

 lavværger og ad hoc værger.
Værgen for en umyndiggjort skal som hovedregel  

 hvert år indsende regnskabet til statsamtet eller til den  

 forvaltningsafdeling, der bestyrer den umyndiges midler.
I det omfang, den  

 umyndiges midler bestyres i en godkendt forvaltningsafdeling, er et  

 indtægtsregnskab tilstrækkeligt, idet formueforholdene fremgår af  

 forvaltningsafdelingens depotudskrifter.
Bestyres den umyndiges midler i en godkendt forvaltningsafdeling, skal  

 regnskab over anvendelsen af udbetalte indtægter indsendes til  

 forvaltningsafdelingen.
Bestyres formuen af værgen, skal regnskabet indsendes  

 til statsamtet.
Beskikkede værger skal dog ikke indsende regnskab, hvis den  

 umyndiges formue ikke overstiger 20.000 kr.
 Forvaltningsafdelingerne varetager efter den gældende ordning i praksis en  

 række beføjelser af samme karakter som tilsynsmyndighederne, bl.a. revision  

 af indtægtsregnskaber.
 Forvaltningsafdelingerne og statsamterne underkaster de modtagne  

 regnskaber en revision af, om indtægterne er anvendt til den umyndiges  

 fornødenheder, og om udbetalt kapital er brugt i overensstemmelse med den  

 givne tilladelse.
 Statsamternes afgørelser vedrørende værgernes varetagelse af værgemålene  

 kan indbringes for Civilretsdirektoratet, der er den øverste  

 tilsynsmyndighed, jf. myndighedslovens § 51.
Værgens vederlag Med hjemmel i myndighedslovens § 51, hvorefter justitsministeren  

 udfærdiger nærmere bestemmelser om, i hvilket omfang der kan tillægges værgen  

 vederlag for bestyrelsen, findes i værgebekendtgørelsens § 7 en regel,  

 hvorefter statsamtet i særlige tilfælde kan tillægge værgen et vederlag.  

 Vederlaget afholdes af den umyndige.
Godkendelse kræves ikke af vederlag, som  

 en person under lavværgemål skal betale til sin lavværge.
Udgangspunktet er derfor i dag, at værgen må udføre arbejdet uden  

 betaling, idet der er tale om et borgerligt ombud.
Ligeledes får forældre som  

 værger for mindreårige kun rent undtagelsesvis vederlag.
Beskikkede værger  

 med familiemæssig tilknytning til den umyndiggjorte får ligeledes kun  

 undtagelsesvis tillagt et honorar af statsamtet.
Beskikkede værger uden  

 familiemæssig tilknytning får ikke vederlag, hvis værgemålet er relativt  

 ukompliceret.
Hvis derimod værgemålet er mere besværligt, f.eks. på grund af  

 problemer med fast ejendom, større korrespondance eller jævnlige møder med  

 offentlige myndigheder m.v., kan værgemålets karakter begrunde et honorar.
Civilretsdirektoratet har over for statsamterne tilkendegivet, at der i  

 almindelighed bør tilkendes advokater, der er beskikkede værger, et honorar,  

 når det godtgøres, at advokaten har haft et arbejde med værgemålet, der går  

 ud over almindelige løbende opgaver i forbindelse med administrationen af en  

 normalt sammensat formue.
I disse normaltilfælde kan honoraret fastsættes til  

 indtil 1.000 kr. om året.
 Endvidere kan en advokat, der er beskikket værge, uden tilladelse fra  

 statsamtet beregne sig en godtgørelse for kontorholdsudgifter med indtil  

 1.500 kr. om året.
Advokaterne, der er tilknyttet den særlige faste værgeordning i København,  

 jf. de almindelige bemærkninger afsnit 6.1., aflønnes hver med et fast  

 månedligt honorar for samtlige værgemål, der i 1992 var på ca. 19.500 kr.  

 Honorarerne afholdes af statskassen.
Derudover kan værgerne hos den umyndige  

 beregne sig et årligt vederlag på 7 pct. af den årlige bruttoindtægt, såfremt  

 indtægten udgør mindst 5.000 kr.
Ved særligt arbejdskrævende værgemål kan der  

 søges om et særligt vederlag uanset indtægternes størrelse.
Værgens beføjelser og pligter ved lavværgemål Ved lavværgemål er værgen ikke underlagt bestemmelserne om tilsyn,  

 herunder bl.a. regnskabsaflæggelse.
Som følge heraf gælder heller ikke  

 begrænsninger vedrørende statsamtets godkendelse af forbrug af formuen eller  

 vederlag til lavværgen, og bestemmelserne om medindflydelse og kautionsforbud  

 finder heller ikke anvendelse.
Ved lavværgemål har den, der er under  

 værgemål, imidlertid afgørende indflydelse som følge af, at den pågældende og  

 værgen handler i forening.
Værgens beføjelser og pligter ved værgemål for gifte I § 52 i lov om ægteskabets retsvirkninger findes en særregel om gifte  

 umyndiggjorte, hvorefter det tilkommer ægtefællen i forbindelse med værgen at  

 bestyre den del af fællesboet, hvorover den umyndiggjorte ægtefælle har  

 rådigheden.
Anbringelses-, bestyrelses- og tilsynsreglerne finder ikke  

 anvendelse i disse tilfælde.
Bestemmelsen gælder ikke i det omfang, der er  

 særeje, herunder skilsmissesæreje.
Denne særlige ordning er obligatorisk, når  

 en anden end ægtefællen beskikkes som værge.
Bliver ægtefællen beskikket som  

 værge, gælder de almindelige regler om formuens forvaltning og anbringelse,  

 tilsyn, aflæggelse af regnskab m.v.
 Udvalget har i øvrigt skønnet, at mellem 300 og 350 ægtepar i dag gør brug  

 af reglen i retsvirkningslovens § 52.
7.2. Reglerne i lovforslaget Bestemmelserne i lovforslagets kapitel 4 om værgens beføjelser og pligter  

 er fælles for alle værgemål, idet dog samværgemål efter § 7 og værgemål for  

 gifte efter § 33, stk. 1, alene er omfattet af nogle af bestemmelserne.
 Bestemmelserne i lovforslaget svarer i øvrigt i vidt omfang til de  

 gældende regler.
7.2.1. Værgens opgaver Også efter lovforslaget skal værgens opgave være inden for hvervets omfang  

 at varetage interesserne for den, der er under værgemål, idet dette er  

 hovedformålet med værgemål.
På det økonomiske område er det således værgens  

 opgave at administrere formuen og træffe bestemmelse om anvendelse af  

 indtægterne.
Efter lovforslaget gælder fortsat et princip om, at værgen skal sørge for,  

 at formuen bevares, men dette princip er søgt nedtonet, således at værgen  

 under hensyn til værgemålets karakter med statsamtets godkendelse i passende  

 omfang kan bruge af formuen, såfremt indtægterne ikke er tilstrækkelige.
Det  

 forudsættes herved, at adgangen til forbrug af formuen fortrinsvis skal  

 benyttes ved værgemål for voksne.
Endvidere foreslås der en udtrykkelig regel om, at værgen kan overlade  

 den, der er under værgemål, penge til egen rådighed, hvis værgen finder det  

 forsvarligt, at den pågældende sørger for sine egne behov.
Bestemmelsen  

 indebærer, at værgen ikke skal aflægge regnskab for anvendelsen af disse  

 midler.
Bestemmelsen vil især få betydning for unge og for den gruppe under  

 værgemål, der fungerer godt, f.eks. psykisk udviklingshæmmede i  

 bofællesskaber.
Undlader værgen at imødekomme en anmodning om at få overladt  

 penge til egen rådighed, kan der klages herover til statsamtet, indgives  

 ansøgning om at få værgemålet begrænset eller om at få beskikket en anden  

 værge.
Det foreslås, at forbuddet mod, at værgen forpligter den, der er under  

 værgemål, ved kaution, opretholdes.
Forbuddet gælder også de værger for  

 gifte, som samarbejder med ægtefællen efter § 33, stk. 1. Forbuddet gælder  

 dog ikke ved samværgemål i henhold til lovforslagets § 7.
Umyndige kan ikke selv påtage sig kautionsforpligtelser.
Derimod er  

 personer under værgemål efter § 5 eller § 7 i princippet ikke afskåret fra at  

 kautionere, da de ikke er berøvet handleevnen.
Sådanne selvstændige  

 dispositioner vil i givet fald eventuelt kunne rammes af aftalelovens  

 ugyldighedsgrunde eller af reglen om ugyldighed i lovforslagets § 46.
Spørgsmålet om, hvad der gælder, når værgen overskrider sine beføjelser,  

 er i dag ikke reguleret i myndighedsloven.
Udvalget har overvejet at udforme  

 en udtrykkelig bestemmelse om virkningerne af en værges overskridelse af sin  

 kompetence, jf. betænkningen side 256 f.
Udvalget har imidlertid ikke fundet  

 en sådan regel nødvendig.
Justitsministeriet er enig i, at man på baggrund  

 af, at der hidtil ikke har vist sig at være behov for regulering af disse  

 tilfælde, bør afvente erfaringerne på området, når den nye lov har virket  

 nogen tid i praksis.
 Endvidere foreslås det, at bestemmelsen om værgens erstatningsansvar  

 opretholdes i en sprogligt ændret form, jf. lovforslagets § 31.
7.2.2. Medindflydelse på værgens afgørelser Et mindretal i udvalget (2 medlemmer) har foreslået, at værgen som  

 udgangspunkt skal være forpligtet til at spørge den, der er under værgemål, i  

alle anliggender omfattet af værgemålet, herunder også i sager, hvor  

 den, der er under værgemål, er under 15 år.
 Udvalgets flertal (8 medlemmer) har imidlertid fundet, at den  

 nugældende retstilstand i nogen grad bør videreføres, så værgen alene skal  

 spørge i vigtigere anliggender og kun hvis den, der er under værgemål,  

 er over 15 år.
Justitsministeriet er enig med mindretallet i, at det er  

 betydningsfuldt at tage mindreårige under 15 år med på råd og dermed oplære  

 dem i at overveje rækkevidden af handlinger vedrørende forhold, som de i  

 løbet af en kortere årrække selv skal have ansvaret for.
Justitsministeriet  

 finder imidlertid, at den nugældende retstilstand bør videreføres, således  

 som flertallet i udvalget har foreslået det, og således at der i forhold til  

 gældende ret, der anvender kriteriet »vigtige anliggender«, bliver  

 en vis udvidet pligt til at spørge den, der er under værgemål.
Hermed vil  

 hensynet til den pædagogiske betydning af bestemmelsen kunne tilgodeses ved  

 at udvide reglens anvendelsesområde, uden at værgens arbejde dermed bliver  

 for upraktisk og byrdefuldt.
En sådan regel stemmer også bedst overens med,  

 at sanktionerne mod en værge, som tilsidesætter bestemmelserne om  

 medindflydelse, er begrænsede, jf. de almindelige bemærkninger ovenfor afsnit  

 7.2.1.
 Endvidere foreslås den begrænsning, at værgen kan lade være med at spørge  

 den, der er under værgemål, hvis den pågældende ikke forstår sagens betydning  

 eller ikke kan spørges uden betydelig vanskelighed.
Da værgemålsloven for så vidt angår unge ikke vedrører personlige  

 spørgsmål, gælder reglen om medindflydelse ikke på dette område.
Derimod  

 gælder den foreslåede regel for voksne også vedrørende personlige spørgsmål.
 I overensstemmelse med den nugældende regel i myndighedslovens § 50  

 foreslås, at en værge for en person, der er gift, skal have pligt til at  

 indhente en erklæring fra ægtefællen, medmindre ægtefællerne er separerede.
7.2.3. Tilsyn med værgen Tilsynsreglerne finder anvendelse for værger for umyndige under 18 år og  

 for værger for personer, der er under værgemål efter lovforslagets § 5 eller  

 tillige efter § 6. Svarende til de hidtil gældende regler foreslås, at  

 tilsynet kun skal vedrøre økonomiske spørgsmål, idet der dog vil være  

 mulighed for, at statsamtet kan give pålæg til værgen i forbindelse med  

 personlige værgemål.
Om udvalgets overvejelser med hensyn til eventuel  

 godkendelse af dispositioner ved personlige værgemål henvises til  

 betænkningen side 313.
Efter lovforslaget bevares den hidtidige retstilstand, hvorefter der ikke  

 er tilsyn med værgerne ved samværgemål og værgemål, hvor en værge for en gift  

 person i forening med den anden ægtefælle bestyrer bodelen tilhørende den,  

 der er under værgemål.
På disse områder har statsamtet alene adgang til at  

 fratage værgen beskikkelsen eller eventuelt ændre værgemålet.
Lovforslaget indeholder i § 30 en bemyndigelse til at udfærdige  

 administrative forskrifter om godkendelse fra statsamtet til dispositioner  

 over indtægten og formuen og til stiftelse af gæld.
Justitsministeriet kan  

 tilslutte sig udvalgets hovedtanker om udnyttelsen af denne bemyndigelse, jf.  

 betænkningen side 315 ff, hvoraf det fremgår, at den gældende retstilstand  

 stort set foreslås opretholdt.
Særligt bemærkes dog, at udvalget har anført,  

 at den nugældende bestemmelse i værgebekendtgørelsens § 14 om statsamtets  

 samtykke til køb og salg af løsøre forekommer unødig snæver og restriktiv.  

 Justitsministeriet er enig med udvalget i, at det vil være naturligt at lempe  

 de nugældende regler med hensyn til køb og salg af løsøre, og dette vil ske i  

 forbindelse med udarbejdelsen af de administrative regler på området.
 Med hensyn til statsamternes mulighed for at give værgen pålæg eller  

 direktiver om at gøre eller undlade noget har udvalget fundet, at der i de  

 administrative forskrifter, som skal afløse værgebekendtgørelsen, bør rettes  

 mere opmærksomhed på disse funktioner, som der vil kunne være særligt behov  

 for i tilfælde, hvor værgen er for passiv, jf. betænkningen side 318 f.  

 Justitsministeriet vil være opmærksom på udvalgets overvejelser i forbindelse  

 med udarbejdelsen af de administrative regler, således at der ved  

 bekendtgørelse fastsættes en regel, som udtrykkeligt henleder opmærksomheden  

 på, at enhver kan rette henvendelse til statsamtet ved en værges passivitet.
Regnskabskontrollen vedrørende forvaltningen af formue og anvendelsen af  

 indtægter er så central, at der er medtaget en bestemmelse herom i  

 lovforslaget, jf. § 29. Lovbestemmelsen er generelt udformet og indeholder en  

 bemyndigelse til justitsministeren til at fastsætte detailreglerne  

 administrativt.
Det forudsættes, at de administrative regler tager  

 udgangspunkt i den nugældende retstilstand.
Justitsministeriet kan i den  

 forbindelse tilslutte sig de af udvalget i betænkningen side 321 anførte  

 betragtninger vedrørende regnskabsaflæggelsen.
Justitsministeriet finder  

 således, at der også i fremtiden bør være fastsat grænser med hensyn til de  

 beløb, hvorover regnskaber skal indsendes til revision, og at  

 regnskabspligten af kontrolmæssige grunde næppe bør ophæves eller lempes,  

 hvor det i større omfang tillades værgen at skønne over, om dispositionen er  

 fornuftig og berettiget, jf. ovenfor om køb og salg af løsøre.
 Det tilføjes, at statsamtets afgørelser i godkendelsessager og under  

 udøvelsen af værgemålstilsynet som hidtil er omfattet af den almindelige  

 klageadgang til Civilretsdirektoratet.
7.2.4. Værgens vederlag Som anført i de almindelige bemærkninger afsnit 6.2. foreslås, at et  

 værgemål ikke længere skal være et borgerligt ombud.
Heraf følger, at det  

 ikke er muligt at opretholde den hidtidige ganske restriktive regulering og  

 praksis med hensyn til vederlag.
Det foreslås således, at værgen skal kunne tillægges vederlag for sit  

 arbejde ikke kun i særlige tilfælde, men i den udstrækning, det er rimeligt.  

 Udvidelsen af adgangen til at oppebære vederlag tager navnlig sigte på  

 professionelle værger.
Efter lovforslaget skal endvidere nødvendige udlæg  

 kunne dækkes, hvilket svarer til de gældende regler.
Beløbene fastsættes af  

 statsamtet som tilsynsmyndighed og betales af den, der er under værgemål,  

 eller hvis den pågældende er uden midler, af statsamtet.
Endvidere foreslås det, at justitsministeren bemyndiges til at fastsætte  

 regler om udlæg og vederlag til værger.
Om den nærmere udnyttelse af denne  

 bemyndigelse henvises til de specielle bemærkninger til § 32 i lovforslaget,  

 idet det bemærkes, at Justitsministeriet endnu ikke har taget stilling til, i  

 hvilket omfang vederlag til professionelle værger bør ske efter en ren  

 timebetaling, efter aftalte takster eller efter andre generelle principper.  

 Justitsministeriet vil i forbindelse med udarbejdelsen af de administrative  

 forskrifter forhandle spørgsmålet med de relevante myndigheder og  

 organisationer, herunder i tilknytning til overvejelserne om indførelse af en  

 ordning med faste værger.
Efter lovforslaget er udgangspunktet, at den, der er under værgemål, selv  

 skal betale værgens vederlag.
Der må imidlertid for så vidt angår økonomiske  

 værgemål være en undergrænse for, hvornår vederlaget kan pålægges den  

 pågældende.
Ved de økonomiske værgemål må retningslinierne være, at de som  

 overvejende hovedregel må hvile honorarmæssigt i sig selv.
Hvis ikke formuen  

 er så stor, at der er midler til at dække udgiften til værgens  

 administration, kan den økonomiske behovsvurdering føre til, at man må lade  

 være med at etablere værgemål alene på dette formuegrundlag.
Hvad angår  

 værgens arbejde ved personlige værgemål må den, der er under værgemål, selv  

 betale for værgens arbejde i det omfang, vedkommende har noget at betale med.
Hvis og i det omfang vederlagsudgiften ikke kan pålægges den pågældende  

 selv, må det offentlige betale.
Justitsministeriet finder det mest  

 hensigtsmæssigt at lade udgifterne i disse tilfælde påhvile statsamterne,  

 idet fastsættelse af regler om, at udbetalingen skal foretages af andre  

 myndigheder, vil medføre yderligere administration og udgifter.
Vederlag til samværger og værger, der under en fællesejeordning i forening  

 med ægtefællen bestyrer bodelen for den, der er under værgemål, kan ikke  

 belaste det offentlige.
Vederlaget afholdes i disse tilfælde af den, der er  

 under værgemål, jf. lovforslagets § 32, stk. 3, og § 33, stk. 3.
7.2.5. Værgens beføjelser og pligter ved samværgemål Efter lovforslaget videreføres den gældende retstilstand vedrørende  

 lavværgemål, hvorefter værgen ikke er underlagt bestemmelserne om tilsyn,  

 ligesom reglerne om medindflydelse og kautionsforbud heller ikke finder  

 anvendelse.
7.2.6. Værgens beføjelser og pligter ved værgemål for gifte Udvalget har foreslået systemet i retsvirkningslovens § 52 om værgens og  

 ægtefællens samråden bevaret og overført til værgemålsloven, se herom  

 betænkningen side 238.
Er en gift person under værgemål efter lovforslagets § 5, eventuelt  

 tillige med fratagelse af den retlige handleevne efter lovforslagets § 6,  

 bestyrer værgen således i forening med den anden ægtefælle den del af  

 fællesboet, der er omfattet af værgemålet.
Disse værgemål er ikke underlagt  

 tilsyn.
Der skal endvidere ikke aflægges regnskab, der kræves ikke  

 godkendelse til bestemte dispositioner, og værgens vederlag skal ikke  

 fastsættes af statsamtet.
Ordningen foreslås som noget nyt gjort valgfri,  

 således at det ved værgebeskikkelsen kan fastsættes, at værgen handler alene,  

 dvs. uden den anden ægtefælles medråden.
Fastsættes det, at værgen skal  

 handle alene, gælder de almindelige regler om indlevering af formuen til  

 bestyrelse i en forvaltningsafdeling og om tilsyn m.v. også for gifte  

 personer under værgemål.
Er også den anden ægtefælle under værgemål, handler værgen alene.
Det  

 samme gælder, hvis ægtefællerne er separerede.
 8. Formuens forvaltning og anbringelse m.v.
8.1. De gældende regler Ud over at handle på den umyndiggjortes vegne i retsforhold vedrørende  

 formuen er det værgens opgave at udøve den retlige og faktiske bestyrelse af  

 den umyndiggjortes formue i det omfang, formuen ikke er i en  

 forvaltningsafdeling, og at forvalte den umyndiges indtægter, jf.  

 myndighedslovens § 45. Værgens administration er udelukket i det omfang, den  

 umyndiggjorte selv kan råde, jf. myndighedslovens §§ 38 - 41.
 Formueforvaltningen reguleres i lov om anbringelse og bestyrelse af  

 umyndiges midler m.v., der er gengivet i lovforslagets bilag 2. Loven  

 suppleres af reglerne i bekendtgørelse nr. 869 af 17. december 1991 om  

 anbringelse af umyndiges midler og båndlagt arv (anbringelsesbekendtgørelsen)  

 og bekendtgørelse nr. 870 af 17. december 1991 om bestyrelse af umyndiges  

 midler m.v. i godkendte forvaltningsafdelinger (bestyrelsesbekendtgørelsen).
Dette regelsæt, som begrænser værgens faktiske adgang til at råde over den  

 umyndiges formue, indebærer en faktisk beskyttelse af formuen på to  

 forskellige måder.
Dels foreskrives det, hvorledes midlerne må anbringes og  

 dermed investeres, og dels fastsættes det, hvorledes bestyrelsen af den  

 umyndiggjortes midler skal udøves, dvs. hvor den faktiske bestyrelse eller  

 forvaltning skal finde sted.
Regler om anbringelse og bestyrelse gælder både for mindreårige og  

 umyndiggjorte, men ikke for personer under lavværgemål.
De omfatter heller  

 ikke de tilfælde, hvor en værge og en ægtefælle sammen administrerer den  

 umyndiggjortes bodel, jf. lov om ægteskabets retsvirkninger § 52.
Hovedreglen er, at alle midler, der tilhører eller tilfalder en  

 umyndiggjort, skal bestyres i en godkendt forvaltningsafdeling i et  

 pengeinstitut og anbringes i særlige aktiver.
Reglerne indebærer således, at  

 værgens råden over formuen er begrænset, og at der reelt ikke er den vide  

 legale repræsentationsret, som myndighedsloven synes at udtrykke.
At midlerne  

 er undergivet værgens bestyrelse er således ikke udgangspunktet i praksis.
Forvaltningsafdelingernes bestyrelse består i almindelig  

 kapitaladministration.
Det er således værgen, der inden for rammerne i  

 anbringelsesbekendtgørelsen bestemmer bl.a., hvorledes midlerne skal  

 investeres.
Om forvaltningsafdelingernes og værgens kompetence til at  

 disponere henvises til betænkningen side 286 f.
Samarbejdet mellem  

 forvaltningsafdelingen og værgen indebærer, at forvaltningsafdelingen  

 kontrollerer, at anbringelsesbekendtgørelsen overholdes.
Som anført i de  

 almindelige bemærkninger afsnit 7.1. har forvaltningsafdelingerne en række  

 centrale opgaver i forhold til værgerne af samme karakter som dem, der er  

 henlagt til de offentlige tilsynsmyndigheder.
Forvaltningsafdelingerne har  

 således opgaver i forbindelse med udbetaling af kapitalbeløb, revision og  

 godkendelse af regnskaber over anvendelsen af renter og andet udbytte af den  

 umyndiggjortes kapital.
Endvidere kan forvaltningsafdelingerne begrænse  

 udbetalingen af indtægter til værgen og træffe afgørelse om værgens budgetter  

 for kommende udgifter.
 I cirkulære nr. 20 af 26. februar 1986 om indberetning vedrørende midler,  

 der tilfalder umyndige og borteblevne, samt indberetning vedrørende  

 værgebeskikkelser m.v. er der fastsat nærmere retningslinier, som bl.a.  

 sikrer, at umyndiges midler indbetales til bestyrelse i en godkendt  

 forvaltningsafdeling, og at det tilsynsførende statsamt modtager kopi af  

 værgebeskikkelsen.
Det fremgår af værgebekendtgørelsens § 9, at værgen ikke gyldigt kan  

 kvittere for modtagelsen af umyndiges midler, der skal bestyres i en godkendt  

 forvaltningsafdeling.
Den, der betaler direkte til værgen, kan således  

 risikere at skulle betale en gang til.
 Nogle aktiver er undtaget fra kravet om, at midlerne skal bestyres i en  

 godkendt forvaltningsafdeling.
I anbringelses- og bestyrelseslovens § 3, stk. 2, er opregnet en række  

 undtagelser fra hovedreglen om forvaltningsbestyrelse.
Vigtigst er, at værgen  

 bestyrer fast ejendom og løsøre, som den umyndige ejer, ligesom det med  

 hjemmel i bestemmelsen er fastsat, at formuer under 20.000 kr. administreres  

 af værgen.
Fremhæves kan det også, at gavemidler og friarv, som ved  

 gavegivers og arveladers gyldige bestemmelse er holdt uden for bestyrelse i  

 en godkendt forvaltningsafdeling, er undtaget.
Værgen skal efter bedste evne sørge for, at de værdier, der ikke er  

 anbragt i en godkendt forvaltningsafdeling, og som står under værgens  

 bestyrelse, bevares og frugtbargøres og anvendes til bedste for den umyndige,  

 jf. myndighedslovens § 47. En forøgelse af den umyndiges formue ligger som  

 regel uden for værgens opgaver.
Der er således tale om en konservativ  

 bestyrelse.
Undtaget fra hovedreglen om, at alle midler skal bestyres i en godkendt  

 forvaltningsafdeling, er endvidere den umyndiggjortes selverhverv samt friarv  

 og gave, som den umyndiggjorte har fået til egen rådighed, jf.  

 myndighedslovens § 39 og § 40. Disse midler råder den umyndiggjorte således  

 selv over.
Der er ikke i lovgivningen fastsat regler om tilsyn med den  

 umyndiggjortes frie midler.
Indtægterne fra sådanne midler er ikke omfattet  

 af værgens regnskabspligt efter myndighedslovens § 25.
Det antages i praksis, at en begunstigelsesbestemmelse i en livs- eller  

 ulykkesforsikring, hvorefter en forsikringssum, der tilfalder en begunstiget  

 umyndig, ikke skal indleveres til en forvaltningsafdeling, men udbetales til  

 den umyndiges værge til bestyrelse, ikke kan sidestilles med en bestemmelse i  

 et gavebrev eller i et testamente om, at henholdsvis gavemidler og friarv  

 skal holdes uden for bestyrelse i en godkendt forvaltningsafdeling.
Livs-  

 eller ulykkesforsikringssummer antages således ikke at kunne holdes uden for  

 bestyrelse i en godkendt forvaltningsafdeling.
Retstilstanden er ikke  

 endeligt afklaret ved domstolene.
Efter § 1 i anbringelses- og bestyrelsesloven må umyndiges midler kun  

 anbringes som kontant indskud i et pengeinstitut eller i aktiver, der giver  

 fuldt betryggende sikkerhed for midlernes bevaring.
Justitsministeriet har i  

 anbringelsesbekendtgørelsen fastsat detaljerede regler om, hvilke aktiver der  

 kan godkendes som investeringsobjekter, se nærmere herom betænkningen side  

 291. Anbringelsesreglerne gælder såvel for forvaltningsafdelingerne som for  

 værgerne.
 Beløb under 5.000 kr. eller beløb, som må anses for nødvendige til dækning  

 af den umyndiggjortes løbende udgifter, kan imidlertid foreligge kontant hos  

 værgen.
 Endvidere kan midler, der tilhører en umyndiggjort ved umyndiggørelsen,  

 bevares i den form, de foreligger, ligesom midler, der tilfalder en umyndig  

 ved arv, kan bevares i den form, hvori de udlægges på skiftet.
 Anbringelsesreglerne er heller ikke til hinder for, at en umyndiggjort  

 modtager gaver i form af andre aktiver end dem, der er nævnt i  

 bekendtgørelsen.
 Endvidere er friarv og gave undtaget fra reglerne om anbringelse i de  

 tilfælde, hvor gavegiveren eller arveladeren har bestemt, at reglerne om  

 bestyrelse i en forvaltningsafdeling og anbringelsesreglerne skal fraviges.  

 Værgen bør i disse tilfælde sørge for en betryggende opbevaring af midlerne,  

 og for sådanne aktiver skal der indsendes regnskab til statsamtet.
Endelig er aktiver, f.eks. løsøre, som er erhvervet efter tilladelse fra  

 statsamtet i medfør af værgebekendtgørelsen, undtaget fra  

 anbringelsesreglerne.
Også for sådanne aktiver skal værgen aflægge regnskab  

 til statsamtet.
Forbrug af den umyndiges formue kræver altid tilladelse fra statsamtet,  

 jf. værgebekendtgørelsens § 24. Efter bestemmelsen, som gælder både for  

 formuer, som værgen selv administrerer, og midlerne i  

 forvaltningsafdelingerne, kan tilladelse til formueforbrug kun gives, hvis  

 indtægterne ikke er tilstrækkelige til at dække den umyndiges fornødenheder  

 og til at fyldestgøre dennes forpligtelser, eller hvis dennes velfærd i  

 øvrigt kræver sådant.
Praksis for tilladelser til formueforbrug er beskrevet  

 i betænkningen side 306-308.
Kontrollen med de værgebestyrede midler sker ved, at værgen efter  

 værgebekendtgørelsens § 25, stk. 4, aflægger regnskab til statsamtet for  

 indtægter og formue.
Dispositioner i strid med de forpligtelser, som påhviler  

 værgen, kan eventuelt påføre værgen et erstatningsansvar.
8.2. Reglerne i lovforslaget Udvalget har fundet, at en forenkling af det gældende regelsæt er  

 tiltrængt.
Af systematiske grunde foreslås, at en række af grundreglerne om  

 formuens anbringelse og forvaltning, som i dag findes i lov om anbringelse og  

 bestyrelse af umyndiges midler m.v., samles i værgemålsloven, ligesom visse  

 bestemmelser, som i dag er bekendtgørelsesstof, foreslås medtaget i loven.
Det er udvalgets opfattelse, at reglerne om formueforvaltningen som  

 udgangspunkt skal omfatte alle former for værgemål.
Baggrunden herfor er, at  

 formuereglerne snarere må opfattes som et væsentligt element i  

 værgeadministrationen og som en begrænsning i værgens råderum, end som en  

 hindring af aktivitetsmulighederne for den, der er under værgemål.
Udvalget  

 foreslår imidlertid, at samværgemålene og værgemål for gifte personer, hvor  

 værgen i forening med den anden ægtefælle bestyrer den del af fællesboet, der  

 er omfattet af værgemålet, på samme måde som i dag skal holdes uden for  

 reglerne om formuens forvaltning og anbringelse.
Det følger endvidere af forslaget, at bestemmelserne om formuens  

 bestyrelse og anbringelse ikke gælder i tilfælde, hvor et § 5-værgemål kun  

 angår personlige spørgsmål.
Endvidere gælder reglerne i økonomiske værgemål  

 kun for de aktiver, som er indraget under værgemålet.
 Justitsministeriet kan i det hele tilslutte sig udvalgets forslag, som  

 gennemgås nærmere nedenfor i afsnit 8.2.1.-8.2.5., og lovforslaget er  

 udformet i overensstemmelse hermed.
8.2.1. Dispositioner ved værgemålets iværksættelse Udvalget har ikke foreslået nogen ændring af den gældende retstilstand,  

 hvorefter midler kan bevares i den form, hvori de foreligger ved  

 iværksættelse af værgemål for voksne, men har fundet, at der i loven bør  

 indsættes en udtrykkelig bestemmelse herom.
Også den gældende regel i  

 anbringelses- og bestyrelseslovens § 1, stk. 2, om, at arv, der tilfalder en  

 person under værgemål, kan bevares i den form, hvori den udlægges på skiftet,  

 foreslås videreført, se herom lovforslagets § 34.
Udvalget har endvidere foreslået, at der indføres en ordning med  

 registrering af aktiver og passiver ved værgemålets start.
Udvalget har  

 foreslået, at der i loven gives justitsministeren en bemyndigelse til at  

 fastsætte regler om værgens pligt til registrering af aktiver og passiver,  

 således at afgrænsninger og enkeltheder fastlægges i administrative  

 forskrifter, som udarbejdes på grundlag af drøftelser med  

 forvaltningsafdelingerne.
Af betænkningen fremgår bl.a., at regler om  

 registrering af aktiver og passiver kun skal gælde i forbindelse med  

 værgebeskikkelse og dermed ved værgemål for voksne, men ikke ved værgemål for  

 mindreårige.
Justitsministeriet kan tilslutte sig udvalgets synspunkt.
Den gældende bestemmelse i værgebekendtgørelsens § 9 om, at værgen ikke  

 gyldigt kan kvittere for modtagelsen af umyndiges midler, der skal bestyres i  

 en godkendt forvaltningsafdeling, medvirker til at sikre, at midler, som skal  

 indleveres til bestyrelse i en forvaltningsafdeling, også rent faktisk bliver  

 indleveret.
Udvalget har fundet, at det bør fremhæves i selve loven, at denne  

 primære pligt påhviler værgen, jf. herom lovforslaget § 35, stk. 3. Om  

 fastsættelse af administrative forskrifter om direkte indbetaling til  

 forvaltningsafdelingen og indberetning til Civilretsdirektoratet om  

 udbetaling af løbende ydelser henvises til lovforslagets § 40, nr. 4.
8.2.2. Bestyrelsen af formuen Det har været udvalgets grundsyn, at den nuværende ordning med  

 administration i godkendte forvaltningsafdelinger skal fortsættes.
Ordningen  

 er gennemført efter nøje overvejelser og rummer fordele for både de personer,  

 der er under værgemål, værgerne og for det offentlige, herunder særligt for  

 statsamterne.
Udvalget har foreslået, at forvaltningsbestyrelse skal ske med  

 hensyn til kontante midler, aktier, obligationer, pantebreve og andre  

 værdipapirer.
Uanset fordelene ved forvaltningsafdelingernes bestyrelse må nogen  

 administration nødvendigvis ligge hos værgen.
Udvalget har foreslået, at det  

 i modsætning til i dag i loven positivt opregnes, at værgen forvalter faste  

 ejendomme, løsøre, fordringer på naturalydelser og andre aktiver, der ikke  

 bestyres i en forvaltningsafdeling i henhold til hovedreglen om bestyrelse i  

 en forvaltningsafdeling, samt beløb under en størrelse, som justitsministeren  

 fastsætter, jf. lovforslagets § 35, stk. 2. I udvalget har det været den  

 overvejende opfattelse, at der bør ske en forhøjelse af 20.000 kr.-grænsen  

 for værgens bestyrelse af kontante midler til 50.-75.000 kr. i 1993-priser,  

 således som udvalget parallelt hermed har foreslået som udgangspunkt skal  

 være grænsen ved den økonomiske behovsvurdering, jf. de almindelige  

 bemærkninger afsnit 4.3.2. Justitsministeriet er enig i, at det må anses for  

 forsvarligt at forhøje beløbsgrænsen, og vil i forbindelse med udarbejdelsen  

 af de administrative forskrifter tage stilling til, hvilke beløb værgen kan  

 bestyre.
Udvalget har endvidere foreslået, at der fastsættes en hjemmel til  

 administrativt i konkrete tilfælde at fravige forvaltnings- og  

 anbringelsesreglerne, jf. lovforslagets § 40, nr. 5.
8.2.3. Anbringelsen af formuen Under hensyn til, at afgørelsen om, hvorledes likvide midler skal  

 anbringes og genanbringes, er et væsentligt led i formuereguleringen, har  

 udvalget fundet, at der bør medtages en generel regel herom i lovforslaget,  

 jf. lovforslagets § 36. Således foreslås, at det i loven foreskrives, at  

 kontante midler, som ikke skal indsættes i en forvaltningsafdeling eller i et  

 pengeinstitut, skal anbringes i aktiver, som giver betryggende sikkerhed.
De  

 nærmere enkeltheder vedrørende anbringelsen overlades til fastlæggelse i  

 administrative forskrifter, jf. lovforslagets § 40, nr. 3. Det har været  

 udvalgets vurdering, at der ikke er grund til generelt at undtage  

 værgebestyrede formuer, jf. ovenfor under afsnit 8.2.2., fra  

 anbringelsesforskrifterne.
8.2.4. Forbrug af formue Udvalget har bl.a. overvejet, om der altid og uden beløbsmæssig grænse  

 eller andre undtagelser skal kræves tilladelse fra statsamtet til udtræk af  

 formue fra forvaltningsafdelingerne eller fra værgens bestyrelse.
Udvalgets  

 overvejelser har ført til et forslag om, at reglen om, at der skal søges om  

 tilladelse til formueforbrug, bør være generel og dermed gælde  

 undtagelsesfrit.
 Udvalget har fundet reglen om statsamtets tilladelse til formueforbrug så  

 vigtig, at der som noget nyt er udformet en lovbestemmelse herom, jf. herom §  

 39.
Udvalget har valgt at afstå fra at give nærmere retningslinier for,  

 hvorledes den administrative praksis bør tilrettelægges, bl.a. fordi for  

 detaljerede anvisninger vil kunne gøre det vanskeligt at ændre praksis i takt  

 med samfundsudviklingen og erfaringerne med den nye værgemålslov.
Dog  

 foreslås, jf. de almindelige bemærkninger afsnit 7.2.1., en nedtoning af  

 princippet om formuens bevarelse fortrinsvis ved værgemål for voksne.
8.2.5. Gaver og arv til personer under værgemål Efter de gældende bestemmelser i anbringelses- og bestyrelsesloven kan  

 gavegiveren udtrykkeligt bestemme, at en gave undtages fra de almindelige  

 anbringelses- og bestyrelsesregler.
Tilsvarende har en arvelader mulighed for  

 at bestemme i et testamente, at friarv skal undtages fra disse regler.
Udvalget har fundet, at der fortsat bør være en særlig regulering for  

gaver til personer under værgemål, men har skønnet, at det nugældende  

 regelsæt er for kompliceret.
Efter forslaget er det som udgangspunkt giver,  

 der bestemmer, om der skal være begrænsninger i modtagerens og dermed værgens  

 rådighed.
Der gælder således efter forslaget en formodning for, at giver har  

 fraveget forvaltnings- og anbringelsesreglerne.
Et flertal i udvalget (7 medlemmer) har endvidere foreslået, at der  

 også skal gælde en formodning for, at gavemidlerne ikke er omfattet af  

 statsamtets tilsyn, jf. § 28, at der ikke skal indsendes regnskab til  

 statsamtet, jf. § 29, at der ikke kræves statsamtets godkendelse til bestemte  

 dispositioner, jf. § 30, og at der ikke kræves godkendelse fra statsamtet for  

 at bruge af gaveformuen, jf. § 39. Disse forskrifter skal således kun gælde,  

 hvis giveren har bestemt det.
Udvalgets mindretal (3 medlemmer) har  

 ønsket at videreføre den gældende retstilstand, som indebærer, at  

 lovforslagets §§ 28 - 30 og § 39 er ufravigelige også på gaveområdet.  

 Udvalgets overvejelser fremgår af betænkningen side 294-298.
Justitsministeriet har valgt at udforme lovforslaget i  

 overensstemmelse med flertallets forslag, således at der foreslås en  

 formodning for, at gaver også er undtaget fra tilsynsreglerne i §§ 28 - 30 og  

 § 39. Justitsministeriet har bl.a. lagt vægt på, at gavegivers overvejelser  

 om ydelse af gaven som regel sker på et tidspunkt, hvor vedkommende i de  

 aktuelle forhold har et godt grundlag for vurderingen af modtagerens  

 situation.
Valget er endvidere båret af et ønske om i videst muligt omfang at  

 smidiggøre den fremtidige ordning.
Udvalget har imidlertid ikke fundet, at den ovennævnte formodningsregel  

 for gaver med hensyn til fravigelse af de legale anbringelses- og  

 bestyrelsesregler kan overføres til friarv, herunder arv ifølge  

 testamente.
Således har udvalget i enighed foreslået, at en fravigelse af de  

 almindelige forvaltnings- og anbringelsesregler må kræve en udtrykkelig  

 bestemmelse i et testamente.
Udvalget har delt sig på spørgsmålet om, hvorvidt det for friarv bør være  

 muligt at fravige reglerne om tilsyn, indsendelse af regnskab, godkendelse  

 til bestemte dispositioner og formueforbrug.
Flertallet (7 medlemmer)  

 har ikke fundet grundlag for at hindre testator i at kunne træffe bestemmelse  

 om, at tilsynsreglerne ikke skal gælde for aktiver, som modtages ved arv,  

 hvorimod mindretallet (3 medlemmer) har fundet, at tilsynsreglerne bør  

 være ufravigelige.
Udvalgets overvejelser fremgår af betænkningen side 301.
Justitsministeriet har på linie med forslaget vedrørende gaver  

 fundet, at det skal være muligt for testator at fravige også  

 tilsynsbestemmelserne.
Også på andre områder, f.eks. båndlæggelse efter  

 arvelovens § 65, har en testator adgang til at træffe vidtrækkende  

 testamentariske dispositioner med hensyn til friarv, og Justitsministeriet  

 nærer derfor ikke de store betænkeligheder ved at indføre denne nye mulighed,  

 som i overensstemmelse med intentionerne bag lovforslaget vil kunne  

 smidiggøre den fremtidige ordning yderligere.
 Udvalget har ikke fundet grundlag for som noget nyt at opstille en  

 formodningsregel for så vidt angår en gavegivers eller arveladers mulighed  

 for at bestemme, at en gave eller friarv ved testamente skal være til fri  

 rådighed for den, der er under værgemål, jf. § 42, stk. 1, nr. 2. I disse  

 tilfælde skal en gavegiver eller en arvelader således fortsat træffe en  

 udtrykkelig bestemmelse, hvis midlerne skal være til fri rådighed.
Udvalget har endvidere ikke fundet grundlag for som noget nyt at foreslå  

 en regel om forsikringer, der kommer til udbetaling ved dødsfald, som giver  

 mulighed for at undtage fra forvaltnings- og anbringelsesreglerne.
Om  

 udvalgets overvejelser på dette område henvises til betænkningen side 304 f.  

 Justitsministeriet kan tilslutte sig udvalgets synspunkter og finder således  

 ikke på det foreliggende grundlag anledning til at foreslå en ændring af  

 retstilstanden.
 9. Umyndige voksnes selvstændige rådighed og næring m.v.
9.1. De gældende regler En umyndig kan ikke selv råde over sin formue eller forpligte sig ved  

 retshandler, medmindre andet udtrykkeligt er bestemt, jf. myndighedslovens §  

 34.
Særlige regler er bl.a. fastsat i myndighedslovens § 39 og § 40, hvorefter  

 en umyndiggjort selv råder over, hvad vedkommende har erhvervet ved egen  

 virksomhed efter umyndiggørelsen, samt hvad en umyndiggjort ved gave eller  

 testamente har fået til egen rådighed.
Rådigheden omfatter også indtægten af  

 det erhvervede, og hvad der træder i stedet derfor, men medfører ikke adgang  

 til at påtage sig gældsforpligtelser.
Værgen kan fratage den umyndige rådigheden, hvis det skønnes, at den  

 umyndiggjortes tarv kræver det.
Fratagelse sker ved, at værgen med  

 Civilretsdirektoratets samtykke tager det erhvervede i sin varetægt.
Endvidere gælder efter myndighedslovens § 49 den særlige regel for  

 umyndiggjorte, at værgen med justitsministerens samtykke kan give den  

 pågældende tilladelse til på egen hånd at udøve næring eller anden  

 virksomhed.
Den umyndiggjorte kan i sådanne tilfælde på egen hånd indgå de  

 retshandler, som falder inden for virksomhedens område, jf. myndighedslovens  

 § 41.
 Ifølge myndighedslovens § 38 indebærer en umyndiggørelse ikke nogen  

 indskrænkning i adgangen til at indgå og ophæve arbejdsaftaler, medmindre der  

 træffes særskilt bestemmelse herom.
9.2. Reglerne i lovforslaget Umyndige voksne er efter reglerne i lovforslaget personer, som er under  

 værgemål efter lovforslagets § 5, og som tillige er frataget den retlige  

 handleevne efter lovforslagets § 6.
Efter lovforslaget kan § 5-værgemål og samværgemål efter § 7 begrænses,  

 herunder til at angå bestemte aktiver eller anliggender.
Dette medfører, at  

 der ikke længere er behov for særregler i værgemålsloven for så vidt angår  

 værgemål efter lovforslagets § 5 og § 7, idet f.eks. selverhverv m.v. kan  

 undtages fra værgemålet, hvilket formentlig i praksis typisk bør ske.
De individuelle ordninger, som værgemålsreformen lægger op til, gælder  

 imidlertid ikke ved fratagelse af den retlige handleevne efter § 6, idet  

 værgemålet i disse tilfælde altid omfatter alle økonomiske forhold.
For §  

 6-værgemålene gælder ifølge lovforslaget derfor de samme særregler om  

 selverhverv, gaver, friarv og selvstændig næring som for de umyndige unge,  

 jf. de almindelige bemærkninger afsnit 11.2.2. og 11.2.3.
 De gældende regler om selverhverv, gaver, friarv og selvstændig næring er  

 videreført i lovforslaget, men med de ændringer for så vidt angår de umyndige  

 mindreårige, som er beskrevet nedenfor i afsnit 11.2.2. og 11.2.3. Endvidere  

 er som en konsekvens af bestemmelsen i lovforslagets § 25, stk. 3, som  

 vedrører værgens mulighed for at overlade den, der er under værgemål, penge  

 til egen rådighed til at sørge for sine egne behov, indsat en regel i § 42,  

 stk. 1, nr. 3, om, at umyndige selv råder over, hvad værgen har overladt dem  

 efter § 25, stk. 3.
I overensstemmelse med udvalgets forslag har Justitsministeriet undladt at  

 medtage en regel svarende til myndighedslovens § 38 vedrørende indgåelse og  

 ophævelse af arbejdsaftaler, idet denne bestemmelse næppe anvendes i praksis.  

 Fratagelse af den retlige handleevne efter lovforslagets § 6 medfører ikke i  

 sig selv indgreb i muligheden for at indgå arbejdsaftaler, som hører til  

 blandt de personlige anliggender.
I tilfælde, hvor en person er under §  

 5-værgemål vedrørende personlige forhold, har derfor såvel den, der er under  

 værgemål, som værgen adgang til at indgå og ophæve arbejdsaftaler.
10. Voksnes ugyldige aftaler 10.1. De gældende regler Hvis en umyndiggjort selv indgår en aftale, som ligger uden for dennes  

 mulighed for at forpligte sig ved retshandler, bliver aftalen som hovedregel  

 ugyldig, jf. myndighedslovens § 43. Regler om det økonomiske opgør som følge  

 heraf, hvis medkontrahenten har opfyldt sin del af aftalen helt eller delvis,  

 findes i myndighedslovens § 44.
 En ugyldig aftale kan dog blive gyldig, hvis den efterfølgende godkendes  

 af den pågældende selv, der i mellemtiden er blevet myndig, eller af værgen.
Hvis en person, der uden at være umyndiggjort, mangler evnen til at handle  

 fornuftsmæssigt på grund af sindssygdom, åndssvaghed, forbigående  

 sindsforvirring eller lignende, og hvis denne indgår en aftale, er aftalen  

 ifølge myndighedslovens § 65 ikke bindende for vedkommende.
I bestemmelsen er  

 endvidere fastsat regler om det økonomiske opgør som følge heraf.
 Endelig findes i aftaleloven en række ugyldighedsregler, jf. herom  

 betænkningen side 340.
10.2. Reglerne i lovforslaget 10.2.1. Voksne umyndiges ugyldige aftaler De gældende regler i myndighedslovens § 43 og § 44 er gentaget i  

 lovforslaget med visse ændringer af sproglig og redaktionel karakter.
10.2.2. Andre ugyldige aftaler Forslaget om, at der kan iværksættes værgemål uden fratagelse af  

 handleevne efter § 5, og forslaget om, at samværgemål ikke medfører, at den,  

 der er under samværgemål, mister sin retlige handleevne, har givet udvalget  

 anledning til særlige overvejelser om bestemmelsen i myndighedslovens § 65,  

 idet dispositioner, som måtte blive foretaget af personer under sådanne  

 værgemål, i givet fald vil skulle vurderes i relation til aftalelovens  

 ugyldighedsregler og bestemmelsen i § 65.
 Udvalget har foreslået at bevare den gældende regel i myndighedslovens §  

 65 med visse sproglige ændringer og til en vis grad slække på kravene til  

 beviset for den pågældendes mentale tilstand på aftaletidspunktet, jf.  

 nærmere de specielle bemærkninger til lovforslagets § 46.
11. Værgemål for børn og unge Det er normalt forældremyndighedens indehaver, der er værge for et barn  

 eller en ung under 18 år, og reglerne om værgemål for denne persongruppe har  

 derfor nær sammenhæng med myndighedslovens regler om forældremyndighed.
 De gældende bestemmelser om værgemålets retsvirkninger, værgens  

 retsstilling, bestyrelse og anbringelse af formuen m.v. for børn og unge  

 svarer imidlertid i vidt omfang til de regler, som gælder for voksne under  

 værgemål, og dette er også tilfældet efter reglerne i dette lovforslag.  

 Justitsministeriet er på denne baggrund enig med udvalget i, at det er mest  

 hensigtsmæssigt, at bestemmelserne om værgemål for mindreårige findes sammen  

 med reglerne herom for voksne i en lov om værgemål, og lovforslaget  

 indeholder derfor også disse regler.
 Udvalget har endvidere i betænkningen foreslået, at de gældende regler om  

 forældremyndighed og samværsret i myndighedsloven uden ændringer af indholdet  

 omskrives til en ny lov.
Siden Myndighedslovsudvalgets afgivelse af sin betænkning har  

 Justitsministeriets Forældremyndighedsudvalg afgivet betænkning nr. 1279/1994  

 om fælles forældremyndighed, samværsvanskeligheder og børnesagkyndig  

 rådgivning.
Udvalget har bl.a. haft til opgave at vurdere, om adgangen til  

 fælles forældremyndighed bør forandres, og om der er behov for ændring af  

 reglerne vedrørende ophævelse af fælles forældremyndighed.
Da et lovforslag  

 om en ny lov om forældremyndighed og samvær (L 176) netop er fremsat, findes  

 det mest hensigtsmæssigt, at en omredigering af bestemmelserne om  

 forældremyndighed og samværsret i myndighedsloven ikke medtages i dette  

 lovforslag, men afventer de ændringer i reglerne, som må forventes at blive  

 vedtaget med ikrafttræden den 1. januar 1996.
11.1. De gældende regler Børn og unge under 18 år er ifølge myndighedslovens § 1 umyndige og  

 betegnes som mindreårige, og dette gælder også, selv om den unge under 18 år  

 har indgået ægteskab.
Umyndigheden indebærer, at børn og unge i vidt omfang  

 ikke har mulighed for på egen hånd at bestemme over egne retsforhold,  

 herunder deres økonomiske forhold.
Mindreårige kan således efter myndighedslovens § 34 ikke selv råde over  

 deres formue eller forpligte sig ved retshandler, medmindre andet  

 udtrykkeligt er bestemt.
Dette indebærer, at mindreåriges aftaler som  

 hovedregel er ugyldige og dermed ikke forpligtende for dem.
Som det fremgår  

 af myndighedslovens § 34, er der dog en række undtagelser herfra.
Myndighedslovens § 34 omfatter kun aftaler, der indebærer forpligtelser  

 for den mindreårige.
En mindreårig kan derfor på egen hånd indgå rent  

 erhvervende retshandler, dvs. aftaler, som overhovedet ikke forpligter den  

 mindreårige, f.eks. om at modtage en pengegave.
Endvidere kan den mindreårige  

 efter de gældende regler i myndighedslovens § 39 og § 40 selv råde over, hvad  

 der er erhvervet ved egen virksomhed efter det fyldte 15. år, samt hvad den  

 mindreårige har modtaget ved gave eller testamente med vilkår om, at det er  

 til den mindreåriges egen rådighed.
 I øvrigt har der i praksis dannet sig en særlig regel, den såkaldte  

 pengeregel, hvorefter den mindreåriges kontante betaling med penge, der  

 tilhører den mindreårige, men som den mindreårige ikke selv kan råde over,  

 indebærer, at modtageren af pengene erhverver ejendomsret over beløbet,  

 medmindre denne vidste eller burde vide besked om betalerens mindreårighed og  

 dennes manglende ret til at råde over pengene.
For unge under 18 år, der er gift, gælder ifølge lov om ægteskabets  

 retsvirkninger særlige regler, der giver den mindreårige mulighed for at  

 indgå forpligtende aftaler til fyldestgørelse af den daglige husholdning og  

 børnenes fornødenheder.
En gift mindreårig kan endvidere efter  

 myndighedslovens § 35, stk. 1, selv træffe bestemmelse om indgåelse og  

 ophævelse af aftaler om tjeneste og arbejde.
Hvis en mindreårig selv indgår en aftale, som ligger uden for dennes  

 mulighed for at forpligte sig ved retshandler, bliver aftalen som hovedregel  

 ugyldig.
Regler om det økonomiske opgør som følge heraf findes i  

 myndighedslovens § 43 og § 44.
 En ugyldig aftale kan dog blive gyldig, hvis den pågældende efter at være  

 blevet myndig giver tilsagn om at anse sig for bundet af aftalen, eller hvis  

 værgen efterfølgende godkender aftalen.
For mindreårige findes forskellige typer af værgemål.
Om ad hoc  

 værgemål, hvor værgen kun beskikkes til at udføre et nærmere afgrænset hverv,  

 henvises til de almindelige bemærkninger afsnit 12 om særlige værger.
Der  

 beskrives også de gældende regler om testamentsværger, hvis opgave er  

 begrænset til at forvalte en bestemt formue, som den mindreårige har modtaget  

 ved arv.
De nævnte særlige former for værgemål er imidlertid af meget begrænset  

 praktisk betydning, idet de kun forekommer sjældent.
Af langt større  

 betydning er de værgemål, hvor værgen fungerer permanent og enten samtidig er  

 indehaver af forældremyndigheden eller er beskikket til at fungere som værge  

 i stedet for forældremyndighedens indehaver.
For langt de fleste børn og unge under 18 år er indehaveren af  

 forældremyndigheden samtidig værge, jf. den gældende regel i myndighedslovens  

 § 29, stk. 1, 1. pkt.
Har forældrene fælles forældremyndighed, er de ifølge  

 myndighedslovens § 29, stk. 1, 3. pkt., begge værger.
Dette gælder dog ikke,  

 hvis den ene af forældrene er umyndig, dvs. under 18 år eller umyndiggjort,  

 eller er under lavværgemål.
I så fald er den anden af forældrene værge alene.  

 Har kun den ene af forældrene forældremyndigheden, er denne værge alene.  

 Tillægges forældremyndigheden tredjemand, følger værgemålet  

 forældremyndigheden.
 Forældremyndighedens indehaver indtræder automatisk uden beskikkelse i  

 værgemålet og har ubetinget pligt til at være værge, jf. myndighedslovens §  

 29, stk. 4.
Er begge forældrene værger, optræder de i forening, men kan efter  

 myndighedslovens § 50 a, stk. 1, give hinanden fuldmagt til at udøve  

 værgemålet alene.
Hver af dem kan dog normalt efter bestemmelserne i  

 myndighedslovens § 50 a, stk. 2 og 3, modtage ydelser fra tredjemand, eller,  

 hvis den anden af forældrene er midlertidigt forhindret, bestemme på egen  

 hånd, hvis en afgørelse ikke kan udsættes.
Opstår der uenighed mellem  

 forældre, der begge er værger, kan spørgsmålet indbringes for  

 Civilretsdirektoratet.
Værgemålet for en mindreårig kan også varetages af en person, der ikke  

 samtidig er indehaver af forældremyndigheden, jf. myndighedslovens § 29, stk.  

 3. Dette bliver aktuelt, hvis forældremyndighedens indehaver ikke kan udøve  

 værgemålet på grund af umyndighed, lavværgemål eller fratagelse af dette,  

 enten fordi den pågældende har forældremyndigheden alene, eller fordi  

 hindringer som de nævnte foreligger for begge indehavere.
Beskikkelsen  

 foretages af statsamtet, og der beskikkes kun en person som værge.  

 Beskikkelser af denne art forekommer i praksis kun sjældent, bl.a. fordi der  

 i tilfælde, hvor forældre for en periode eller i længere tid er forhindret i  

 at fungere som værge, også typisk er behov for at udpege en ny indehaver af  

 forældremyndigheden, som i givet fald også bliver værge.
Mindreåriges værger står under tilsyn af statsamterne, hvis  

 afgørelser vedrørende værgemålet kan indbringes for Civilretsdirektoratet,  

 der er den øverste tilsynsmyndighed, jf. myndighedslovens § 51. Værgen skal  

 efterkomme tilsynsmyndighedens forskrifter og kan henvende sig til  

 myndigheden med henblik på råd og vejledning.
Mere detaljerede regler om  

 værgens beføjelser og pligter findes i værgebekendtgørelsen.
 Værgens opgave er - uanset om værgen er beskikket eller er værge  

 som følge af at være indehaver af forældremyndigheden - at bestyre den  

 mindreåriges formue og handle på den mindreåriges vegne i retsforhold  

 vedrørende formuen, medmindre andet er bestemt, jf. myndighedslovens § 45.  

 Ifølge myndighedslovens § 53, 1. pkt., skal værgen varetage den mindreåriges  

 interesser med omhu og efter bedste evne, og efter myndighedslovens § 50 skal  

 værgen, inden der træffes beslutning i vigtige anliggender, så vidt muligt  

 indhente en erklæring fra den mindreårige, der er fyldt 15 år, og hvis den  

 mindreårige har en samlevende ægtefælle, også fra denne.
 Værgens kompetence til at indgå aftaler på den mindreåriges vegne er dog  

 begrænset i det omfang, den mindreårige selv kan indgå aftaler, jf. ovenfor,  

 ved at der ved alle mere betydelige foranstaltninger kræves samtykke fra  

 statsamtet, jf. de herom fastsatte regler i værgebekendtgørelsen, og endelig  

 ved, at der på en række områder slet ikke er mulighed for, at den mindreårige  

 påtager sig formueretlige forpligtelser.
 Om statsamtets samtykke foreskrives i værgebekendtgørelsen bl.a., at  

 værgen ikke uden samtykke må købe, sælge eller behæfte fast ejendom for den  

 mindreårige, og at køb og salg af løsøre samt stiftelse af gæld for den  

 mindreårige udover sædvanlige dispositioner kræver statsamtets samtykke.  

 Efter den almindelige regel i værgebekendtgørelsens § 18, stk. 1, er  

 statsamtets samtykke i øvrigt nødvendigt til enhver disposition, der ligger  

 udover en sædvanlig bestyrelse af den mindreåriges formue.
Endvidere følger det af myndighedslovens § 48, at en mindreårig heller  

 ikke med statsamtets samtykke kan forpligtes ved kaution eller anden  

 sikkerhedsstillelse for tredjemands gæld.
En mindreårig er også afskåret fra  

 på egen hånd at drive selvstændig virksomhed, hvis dette indebærer, at den  

 mindreårige må påtage sig gældsforpligtelser.
Den mindreåriges formue bestyres for så vidt angår penge og  

 pengemidler af forvaltningsafdelinger i pengeinstitutter, der er godkendt af  

 Justitsministeriet, og for den øvrige del af formuen af værgen, jf. § 3 i lov  

 om anbringelse og bestyrelse af umyndiges midler.
Forvaltningsafdelingernes  

 bestyrelse er reguleret ved bestyrelsesbekendtgørelsen, der på visse punkter  

 inddrager værgen i dispositionerne, mens værgens bestyrelse er reguleret ved  

 værgebekendtgørelsen.
Værgen bestyrer bl.a. beløb under 20.000 kr., gaver og arv, der efter  

 givers og arveladers bestemmelse ikke skal bestyres i en  

 forvaltningsafdeling, faste ejendomme, løsøre og lignende.
Princippet for  

 værgens bestyrelse er efter myndighedslovens § 47, der suppleres af  

 bestemmelser i værgebekendtgørelsen, at formuen skal søges bevaret og  

 frugtbargjort og anvendes til bedste for den mindreårige.
Værgen er herunder  

 erstatningspligtig over for den mindreårige for den skade, som værgen  

 forvolder ved forsætligt eller uagtsomt forhold, jf. myndighedslovens § 53,  

 2. pkt.
 Forbrug af den mindreåriges formue kræver tilladelse fra statsamtet, mens  

 værgen kan bruge indtægterne af formuen, herunder f.eks. renter, til at dække  

 den umyndiges fornødenheder og til fyldestgørelse af dennes forpligtelser.
 Værgen skal føre regnskab over sin bestyrelse af den mindreåriges formue  

 og over anvendelsen af indtægter, og regnskabet skal hvert år indsendes til  

 statsamtet eller til den forvaltningsafdeling, der bestyrer midler for den  

 mindreårige, medmindre indtægten ikke overstiger 36.000 kr. årligt.
Om investeringen af den mindreåriges midler gælder efter § 1 i loven om  

 anbringelse og bestyrelse af umyndiges midler, at disse kun må anbringes som  

 kontant indskud i et pengeinstitut eller i aktiver, der giver fuldt  

 betryggende sikkerhed for midlernes bevaring.
Nærmere regler om, hvilke  

 værdipapirer en mindreårigs midler må investeres i, findes i  

 anbringelsesbekendtgørelsen.
11.2. Reglerne i lovforslaget Som nævnt ovenfor foreslår udvalget, at reglerne om økonomiske værgemål  

 for børn og unge overføres til værgemålsloven, således at reglerne om  

 værgemål for børn og voksne er samlet i en lov.
Udvalget har derfor fundet  

 det naturligt også i et vist omfang at bearbejde reglerne om mindreårige.
Som  

 følge af, at de mindreåriges retsstilling ifølge afgrænsningen af udvalgets  

 opgaver i kommissoriet ikke har været den centrale del af udvalgets opgaver,  

 er ændringerne dog hovedsagelig af lovteknisk og sproglig karakter.
Grundreglerne om mindreåriges umyndighed i økonomisk henseende er samlet i  

 lovforslagets kapitel 1 om værgemål for børn og unge.
Reglerne om  

 behandlingen af værgesager vedrørende mindreårige fremgår af henvisningen i  

 lovforslagets § 4 til en række af reglerne i kapitel 3 om behandlingen af  

 værgemåls- og værgesager vedrørende voksne.
Reglerne om værgens beføjelser og pligter, formuen, selvstændig rådighed  

 og næring samt ugyldige aftaler findes i lovforslagets kapitel 4 - 7, der i  

 et vist omfang gælder for både børn og unge og voksne under værgemål.  

 Lovforslagets § 4 indeholder en henvisning til de bestemmelser, der gælder  

 for de mindreårige.
Også bestemmelserne i kapitel 8 om beskikkelse af særlige  

 værger ved interessekonflikt, og når værgen er midlertidigt forhindret i at  

 varetage sit hverv, gælder for mindreårige.
11.2.1. Myndighed ved indgåelse af ægteskab Som noget nyt foreslås det på grundlag af udvalgets forslag i  

 betænkningen, at unge under 18 år bliver myndige, hvis de indgår ægteskab.  

 Efter de gældende regler i myndighedslovens § 1, stk. 1, og § 6 er gifte unge  

 under 18 år ikke under forældremyndighed, men umyndige i økonomisk henseende,  

 indtil de fylder 18 år.
I disse tilfælde er den hidtidige indehaver af  

 forældremyndigheden - og begge forældre, hvis de har haft fælles  

 forældremyndighed - værge.
Det er Justitsministeriets opfattelse, at det i de fleste tilfælde er  

 rimeligt og forsvarligt, at unge under 18 år, som på grund af ægteskab ikke  

 længere er under forældremyndighed, også med hensyn til økonomiske forhold  

 kan handle på egen hånd.
Det bemærkes i den forbindelse, at indgåelsen af  

 ægteskab for unge under 18 år kræver tilladelse fra statsamtet, jf.  

 ægteskabslovens § 1, og fra forældrene, medmindre statsamtet finder, at der  

 ikke er rimelig grund til forældrenes nægtelse, jf. ægteskabslovens § 2 og §  

 4.
Justitsministeriet har dog fundet, at der kan være tilfælde, hvor det af  

 hensyn til den unge er betænkeligt, at denne selv får rådighed over sine  

 økonomiske forhold ved indgåelsen af ægteskab.
Det vil f.eks. gælde, hvis den  

 unge har en meget stor formue, som det vil være vanskeligt for denne at  

 bestyre, og hvor heller ikke ægtefællen anses for at kunne medvirke til en  

 forsvarlig administration.
Hvis det i en sådan situation alligevel er  

 rimeligt at tillade ægteskabet - f.eks. fordi parret har eller venter barn -  

 bør det ikke være den unges formueforhold, der forhindrer ægteskabet.
Det foreslås derfor, at statsamtet ved afgørelsen om at tillade ægteskabet  

 kan beslutte, at den unge fortsat skal være under værgemål indtil sit fyldte  

 18. år.
En regel herom foreslås indsat i ægteskabslovens § 1, jf. § 8, nr. 1,  

 i det samtidigt fremsatte forslag om ændring af retsplejeloven og forskellige  

 andre love (Ændringer som følge af værgemålsloven), og værgemålslovens § 1,  

 stk. 1, foreslås formuleret i overensstemmelse hermed.
 Bestemmelsen forventes kun at få begrænset betydning.
 Antallet af unge under 18 år, der indgår ægteskab, er i øvrigt meget  

 begrænset og udgjorde i 1990 74, i 1991 101, i 1992 85 og i 1993 75 personer.
11.2.2. Selverhverv, gaver og friarv Efter de gældende regler i myndighedslovens § 39 og § 40 kan  

 forældremyndighedens indehaver fratage den mindreårige rådigheden over  

 selverhvervede midler og midler, der er modtaget som arv eller gave til egen  

 rådighed, hvis det skønnes, at den mindreåriges tarv kræver det.
Afgørelsen  

 herom træffes af forældremyndighedsindehaveren på egen hånd ved, at denne  

 tager midlerne i sin varetægt.
Er den mindreårige gift, skal værgen dog have  

 statsamtets samtykke hertil.
 Udvalget har foreslået, at bestemmelserne i myndighedslovens § 39 og § 40  

 opretholdes, dog således at den mindreåriges værge, som typisk vil være  

 forældremyndighedens indehaver, kun kan træffe afgørelse om at fratage den  

 mindreårige rådigheden over midler erhvervet ved eget arbejde efter det  

 fyldte 15. år samt øvrige midler, hvorover den mindreårige selv kan råde, med  

 godkendelse fra statsamtet.
Justitsministeriet kan tilslutte sig udvalgets forslag, som derfor er  

 medtaget uændret i lovforslagets § 42. Det bemærkes i den forbindelse, at  

 konsekvensen af, at en ung i alderen 15 til 18 år har midler til egen  

 rådighed, som han eller hun frit kan disponere over, også bør være, at disse  

 midler ikke uden videre kan fratages den mindreårige, selv om værgen måske  

 ikke er enig i de dispositioner, som den unge foretager.
Dette vil også  

 medvirke til at styrke principperne om, at større børn og unge skal deltage i  

 beslutninger om deres egne personlige og økonomiske forhold.
Det bemærkes dog, at de 15-18-åriges råden over selverhvervede midler i et  

 vist omfang vil være begrænset af forældremyndighedsindehaverens adgang til  

 at træffe afgørelse om den mindreåriges personlige forhold.
Der vil således  

 f.eks. ikke være noget i vejen for, at en 16-årig for penge, som den  

 pågældende selv har tjent efter det fyldte 15. år, køber en rejse.
Forældrene  

 vil dog som indehavere af forældremyndigheden over den unge kunne modsætte  

 sig, at rejsen gennemføres, f.eks. hvis de finder, at den unge ikke er  

 tilstrækkelig moden til at rejse alene, eller hvis den unge herved vil  

 forsømme skolegang eller lignende, som forældrene kan træffe bestemmelse om.
 Det vil formentlig kun sjældent forekomme, at statsamtet skal træffe  

 afgørelse efter denne bestemmelse, bl.a. fordi den ikke vil omfatte tilfælde,  

 hvor en ung mellem 15 og 18 år selv træffer aftale med sine forældre om, at  

 de skal administrere de penge, som den mindreårige selv kan disponere over.
Bestemmelsen om rådighed over midler, der er tjent af den mindreårige ved  

 eget arbejde, har en vis sammenhæng med de gældende bestemmelser i  

 myndighedslovens § 35 og § 36 om den mindreåriges adgang til at selv at indgå  

 aftaler om tjeneste eller andet personligt arbejde.
Udvalget har drøftet  

 disse regler og overvejet, om der burde foreslås en begrænset modernisering,  

 men er afstået herfra, bl.a. fordi reglerne ikke foreslås overført til  

 værgemålsloven.
Det tilføjes, at reglerne i § 35 og § 36 er medtaget i  

 forslaget til en ny lov om forældremyndighed og samvær (L 176).
11.2.3. Selvstændig næring Efter den gældende regel i myndighedslovens § 49 kan værgen med  

 justitsministerens samtykke give en voksen, der er umyndiggjort, tilladelse  

 til på egen hånd at udøve næring.
En sådan tilladelse indebærer, at den  

 umyndiggjorte på egen hånd kan indgå retshandler, som falder inden for  

 virksomhedens område, jf. myndighedslovens § 41, stk. 1, og at den  

 umyndiggjorte for lovligt indgåede aftaler hæfter på samme måde som en  

 myndig.
Tilladelsen kan tilbagekaldes af værgen med justitsministerens  

 samtykke.
Justitsministerens kompetence til at træffe afgørelser af denne art  

 er lagt ud til statsamterne, jf. reglerne herom i værgebekendtgørelsen.
Bestemmelsen giver ikke mulighed for at tillade en mindreårig at drive  

 virksomhed på egen hånd.
Hvis der er behov for, at en virksomhed, som  

 tilhører den mindreårige, videreføres, sker dette i dag således, at  

 virksomheden drives af en myndig - f.eks. værgen - på den mindreåriges  

 økonomiske ansvar.
Det er udvalgets opfattelse, at der er et vist, men dog meget begrænset  

 behov for, at der også er mulighed for at meddele en mindreårig tilladelse  

 til at drive virksomhed på egen hånd.
Udvalget foreslår derfor, at der bliver  

 adgang hertil for mindreårige, der er fyldt 15 år.
Justitsministeriet er enig  

 heri, og bestemmelsen i lovforslagets § 43 svarer derfor til lovudkastet i  

 betænkningen.
 Bestemmelsen, der ikke ventes at få stor praktisk betydning, forudsættes  

 administreret i overensstemmelse med hidtidig praksis for meddelelse af  

 tilladelse til umyndiggjorte til at drive virksomhed på egen hånd, idet der  

 dog naturligvis må tages hensyn til de særlige forhold, som er en følge af  

 den mindreåriges unge alder.
11.2.4. Øvrige ændringer Udover de ovennævnte ændringer, der særlig vedrører børn og unge, henvises  

 til bestemmelsen i lovforslagets § 4, stk. 1, hvor det er angivet, hvilke  

 bestemmelser i lovforslaget, der tillige gælder for mindreårige.
Om disse  

 bestemmelser henvises endvidere til de specielle bemærkninger til  

 lovforslaget.
12. Særlige værger 12.1. De gældende regler Ud over de almindelige regler om værgemål for børn og voksne, der er  

 beskrevet ovenfor, findes en række særlige former for værgemål, der normalt  

 iværksættes med henblik på varetagelse af bestemte opgaver, og som ofte  

 kaldes ad hoc værgemål.
Denne form for værgemål kan opdeles i tre grupper.
Myndighedslovens ad hoc  

 værgemål, jf. myndighedslovens § 58, § 59 og § 62, skifteværgemål, jf. regler  

 i skifteloven og reglerne i myndighedslovens § 58 og § 59, samt værgemål, der  

 efter regler i den øvrige lovgivning iværksættes med henblik på varetagelse  

 af bestemte opgaver i relation til den pågældende lovgivning, f.eks.  

 bistandsværger, jf. straffelovens § 71, der beskikkes i forbindelse med  

 straffesager, der kan medføre dom til anbringelse i institution eller i  

 forvaring.
 Myndighedsloven indeholder i § 58 hjemmel til at udpege en  

 særlig værge til udførelsen af et bestemt hverv for en umyndig, som altså  

 allerede har en værge.
Bestemmelsen anvendes i praksis hovedsagelig, hvis værgen for en voksen  

 umyndiggjort på grund af sygdom eller lignende er midlertidigt forhindret i  

 varetage værgemålet, eller hvis der er en interessekonflikt mellem værgen og  

 den umyndige.
Det sidstnævnte kan f.eks. være tilfældet, hvis værgen vil  

 indgå en handel med den umyndige, eller værgen og den umyndige har  

 modstridende interesser på et skifte, hvor de begge er arvinger, jf. også  

 nedenfor om skifteværger.
 Bestemmelsen anvendes i praksis formentlig ikke til beskikkelse af en ad  

 hoc værge for en mindreårig, når dennes værge er midlertidigt forhindret i at  

 varetage sine opgaver, idet der i disse tilfælde normalt også vil være behov  

 for at udpege en midlertidig indehaver af forældremyndigheden, der så også  

 bliver værge for den mindreårige.
 Beskikkelsen sker med henblik på varetagelse af et bestemt eller bestemte  

 hverv og foretages af statsamtet, jf. dog nedenfor om skifterettens  

 kompetence ved beskikkelse af skifteværger.
 Efter bestemmelsen i myndighedslovens § 59 kan der for en voksen,  

 der midlertidigt på grund af sygdom eller fravær er forhindret i at varetage  

 sine anliggender, beskikkes en værge til at varetage den pågældendes  

 anliggender i nærmere angivet omfang.
 Forinden beskikkelsen sker, skal samtykke fra den, der midlertidigt er  

 forhindret i at varetage sine anliggender, så vidt muligt indhentes.
Ad hoc værgen skal varetage den pågældendes anliggender i det omfang, som  

 fastsættes i værgebeskikkelsen.
Beskikkelsen kan f.eks. meddeles med henblik  

 på at træffe dispositioner vedrørende opsigelse og rydning af en lejlighed  

 eller til at samtykke i flytning til plejehjem.
Værgemålet medfører ikke  

 indskrænkninger i muligheden for selv at disponere for den, der er under ad  

 hoc værgemål, og denne kan derfor på egen hånd disponere over sin formue og  

 forpligte sig ved retshandler.
Er den pågældende ikke i stand til at handle  

 fornuftmæssigt, vil der dog være mulighed for at erklære sådanne aftaler  

 ugyldige i medfør af bestemmelsen i myndighedslovens § 65.
 Ad hoc værgemålet ophører, når det omhandlede hverv er udført, når den  

 pågældendes forhindring i at varetage sine anliggender er ophørt, eller når  

 den pågældende er blevet umyndiggjort.
 Efter ordlyden af bestemmelsen i § 59 kræves det som nævnt, at  

 forhindringen er midlertidig, og personer, der må antages varigt at være ude  

 af stand til at varetage deres anliggender, bør derfor i princippet - hvis  

 der er behov for en værge - søges formueretligt umyndiggjort efter  

 bestemmelsen i myndighedslovens § 2 og eventuelt tillige personligt  

 umyndiggjort efter § 46.
I praksis har der dog været en tendens til at anvende beskikkelse af ad  

 hoc værger efter myndighedslovens § 59 også i tilfælde, hvor sygdommen eller  

 tilstanden ikke er midlertidig, hvis der kun er behov for en værge til en  

 enkeltstående disposition af begrænset omfang, og der ikke i øvrigt er brug  

 for en varig bistand.
Bestemmelsen er i sådanne tilfælde typisk anvendt til  

 at træffe beslutning om plejehjemsanbringelse og de foranstaltninger, der  

 skal træffes i forbindelse hermed.
Praksis, som er beskrevet af udvalget i  

 betænkningen side 111 f, har imidlertid givet anledning til overvejelser, jf.  

 herom betænkningen side 56-58.
 Afgørelser om beskikkelse af en ad hoc værge efter myndighedslovens § 59  

 træffes af statsamtet.
Myndighedslovens § 62 giver en arvelader mulighed for at udpege en  

 person, der som værge skal bestyre en arv, der tilfalder en umyndig efter  

 ham.
Bestemmelsen anvendes i dag kun i meget ringe omfang.
 Skifteværger er værger, som beskikkes i forbindelse med skifte af  

 dødsbo til at varetage en arvings eller legatars interesser under skiftet.
Efter de gældende regler repræsenteres mindreårige og umyndiggjorte ved  

 skifte af deres værge, mens personer under lavværgemål under skiftet optræder  

 sammen med lavværgen.
For personer, der allerede har en værge, kan der være  

 behov for at beskikke en særlig værge til at varetage den pågældendes  

 interesser under skiftebehandlingen, hvis værgens interesser under skiftet  

 kan komme i strid med den umyndiges.
Dette vil f.eks. kunne være tilfældet,  

 hvis de begge er arvinger i boet, eller hvis værgen skal fungere som  

 eksekutor i boet.
Sådan beskikkelse sker i dag i medfør af myndighedslovens §  

 58. Kompetencen til at beskikke en værge tilkommer i disse særlige tilfælde  

 skifteretten og ikke statsamtet, jf. bestemmelsen i myndighedslovens § 61, 2.  

 pkt.
 For personer, der som følge af sygdom eller fravær ikke selv kan varetage  

 deres interesser under skiftet, kan der beskikkes en ad hoc værge til  

 skiftet, jf. bestemmelsen i myndighedslovens § 59. Beskikkelsen foretages af  

 statsamtet.
12.2. Reglerne i lovforslaget Udvalget har foreslået en forenkling af reglerne i myndighedsloven om  

 særlige værger, således at reglerne bliver mere overskuelige.
Samtidig  

 foreslås det, at disse værger fremover konsekvent i lovteksten benævnes  

 særlige værger.
12.2.1. Særlige værger for personer, der allerede er under  

 værgemål Det er udvalgets opfattelse, at der også fremover i værgemålsloven må være  

 regler om beskikkelse af en anden værge til varetagelse af bestemte opgaver  

 for personer, der i forvejen er under værgemål.
Det væsentligste område for beskikkelse af særlige værger for personer,  

 der i forvejen er under værgemål, er efter udvalgets opfattelse de  

 situationer, hvor der er en interessekonflikt mellem værgen og den, der er  

 under værgemål.
Udvalget foreslår derfor en særlig regel herom, jf.  

 lovforslagets § 47, der som noget nyt også giver mulighed for beskikkelse af  

 en særlig værge for personer, der er under samværgemål.
 Det er hensigten, at denne bestemmelse også kan anvendes ved  

 interessekonflikter om personlige spørgsmål, både under et værgemål for en  

 voksen, der omfatter personlige anliggender, og mellem et barn og forældrene  

 som indehavere af forældremyndigheden.
 Udvalget har overvejet også at udforme en materiel regel, som nærmere  

 beskriver interessekonflikterne, men har ikke fundet det nødvendigt, fordi  

 det må anses at følge allerede af værgens almindelige pligt til en forsvarlig  

 varetagelse af sine opgaver, at værgen ikke kan repræsentere den, der er  

 under værgemål, hvis der er uoverensstemmelse mellem deres interesser.
Det er efter forslaget i betænkningen ikke hensigten, at bestemmelsen i §  

 47 skal anvendes i situationer, hvor interessekonflikten opstår under et  

 dødsboskifte.
Baggrunden herfor er, at betænkning nr. 1270/1994 om skifte af  

 dødsboer indeholder udkast til regler om værgerepræsentationen på skifte, som  

 må forventes gennemført ved en ny skiftelov.
Da en ny skiftelov ikke kan forventes gennemført inden den 1. januar 1997,  

 hvor værgemålsloven foreslås sat i kraft, vil der formentlig i en  

 overgangsperiode være behov for regler, der også giver mulighed for at  

 beskikke en værge til varetagelse af opgaver i forbindelse med skifte.
Der  

 henvises herom til § 15, nr. 2, i forslaget til lov om ændring af  

 retsplejeloven og forskellige andre love (Ændringer som følge af  

 værgemålsloven), hvorved der indsættes en § 11 a i skifteloven, som giver  

 skifteretten adgang til at beskikke en særlig værge efter reglen i  

 værgemålslovens § 47.
 Til afløsning af muligheden for efter den gældende bestemmelse i  

 myndighedslovens § 58 at beskikke en særlig værge, når en værge midlertidigt  

 er forhindret i at varetage sine opgaver, har udvalget foreslået reglen i  

 lovforslagets § 48. Reglen er udformet, så den kun omfatter midlertidige  

 forhindringer for beskikkede værger, idet midlertidige forhindringer for  

 fødte værger, dvs. de forældre, der er værger i kraft af, at de har  

 forældremyndigheden over en mindreårig, i praksis løses ved efter den  

 gældende bestemmelse i myndighedslovens § 21 at udpege en midlertidig  

 indehaver af forældremyndigheden.
12.2.2. Særlige værger for voksne, der ikke er under værgemål Som det fremgår af de almindelige bemærkninger ovenfor afsnit 4.3.,  

 indebærer forslaget om nye værgemålsformer for voksne, jf. lovforslagets § 5,  

 at der kan iværksættes værgemål, der ikke indebærer fratagelse af den retlige  

 handleevne.
Der bliver også mulighed for at begrænse værgemålet til bestemte  

 økonomiske eller personlige anliggender, og værgemålet kan efter  

 lovforslagets § 8 tidsbegrænses, f.eks. hvis en sygdom, der forhindrer en  

 person i at varetage sine anliggender, må antages kun at være midlertidig.
Udvalget foreslår på denne baggrund, at adgangen til at beskikke en særlig  

 værge for voksne, der ikke er under værgemål, fremover alene omfatter de  

 situationer, hvor en person er forhindret i at varetage sine anliggender på  

 grund af fravær.
Skyldes forhindringen sygdom, kan værgemål efter  

 lovforslagets § 5 anvendes.
 Lovforslaget er udformet i overensstemmelse hermed.
12.2.3. Testamentsværger Der er efter udvalgets opfattelse ikke grundlag for at bevare en  

 arveladers ret til efter den gældende regel i myndighedslovens § 62 ved  

 testamente at udpege en testamentsværge, idet denne adgang stort set ikke  

 længere benyttes.
Hertil kommer, at et system, hvorefter der samtidig kan  

 være to værger, en testamentsværge og en anden værge, der skal tage sig af  

 hver sine aktiver, kan være uhensigtsmæssigt og give anledning til  

 misforståelser.
Såfremt en testator ønsker, at en bestemt person beskikkes som den  

 umyndiges værge, kan arveladeren i sit testamente i stedet tilkendegive sit  

 ønske herom, således at denne tilkendegivelse kan indgå i statsamtets  

 overvejelser under en eventuel værgebeskikkelsessag.
Udvalget har ikke fundet  

 lovregulering af sådanne tilkendegivelser nødvendig.
 Justitsministeriet er enig i udvalgets overvejelser om testamentsværger,  

 og en bestemmelse til afløsning af reglen i myndighedslovens § 62 er derfor  

 ikke medtaget i lovforslaget.
I lovforslagets § 55 findes en bestemmelse om en overgangsordning for  

 allerede etablerede testamentsværgemål.
Bestemmelsen, der er udformet i  

 overensstemmelse med udvalgets forslag, indebærer, at iværksatte  

 testamentsværgemål fortsætter efter den hidtidige lovgivning, mens  

 testamentariske bestemmelser om testamentsværger, der endnu ikke er blevet  

 aktuelle, fremover må betragtes som en hensigtserklæring under en eventuel  

 værgebeskikkelsessag.
12.2.4. Behandlingen af sager vedrørende særlige værgemål og  

 retsstillingen under disse værgemål Det foreslås, at beskikkelse af særlige værger i overensstemmelse med de  

 gældende regler om beskikkelse af særlige værger og hovedreglen i dette  

 lovforslag om andre værgemål skal foretages af statsamtet.
I forhold til  

 gældende ret indebærer lovforslaget en ændring af den stedlige kompetence,  

 idet det forekommer praktisk, at det er statsamtet, hvor den, som skal have  

 beskikket en værge, bor, der udpeger en særlig værge, i stedet for som nu  

 statsamtet på det sted, hvor hvervet skal udføres.
 Den særlige værges opgave er - ligesom for de øvrige værgemål - at  

 varetage interesserne for den, der er under værgemål, og værgen skal  

 herunder, i det omfang dette kan lade sig gøre, rådføre sig med den, der  

 under værgemål, før der træffes beslutning i vigtigere anliggender.  

 Forslagets bestemmelser om retsvirkningerne af særlige værgemål svarer i  

 øvrigt i det væsentlige til de nugældende regler om retsstillingen under  

 særlige værgemål.
13. Ikrafttræden og overgangsbestemmelser Det foreslås, at loven træder i kraft den 1. januar 1997, idet det af  

 hensyn til aflæggelsen af værgemålsregnskaber er mest hensigtsmæssigt, at  

 loven får virkning fra et årsskifte.
Der skal endvidere være et sådant  

 tidsrum mellem lovens vedtagelse og dens ikrafttræden, at det er muligt at  

 udarbejde det ret omfattende administrative regelsæt, som skal regulere  

 værgens pligter, formuens anbringelse m.v. i detaljer.
 Overgangsregler er nødvendige bl.a. af hensyn til de sager om værgemål,  

 der verserer ved lovens ikrafttræden, og for at fastlægge de regler, som skal  

 gælde for umyndiggørelse og lavværgemål, der er iværksat efter de hidtil  

 gældende regler.
 Det foreslås, at loven får virkning både for behandlingen af igangværende  

 sager og for værgemål, som er iværksat efter de gældende regler, således at  

 de nye regler i værgemålsloven som udgangspunkt straks finder anvendelse.  

 Dette er hensigtsmæssigt for at undgå, at man gennem længere tid skal arbejde  

 med to regelsæt, der gælder for henholdsvis afgørelser om værgemål truffet  

 før og efter lovens ikrafttræden.
14. Lovforslagets økonomiske og administrative konsekvenser Det er meget vanskeligt at forudse, hvilket omfang stigningen i antallet  

 af værgemålssager vil få ved en gennemførelse af de foreslåede mere smidige  

 regler om værgemål.
Udvalget har i betænkningen antaget, at antallet af nye  

 værgemålssager vil stige fra i dag omkring 700 årligt til mellem 1.700 og  

 2.800 årligt.
Udvalget anslår samlet, at der i løbet af få år vil være mindst  

 mellem 10.000 og 15.000 voksne, der er under værgemål, mens det anslås, at  

 der i dag er ca. 4.000 voksne, der er umyndiggjort eller under lavværgemål.
Statsamterne vil blive påført merudgifter som følge af, at  

 statsamterne fremover som et nyt arbejdsområde skal behandle alle sager om  

 nye værgemål efter § 5 og § 7 og ændringssager efter § 9. Endvidere vil  

 stigningen i antallet af sager medføre en forøgelse af arbejdet med tilsynet  

 med værgemål.
Det skønnes, at merudgifterne i årene 1997-2000 udgør  

 henholdsvis 5,3 mio. kr. (lønsum 4,5 mio. kr.), 6,1 mio. kr. (lønsum 5,2 mio.  

 kr.), 6,8 mio. kr. (lønsum 5,6 mio. kr.) og 7,6 mio. kr. (lønsum 6,3 mio.  

 kr.). Der er i den forbindelse forudsat en udvidelse af statsamterne med 8  

 årsværk i det første år efter lovens gennemførelse.
Antallet af årsværk vil i  

 år 2000 være steget til 14. Endvidere er indeholdt skønnede udgifter til  

 lægeerklæringer og statsamternes udgifter i forbindelse med administrationen  

 af en ordning med faste værger.
Civilretsdirektoratet er rekursmyndighed for en række af de  

 afgørelser, der træffes af statsamterne.
Endvidere skal Civilretsdirektoratet  

 varetage tilsynet med forvaltningsafdelingerne.
Den skønnede  

 aktivitetsforøgelse på disse områder medfører, at det er nødvendigt at udvide  

 Civilretsdirektoratet med 2 årsværk i årene 1997 og 1998, 3 årsværk i 1999 og  

 4 årsværk i år 2.000. De årlige udgifter udgør 0,7 mio. kr. i 1997 og 1998  

 (lønsum 0,6 mio. kr.), 1,1 mio. kr. i 1999 (lønsum 0,9 mio. kr.) og 1,4 mio.  

 kr. i 2000 (lønsum 1,2 mio. kr.).
Sagsantallet ved domstolene skønnes ikke at blive væsentligt  

 ændret.
Domstolene vil imidlertid skulle afholde udgifter til lægeerklæringer  

 og den foreslåede obligatoriske advokatbeskikkelse.
Disse  

 sagsomkostningsudgifter forudsættes afholdt over hovedkonto 11.22.22. Fri  

 proces og udgifter til advokathjælp.
Det anslås, at den samlede årlige  

 merudgift vil blive omkring 1 mio. kr.
Hvis den, der begæres sat under værgemål efter lovforslagets § 5 eller §  

 6, har bopæl på en institution, skal der efter lovforslagets § 18, stk. 3,  

 indhentes en udtalelse fra institutionen.
Det merarbejde, som sådanne  

 erklæringer vil medføre for plejehjem og andre institutioner , må  

 antages for de enkelte institutioner at blive af ringe omfang.
Skønnet over  

 merarbejdet er selvsagt forbundet med stor usikkerhed, men samlet skønnes  

 merarbejdet at svare til en udgift på ca. 0,5 mio. kr. årligt.
Det foreslås i lovforslagets § 32, at vederlag m.v. til værgen  

 fortsat som udgangspunkt skal betales af den, der er under værgemål.
Hvis  

 værgemål iværksættes for personer, der ikke har tilstrækkelige midler til at  

 betale vederlaget til værgen, må statsamtet imidlertid træde til og dække  

 udgiften, jf. lovforslagets § 32, stk. 1, 2. pkt.
Nærmere regler om vederlag  

 m.v. vil blive fastsat administrativt og i det omfang, der bliver tale om en  

 ordning med faste værger, efter forhandlig med de relevante myndigheder og  

 organisationer.
Det er meget vanskeligt at skønne over antallet af sager, hvor det bliver  

 statsamtet, der skal afholde udgifterne til udlæg og vederlag til værgen.
Da  

 størrelsen af vederlaget i de enkelte sager endvidere vil afhænge af både de  

 takster, der fastsættes for en eventuel ordning med faste værger, og af  

 arbejdet i de enkelte sager, skønnes det nødvendigt, at der for 1997 afsættes  

 et beløb på ca. 7,0 mio. kr.
I de følgende år vil udgiften udgøre ca. 10,0  

 mio. kr. (1998), ca. 13,0 mio. kr. (1999) og ca. 16,0 mio. kr. (2000).  

 Vederlaget forudsættes udbetalt af statsamterne, og udgiften forudsættes  

 indbudgetteret på en lovbunden konto.
 Samlet skønnes udgifterne ved lovforslaget således at beløbe sig til ca.  

 14,5 mio. kr. i 1997, 18,3 mio. kr. i 1998, 22,4 mio. kr. i 1999 og 26,5 mio.  

 kr. i år 2000 og de følgende år.
 Merudgifterne ved lovforslaget finansieres af Justitsministeriet.
 15. Hørte myndigheder m.v.
 Udvalgets betænkning har været til høring hos følgende myndigheder og  

 organisationer m.v.:
 Præsidenterne for Østre og Vestre Landsret, Præsidenten for Københavns  

 Byret, Præsidenten for Retten i Århus, Præsidenten for Retten i Odense,  

 Præsidenten for Retten i Ålborg, Præsidenten for Retten i Roskilde,  

 Rigsadvokaten, Rigspolitichefen, Politidirektøren i København, Den Danske  

 Dommerforening, Foreningen af Politimestre i Danmark,  

 Dommerfuldmægtigforeningen, Politifuldmægtigforeningen, Dansk Politiforbund,  

 Civilretsdirektoratet, samtlige statsamtmænd, Overpræsidenten i København,  

 Foreningen af Statsamtmænd, Foreningen af Statsamtjurister, Kommunernes  

 Landsforening, Amtsrådsforeningen i Danmark, Advokatrådet, Finansrådet,  

 Assurandør-Societetet, Retslægerådet, Embedslægeforeningen, Den Almindelige  

 Danske Lægeforening, Dansk Sygeplejeråd, Dansk Psykiatrisk Selskab, Dansk  

 Psykologforening, Dansk Socialrådgiverforening, Det Danske Center for  

 Menneskerettigheder, De Samvirkende Invalideorganisationer, Ældre Sagen, Det  

 Centrale Handicapråd, Landsforeningen Evnesvages Vel, Landsforeningen Sind,  

 Socialpædagogernes Landsforbund, Omsorgsorganisationernes Samråd og  

 Patientforeningen Galebevægelsen.
Bemærkninger til de enkelte bestemmelser Til kapitel 1 Værgemål for børn og unge Kapitel 1 indeholder grundreglerne om værgemål for børn og unge under 18  

 år, dvs. om denne gruppes umyndighed i økonomisk henseende.
Reglerne svarer  

 med enkelte afvigelser og en række lovtekniske og sproglige ændringer til de  

 gældende regler om værgemål for børn og unge i myndighedsloven.
 Reglerne om forældremyndighed, dvs. pligten til omsorg og adgangen til at  

 træffe afgørelser om den mindreåriges personlige forhold, forbliver efter  

 lovforslaget i myndighedsloven, hvis titel foreslås ændret til lov om  

 forældremyndighed og samvær, jf. lovforslagets § 53, nr. 1, og de almindelige  

 bemærkninger afsnit 11. Justitsministeriet har dog for nylig fremsat forslag  

 til en ny lov om forældremyndighed og samvær, som skal afløse de gældende  

 regler herom i myndighedsloven.
Til § 1 Bestemmelsen i stk. 1 afløser de gældende bestemmelser i  

 myndighedslovens § 1, stk. 1, 1. pkt., og stk. 2, 1. pkt., og svarer hertil,  

 bortset fra forslaget om, at mindreårige, der indgår ægteskab, som hovedregel  

 bliver myndige ved ægteskabets indgåelse, og forslaget om, at umyndigheden  

 vedvarer uanset indgåelsen af ægteskab, hvis statsamtet har besluttet det.
 Hvis en ung, der har indgået ægteskab, bliver skilt, inden den pågældende  

 er fyldt 18 år, betragtes denne ikke på ny som umyndig, men bevarer  

 myndigheden, uanset at ægteskabet ikke længere består.
 Reglen om, at nogle unge, der har indgået ægteskab, forbliver mindreårige  

 og dermed umyndige, hvis statsamtet har besluttet det, medfører, at  

 statsamtets afgørelse om tilladelse til ægteskabet efter indgåelsen af  

 ægteskabet bliver dokumentation for, om den gifte under 18 år er myndig eller  

 ej.
 Om bestemmelsen i stk. 1 henvises i øvrigt til de almindelige bemærkninger  

 ovenfor afsnit 11.2.1. og til betænkningen side 329 - 331 og side 375.
Stk. 2 svarer til den gældende bestemmelse i myndighedslovens §  

 34. Reglen fastslår retsvirkningen af umyndighed for mindreårige.
Om  

 virkningen af, at den mindreårige umyndige handler i strid med bestemmelsen,  

 henvises til lovforslagets § 44 og § 45 og bemærkningerne hertil.
 Det følger i øvrigt af bestemmelserne i lovforslagets § 42 og § 43, at de  

 mindreårige selv kan råde over visse midler, bl.a. indtægter ved eget  

 arbejde, og at det kan tillades, at den umyndige, der er fyldt 15 år, driver  

 selvstændig næring.
Bestemmelsen i stk. 3 om, at værgerne handler på den mindreåriges  

 vegne i økonomiske anliggender, svarer til den gældende bestemmelse i  

 myndighedslovens § 45, hvorefter værgen bestyrer den umyndiges formue og  

 handler på hans vegne i retsforhold vedrørende formuen, medmindre andet er  

 bestemt.
Det nærmere indhold af bestemmelsen er fastlagt i lovforslagets  

 kapitel 4 om værgens beføjelser og pligter og i kapitel 5 om formuens  

 forvaltning og anbringelse m.v.
 Det er i lovforslagets § 4, stk. 1, 3. pkt., angivet, hvilke bestemmelser  

 i loven der indeholder regler om den mindreåriges værges opgaver,  

 formueforvaltningen m.v.
Til § 2 Bestemmelserne i lovforslagets § 2, stk. 1 og 4, svarer til de  

 gældende regler i myndighedslovens § 29, stk. 1 og 3. Bestemmelsen i  

 myndighedslovens § 29, stk. 4, hvorefter forældremyndighedens indehaver er  

 værge uden beskikkelse, er udeladt, idet dette giver sig selv allerede efter  

 bestemmelsen i lovforslagets § 2, stk. 1. Hvis der er behov herfor, vil  

 statsamtet kunne træffe afgørelse om en foreløbig værgebeskikkelse.
Der  

 henvises i øvrigt til betænkningen side 324 og 376.
Bestemmelsen i stk. 2 findes ikke i den gældende myndighedslov, men  

 giver udtrykkelig hjemmel for de særlige tilfælde, hvor der i hidtidig  

 praksis er meddelt en født værge fritagelse for hvervet.
Fritagelse for  

 værgemålet har ikke virkning for forældremyndigheden.
Har den mindreårige kun  

 en værge, og bliver denne fritaget for hvervet, må der beskikkes en ny værge,  

 jf. lovforslagets § 2, stk. 4. Om bestemmelsen henvises i øvrigt til  

 betænkningen side 325 og 376.
 I stk. 3 reguleres den situation, hvor der er fælles  

 forældremyndighed, og hvor den ene værge træder ud af funktion enten som  

 følge af værgemål efter værgemålslovens § 5, værgemål med fratagelse af den  

 retlige handleevne, jf. værgemålslovens § 6, eller samværgemål, jf.  

 værgemålslovens § 7. I så fald bliver den anden af forældrene værge alene.  

 Det samme gælder, hvis værgemålet fratages værgen på grund af misbrug af  

 stillingen eller uegnethed, jf. lovforslagets § 12. Bestemmelsen afløser den  

 gældende regel i myndighedslovens § 29, stk. 2.
 Bestemmelsen i § 2 er ændret i forhold til udkastet i betænkningen,  

 således at stk. 2 og stk. 3 er ombyttet, og således at stk. 3 tillige  

 omfatter de tilfælde af fritagelse for værgemål, som der skabes udtrykkelig  

 hjemmel til ved stk. 2.
Til § 3 Stk. 1 om, at to værger for en mindreårig handler i forening, er  

 ny, men fastslår blot et allerede gældende princip.
Stk. 2, 3 og 4  

 svarer til de gældende bestemmelser i myndighedslovens § 50 a, stk. 1-3, mens  

stk. 5 svarer til myndighedslovens § 52, dog med den ændring, at  

 kompetencen til at træffe afgørelse, når værgerne er uenige, nu i loven  

 tillægges statsamtet i stedet for justitsministeren.
Der henvises til  

 betænkningen side 376-377.
Til § 4 Stk. 1, 1. pkt., henviser til lovforslagets § 12, der afløser den  

 gældende regel i myndighedslovens § 32 om fratagelse og bortfald af værgemål.
Bestemmelsen indebærer, at statsamtet ligesom efter de gældende regler kan  

 fratage mindreåriges værger, herunder fødte værger, værgemålet, hvis værgen  

 misbruger sin stilling eller i øvrigt viser sig uegnet som værge.
Endvidere  

 bortfalder værgemålet som efter gældende ret, hvis værgen kommer under  

 værgemål, herunder samværgemål.
Bestemmelsen i § 12, stk. 1, indebærer, at værgens beføjelser også kan  

 fratages denne, uden at dette er begrundet i, at den pågældende har  

 tilsidesat sine pligter.
Således kan beskikkelsen fratages værgen, hvis det  

 er nødvendigt af hensyn til den, der er under værgemål, jf. nærmere  

 betænkningen side 233.
Stk. 1, 2. pkt. , indeholder henvisninger til regler om  

 behandlingen af værgesager i lovforslagets kapitel 3 om behandlingen af  

 værgemåls- og værgesager vedrørende voksne.
Det følger af henvisningen til §  

 14, 1. pkt., at kompetencen til at træffe bestemmelse om værgebeskikkelse og  

 ændring heraf, herunder om fritagelse af forældremyndighedsindehaveren for  

 værgemålet, jf. lovforslagets § 2, stk. 2, for børn og unge under 18 år  

 ligesom efter gældende ret tilkommer statsamtet.
Henvisningerne i stk. 1, 2. pkt., indebærer bl.a., at reglerne i  

 lovforslagets kapitel 3 om stedlig kompetence (§ 15), om statsamtets mulighed  

 for af egen drift at indlede sager om værgebeskikkelse (§ 16, stk. 2), om at  

 statsamtet sørger for sagens oplysning (§ 18, stk. 1 og 4), og om  

 underretning (§ 20, stk. 1 og 3) finder tilsvarende anvendelse for værgesager  

 for børn og unge under 18 år.
Henvisningen til lovforslagets § 23, stk. 1,  

 medfører, at Justitsministeriet også med hensyn til behandlingen af disse  

 sager fastsætter nærmere regler.
I forhold til lovudkastet i betænkningen er  

 henvisningen til § 21 udeladt, idet foreløbige værgebeskikkelser anses for  

 omfattet af bestemmelsen i lovforslaget § 2, stk. 4.
 I forhold til lovudkastet i betænkningen er der i lovforslagets § 4, stk.  

 1, 3. pkt., indsat en bestemmelse, der har til formål at give et overblik  

 over, hvilke bestemmelser i loven der i øvrigt har betydning for værgemål for  

 umyndige under 18 år.
 Bestemmelsen i stk. 2 svarer med en ændret sproglig udformning til  

 myndighedslovens § 33, stk. 3.
Til kapitel 2 Værgemål for voksne Kapitel 2 indeholder de centrale regler om nye og smidigere  

 værgemålsordninger for voksne til afløsning af reglerne om umyndiggørelse i  

 myndighedslovens § 2 og § 46, lavværgemål i § 54 og til dels ad hoc værgemål  

 i § 59. Der henvises til de almindelige bemærkninger afsnit 4.
Voksne er efter lovforslaget personer, der er 18 år eller derover, samt  

 unge under 18 år, der har indgået ægteskab, og hvor statsamtet ikke har  

 besluttet, at den unge skal være umyndig trods ægteskabet.
Det er muligt -  

 hvis der er behov for det - at indlede en værgemålssag og træffe afgørelse om  

 værgemål allerede før, den pågældende er fyldt 18 år, for at afgørelsen kan  

 få virkning fra fødselsdagen.
Til § 5 Grundmodellen i den foreslåede nye værgemålsordning er lovforslagets § 5.  

 Bestemmelsen omhandler de værgemål, som må antages at blive de mest  

 almindelige for voksne personer, og indeholder betingelserne for  

 iværksættelse af værgemål samt de grundlæggende retsvirkninger heraf.
Om  

 målgruppen for denne type værgemål se bemærkningerne nedenfor til stk. 4 om  

 virkningen af § 5-værgemål.
 Bestemmelsen i stk. 1 indeholder betingelserne for iværksættelse af  

 værgemål og afløser den gældende myndighedslovs § 2 og § 46.
 I bestemmelsen fastsættes betingelserne - et retligt kriterium, medicinske  

 kriterier og et behovskriterium - for at iværksætte værgemål.
Det retlige kriterium for at iværksætte værgemål efter stk. 1 er,  

 at den pågældende er ude af stand til at varetage sine anliggender.
Dette  

 svarer til betingelsen i de gældende regler i myndighedslovens § 2, nr. 1 og  

 3, om umyndiggørelse i formueretlig henseende samt § 46 om personlig  

 umyndiggørelse.
Det forudsættes, at der må være tale om en betydelig  

 fravigelse fra det normale for så vidt angår den pågældendes evne til at  

 varetage sine anliggender, og ved vurderingen må evnen endvidere ses i  

 forhold til de beslutninger, der kræves af den pågældende.
Der henvises til  

 de almindelige bemærkninger afsnit 4.3.1.
Som i den gældende lov opstilles ved siden af dette kriterium en række  

medicinske kriterier.
Sindssygdom foreslås bevaret som et medicinsk  

 kriterium, og herunder medtages som noget nyt betegnelsen svær demens, idet  

 denne gruppe formentlig i dag er den gruppe, der har størst behov for bistand  

 til varetagelse af egne anliggender.
Der henvises i øvrigt til de almindelige  

 bemærkninger afsnit 4.3.1., hvor ændringerne i forhold til den gældende lov  

 er beskrevet.
 Det er endvidere en betingelse, at der skal være et konkret behov  

 for værgemål, jf. nærmere herom de almindelige bemærkninger afsnit 4.3.2.
 Om betingelserne for iværksættelse af § 5-værgemål henvises i øvrigt til  

 betænkningen side 126-143.
 Bestemmelsen i stk. 2, som foreslås indført på grundlag af  

 halvdelen af udvalgsmedlemmernes indstilling herom, afløser den gældende  

 myndighedslovs § 2, nr. 4. Der henvises herom til de almindelige bemærkninger  

 afsnit 4.3.5.
Betingelserne for at iværksætte værgemål på anmodning fra den pågældende  

 selv er efter den foreslåede bestemmelse snævrere end i myndighedslovens § 2,  

 nr. 4, men en begæring fra den pågældende efter stk. 2 får, som efter de  

 hidtil gældende regler, den betydning, at der ikke er det samme behov for at  

 stille strenge krav til beviset for, at den pågældende er syg eller i en  

 stærkt svækket tilstand.
Tilstanden skal endvidere ikke være så alvorlig, som  

 det kræves i stk. 1.
Også ved sager om værgemål efter egen anmodning skal der foreligge en  

 lægeerklæring til belysning af den pågældendes tilstand, jf. lovforslagets §  

 18, stk. 2. Statsamtet skal foretage en selvstændig vurdering af, om  

 betingelserne efter § 5, stk. 2, er opfyldt, herunder af, om der er behov for  

 værgemålet.
Det er således ikke vedkommende selv, som bestemmer, om værgemål  

 efter § 5 skal iværksættes.
Det forudsættes, at statsamtet indkalder den  

 pågældende til et møde for bl.a. at konstatere, om ønsket om en værge  

 fastholdes, og om ønsket er tilstrækkeligt overvejet samt for at vejlede om  

 retsvirkningerne af iværksættelse af værgemål.
 For denne gruppe personer må bestemmelsen om medindflydelse i  

 lovforslagets § 26 antages at få særlig stor betydning, idet en person, der  

 kommer under værgemål efter egen anmodning herom, må forventes særligt at  

 være i stand til at tilkendegive sin mening om påtænkte dispositioner.
 Bestemmelsen i stk. 3 om, at værgemålet kan begrænses til at angå  

 økonomiske eller personlige forhold, herunder bestemte økonomiske eller  

 personlige forhold, er ny.
Adgangen til at begrænse værgemålet giver mulighed for at udforme smidige  

 og individuelle værgemålsordninger, der er tilpasset de konkrete behov.  

 Værgemålet kan således indskrænkes til at angå økonomiske forhold, hvis der  

 kun er grund til at have en værge på dette område.
Det kan yderligere  

 begrænses til en del af formuen, f.eks. en beholdning af værdipapirer, en  

 fast ejendom, visse indtægter eller andre bestemte opgaver vedrørende  

 økonomiske forhold.
Værgemål efter § 5 kan også - i modsætning til de  

 gældende regler, som forudsætter, at en personlig umyndiggjort samtidig er  

 umyndiggjort i formueretlig henseende - indskrænkes til kun at angå  

 personlige spørgsmål, uden at de økonomiske områder bliver omfattet, hvis der  

 ikke er behov herfor.
Inden for det personlige område er det også muligt at  

 bestemme, at værgemålet ikke bliver altomfattende, men rettet på bestemte  

 anliggender eller spørgsmål, f.eks. flytning til plejehjem.
 Værgemålet skal i øvrigt afpasses efter den pågældendes behov og må ikke  

 være mere omfattende end nødvendigt, jf. princippet om det mindste middel,  

 der beskrives nærmere i de specielle bemærkninger til § 8.
Det, der kan besluttes efter stk. 3, er alene, hvilke økonomiske eller  

 personlige forhold der skal inddrages under værgemålet.
Det er ikke muligt at  

 give værgemålet et særligt indhold eller tillægge værgemålet særlige  

 retsvirkninger, f.eks. at værgemålet ikke skal være undergivet tilsyn.
I  

 lovforslagets § 40, nr. 5, er der dog en bemyndigelse til i administrative  

 forskrifter at indføre adgang til i konkrete tilfælde at fravige reglerne om  

 forvaltning og anbringelse af formueaktiver.
Ved afgørelsen om afgrænsningen af værgemålets omfang må det overvejes, om  

 der er grund til at undtage selverhverv m.v. fra værgemålet, idet der ikke  

 efter lovforslaget er særregler for voksne under værgemål efter § 5 for så  

 vidt angår fri rådighed over selverhverv m.v.
Se herom betænkningen side 334  

 og bemærkningerne til § 8, stk. 1.
 Bestemmelsen i stk. 4 afløser sammen med bestemmelsen i § 6, stk.  

 2, 2. pkt., den gældende lovs § 45, hvorefter værgen bestyrer den umyndiges  

 formue og handler på hans vegne i retsforhold vedrørende formuen, for så vidt  

 ikke andet særlig er bestemt.
Retsvirkningen af værgemålet er efter stk. 4, at der efter reglen i § 11  

 udpeges en legal repræsentant, en værge, til at træffe dispositioner på  

 vedkommendes vegne i anliggender, der er omfattet af værgemålet.
Værgens  

 beføjelser er dog, som det fremgår af formuleringen, begrænset af reglerne i  

 kapitel 4 om medindflydelse, forbud mod kaution og om værgemålstilsyn og  

 reglerne i kapitel 5 om formuens forvaltning, anbringelse og formueforbrug.  

 Bestemmelsen omfatter også personlige spørgsmål, hvis dette er omfattet af  

 værgemålet for en voksen.
Et værgemål efter § 5 indebærer imidlertid ikke, at den, der er under  

 værgemål, fratages sin retlige handleevne, men der er mulighed for at  

 supplere værgemålet med beslutning herom, jf. lovforslagets § 6. Der foreslås  

 således en grundlæggende ændring af retstilstanden.
I dag medfører  

 umyndiggørelse altid fratagelse af den retlige handleevne.
Ved personlige  

 værgemål bevarer den, der er under værgemål, tilsvarende sin ret til  

 selvbestemmelse og sin faktiske handlefrihed, hvilket svarer til den gældende  

 retstilstand.
Værgemål efter § 5 egner sig derfor for personer, der ikke disponerer over  

 deres formue og typisk er meget passive i deres adfærd, således at der ikke  

 er risiko for, at de indgår retshandler.
Det kan f.eks. være personer, der er  

 bevidstløse, de svært demente og andre svært hjerneskadede, som enten ikke  

 kan forlade hjemmet eller institutionen, eller som fremtræder så åbenbart  

 svækkede, at tredjemand er klar over tilstanden.
De sværest psykisk  

 udviklingshæmmede vil også kunne høre til denne gruppe.
Se i øvrigt herom  

 betænkningen side 113 f.
Om muligheden for, at værgen og den, der er under værgemål, indgår  

 modstridende, kolliderende retshandler henvises til betænkningen side 116,  

 125 og 246 f.
Om adgangen til at få erklæret retshandler, som personer under  

 værgemål efter § 5 har foretaget på egen hånd, ugyldige, henvises til  

 lovforslagets § 46.
I modsætning til de økonomiske værgemål kan det ved værgemål vedrørende  

 personlige forhold være vanskeligt klart at fastlægge grænserne for, hvad  

 værgemålet indebærer, jf. de almindelige bemærkninger afsnit 4.3.4. I  

 betænkningen side 118 f er anført eksempler på forskellige personlige  

 spørgsmål, som en værge vil kunne træffe beslutning om, hvis den, der er  

 under værgemål, ikke selv er i stand til at tage stilling, herunder bl.a.  

 spørgsmål om overflytning til en anden institution eller flytning inden for  

 samme institution, møblering, deltagelse i terapi eller fælles aktiviteter og  

 spørgsmål om sengetid.
Disse eksempler skal ses i lyset af, at der samtidig  

 skal være tale om, at foranstaltningen ikke er bagatelagtig og må betegnes  

 som vigtigere.
 At værgen ved personligt værgemål får en formel adgang til at repræsentere  

 den pågældende, medfører som i dag, at værgen kan udøve partsrettigheder,  

 f.eks. klage over afgørelser truffet af myndighederne, og få oplysninger, som  

 ellers på grund af tavshedspligt kun kan meddeles til den umyndige selv.
Bestemmelsen i stk. 5, som fastslår, at personer, der er under  

 værgemål alene efter § 5, er myndige, er ny i forhold til lovudkastet i  

 betænkningen.
Bestemmelsen, som i den gældende myndighedslov er indeholdt i §  

 1, stk. 1, 2. pkt., er medtaget for at give et fuldstændigt billede af §  

 5-værgemålets karakter.
Til § 6 Værgemål med fratagelse af den retlige handleevne vedrørende økonomiske  

 forhold efter lovforslagets § 6 svarer i høj grad til formueretlig  

 umyndiggørelse efter den gældende myndighedslovs § 2.
Det er hensigten, at denne type værgemål især skal anvendes over for de  

 svage, der udviser aktiv adfærd.
Hovedeksemplet er sindssyge, som under  

 maniske perioder vil kunne træffe vidtrækkende skadelige økonomiske  

 dispositioner, men der vil også kunne være behov for at fratage de aktive  

 demente, psykisk udviklingshæmmede og skizofrene den retlige handleevne.  

 Formålet med bestemmelsen er ikke kun at undgå, at de pågældende foretager  

 uheldige aktive handlinger, men også at beskytte dem mod andres overtalelse,  

 udnyttelse eller misbrug ved at indskrænke den svages mulighed for selv at  

 disponere.
Efter stk. 1 kan der i forbindelse med et økonomisk værgemål efter  

 § 5 ske fratagelse af den retlige handleevne.
Det er således en forudsætning  

 for fratagelse af den retlige handleevne, at betingelserne for værgemål efter  

 § 5 er opfyldt, og at der tillige træffes afgørelse om værgemål, der omfatter  

 alle økonomiske forhold.
Kriteriet for værgemål efter § 6 er, at dette er nødvendigt for at hindre,  

 at den pågældende udsætter sin formue, indkomst eller andre økonomiske  

 interesser for fare for at forringes væsentligt eller for at hindre økonomisk  

 udnyttelse.
Fratagelse af den retlige handleevne kan ikke ske alene for visse  

 økonomiske forhold, men det er muligt at beslutte en tidsmæssig begrænsning,  

 jf. lovforslagets § 8, stk. 2. I relation til handleevnefratagelse efter § 6  

 er værgemål således et spørgsmål om alt eller intet.
Dette forhindrer dog  

 ikke, at værgemålet efter § 5 samtidig omfatter personlige spørgsmål, eller  

 at et sådant personligt værgemål er begrænset til at angå bestemte personlige  

 anliggender.
Retsvirkningerne af en handleevnefratagelse fremgår af stk. 2 . Den  

 pågældende kan ikke selv forpligte sig ved retshandler eller råde over sin  

 formue, medmindre andet er bestemt.
Dette svarer til virkningen af en  

 umyndiggørelse efter gældende ret, jf. myndighedslovens § 34. Med denne  

 retsstilling er det naturligt, at den, der er frataget handleevnen, betegnes  

 som umyndig.
 Reglen i stk. 3 om tinglysning af afgørelser om fratagelse af den  

 retlige handleevne svarer til den gældende myndighedslovs § 4. Der henvises  

 til det samtidig hermed fremsatte forslag til lov om ændring af  

 retsplejeloven og forskellige andre love (Ændringer som følge af  

 værgemålsloven), som i § 2 indeholder forslag til en ny affattelse af  

 tinglysningslovens § 13, stk. 2 og 3, og § 48. Tinglysning skal også ske af  

 foreløbige afgørelser om værgemål med handleevnefratagelse efter  

 lovforslagets § 21, jf. § 6, for at sådanne afgørelser kan få retsvirkning i  

 fuldt omfang.
 Det forudsættes, at der i administrative regler udstedt i medfør af  

 lovforslagets § 40, nr. 1, ligesom i dag fastsættes bestemmelser om, at det  

 er værgen, der skal sørge for tinglysningen.
Til § 7 § 7 om samværgemål svarer i nogen grad til den gældende myndighedslovs §  

 54 og § 55 om lavværgemål og er som i dag begrænset til at angå økonomiske  

 spørgsmål.
Bestemmelsen medfører således en videreførelse af  

 lavværgemålsinstituttet, men med en ny betegnelse.
 Målgruppen for denne type værgemål vil f.eks. være personer med legemlige  

 sygdomme, som f.eks. afasi, eller personer, der lider af hæmmet psykisk  

 udvikling eller psykisk syge.
Hovedbetingelsen for iværksættelse af samværgemål er efter stk. 1 ,  

 at den pågældende selv anmoder om værgemålet.
Endvidere skal den pågældende  

 have behov for hjælp til at administrere formuen eller varetage andre  

 økonomiske anliggender.
På grund af kravet om egen anmodning er der svarende  

 til gældende ret ikke fastsat et egentligt medicinsk kriterium, og det følger  

 derfor alene af bestemmelsen, at behovet for samværgemålet skal skyldes  

 uerfarenhed, svækket helbred eller anden lignende tilstand.
Statsamtet skal under værgemålssagen vurdere, om den pågældende er i stand  

 til at give udtryk for sit ønske om værgemålet under et personligt fremmøde.  

 Statsamtet må endvidere ved bedømmelsen af, om anmodningen om samværgemål  

 skal imødekommes, tage retsvirkningerne i betragtning.
Det må også vurderes,  

 hvorledes den pågældende skønnes at ville virke i et samarbejde, ligesom det  

 må indgå, hvem der eventuelt skal beskikkes som samværge, hvilke  

 dispositioner der skal tages stilling til, formuens størrelse og aktivernes  

 sammensætning, samt hvordan der vil blive reageret, hvis samarbejdet ikke  

 fungerer.
Der må også skønnes over, hvorledes den svages situation vil  

 udvikle sig.
Skønnes det, at vedkommende ikke har evner, forudsætninger og  

 psyke til at samarbejde med en værge, må anmodningen om samværgemål afslås.
 Hvis det efter nogen tid med samværgemål viser sig, at samarbejdet ikke  

 fungerer, kan en ny samværge kræves beskikket efter § 12. Hvis den  

 pågældendes tilstand ændres, er der mulighed for, at den, der er under  

 samværgemål, kan komme under værgemål efter § 5, jf. § 9, og eventuelt  

 tillige efter § 6, eller at der fremsættes anmodning om samværgemålets  

 ophævelse, jf. § 10.
 Efter stk. 2 kan samværgemål begrænses til kun at angå bestemte  

 aktiver eller anliggender, jf. herved også bemærkningerne ovenfor til § 5,  

 stk. 3, og nedenfor til § 8.
Retsvirkningerne af samværgemål fremgår af stk. 3. Herefter handler  

 værgen og den pågældende i forening i anliggender, der er omfattet af  

 værgemålet.
På skriftlige aftaler skal der således foruden værgens  

 underskrift være en underskrift fra den, der er under samværgemål.
Retsvirkningerne af samværgemålet afviger dog fra den gældende ordning med  

 hensyn til lavværgemål, hvorefter aftaler, som den, der er under lavværgemål,  

 indgår på egen hånd, bliver ugyldige.
Efter lovforslaget er personer under  

 samværgemål ikke frataget den retlige handleevne.
Handler den pågældende  

 alene, er retsstillingen derfor den samme, som hvis en person, der er under  

 værgemål efter § 5, handler på egen hånd.
Om kolliderende retshandler  

 henvises til bemærkningerne til § 5.
 Som følge heraf stilles der heller ikke krav om, at samværgemål skal  

 tinglyses, således som det efter gældende ret er tilfældet for lavværgemål.
Indgåelse af arbejdsaftaler må anses som hørende til blandt de personlige  

 anliggender.
Det er derfor i lovforslaget fundet overflødigt at medtage en  

 bestemmelse svarende til bestemmelsen i den gældende myndighedslovs § 55, 2.  

 pkt., om den lavværgedes ret til selv at indgå og ophæve arbejdsaftaler.
 Bestemmelsen i stk. 4 om, at personer, der er under samværgemål, er  

 myndige, er ny i forhold til betænkningens lovudkast, og er medtaget for at  

 give en fuld beskrivelse af samværgemålet.
I stk. 5 opregnes de bestemmelser i loven, som ikke gælder ved  

 samværgemål, se herom lovudkastet i betænkningen § 33, stk. 1, som indeholder  

 en positiv opregning.
Grunden til, at de i stk. 5 nævnte bestemmelser ikke  

 gælder ved samværgemål, er, at der ved disse værgemål er to personer, som  

 handler i forening.
Se om den tilsvarende bestemmelse i § 33, stk. 3, om  

 gifte under værgemål.
Til § 8 Lovforslaget åbner mulighed for at udforme værgemål som individuelle  

 løsninger, der er tilpasset de konkrete behov for bistand, som den svage har.  

 Der gælder i den forbindelse et grundsynspunkt om det såkaldt mindste middels  

 princip.
Princippet er lovfæstet i lovforslagets § 8, hvorefter afgørelser  

 efter § 5 eller § 7 skal afpasses efter den pågældendes behov og ikke må være  

 mere omfattende end nødvendigt, jf. stk. 1, 1. pkt.
Endvidere  

 bestemmes i 2. pkt., at fratagelse af den retlige handleevne efter §  

 6, som er det mest vidtgående indgreb, ikke kan ske, hvis den pågældendes  

 interesser i tilstrækkeligt omfang kan tilgodeses ved værgemål efter § 5. Det  

 følger forudsætningsvis af bestemmelsen, at samværgemål efter § 7 skal  

 foretrækkes frem for værgemål efter § 5, hvis dette er en tilstrækkelig og  

 hensigtsmæssig foranstaltning, forudsat at den pågældende samtykker og ikke  

 foretrækker et værgemål efter § 5, stk. 2.
Udvalget har anført, at det kan være svært på forhånd at forudse behovene  

 i hvert enkelt tilfælde, hvorfor skræddersyede løsninger ikke altid vil være  

 at foretrække.
Der vil derfor i praksis antagelig opstå nogle typeafgørelser  

 for variationer af værgemål efter § 5 og § 7, jf. betænkningen side 143 f.
Værgemål uden fratagelse af den retlige handleevne omfatter også, hvad  

 den, der under værgemål, tjener ved eget arbejde, jf. lovforslagets § 42,  

 stk. 1, nr. 1, og § 43, der kun omfatter umyndige.
Det må derfor overvejes,  

 om der eventuelt er grundlag for at indskrænke værgemålet, så selverhverv og  

 næringsvirksomhed falder udenfor.
Personlige værgemål efter § 5 kan f.eks.  

 også begrænses, så de ikke angår arbejdsaftaler, jf. den gældende  

 myndighedslovs § 38 om umyndiggjortes adgang til at indgå arbejdsaftaler.  

 Denne bestemmelse foreslås ophævet som overflødig.
Efter stk. 2 kan værgemålet eller samværgemålet tidsbegrænses, hvis  

 tilstanden er midlertidig, eller der af andre grunde er særlig anledning  

 hertil.
Dermed må de værgemål, der i dag i sygdomstilfælde iværksættes med  

 hjemmel i myndighedslovens § 59, for fremtiden få form af begrænsede værgemål  

 efter § 5. Bestemmelsen omfatter alle værgeordningerne efter §§ 5 - 7.
 Der henvises i øvrigt til bemærkningerne til § 21 om muligheden for at  

 træffe foreløbige afgørelser om værgemål.
Til § 9 Ifølge denne bestemmelse skal et værgemål, der er iværksat, efterfølgende  

 ændres til et mindre eller mere indgribende værgemål under de betingelser,  

 som gælder efter §§ 5 - 7, hvis ændrede forhold giver anledning til det.  

 Reglen gælder for alle værgemålsordningerne.
 I forhold til lovudkastet i betænkningen er det ved anvendelsen af ordet  

 »indgribende« i stedet for »omfattende« præciseret i  

 lovteksten, at et værgemål skal ændres til et mindre eller mere omfattende  

 værgemål inden for rammerne af det eksisterende værgemål, jf. lovforslagets §  

 5, stk. 3, og § 7, stk. 2, eller en mindre eller mere indgribende type  

 værgemål.
 Et værgemål vil kunne gøres mere indgribende, hvis eksempelvis et §  

 5-værgemål vedrørende økonomiske anliggender, som efter § 5, stk. 3, er  

 begrænset til bestemte aktiver eller anliggender, udvides til at omfatte  

 yderligere aktiver eller samtlige økonomiske anliggender.
 Et eksempel på, at der kan være behov for at gøre et værgemål mere  

 indgribende, kan endvidere være tilfælde, hvor det har vist sig, at der er  

 risiko for, at en person, som er under et § 5-værgemål, foretager  

 uhensigtsmæssige dispositioner eller ligger under for utilbørlig påvirkning  

 udefra, og hvor det derfor bør overvejes at supplere værgemålet med  

 fratagelse af den retlige handleevne efter § 6. Under en sådan sag vil der  

 efter behov kunne træffes en foreløbig afgørelse om værgemål efter  

 lovforslagets § 21. Modsat vil der eksempelvis kunne ske en helbredsmæssig  

 forbedring, som bevirker, at f.eks. et § 5-værgemål vil kunne erstattes med  

 et samværgemål.
 § 9 gælder også for umyndiggørelser og lavværgemål iværksat under den  

 hidtil gældende lovgivning, jf. overgangsreglen i § 55. Det er således muligt  

 at omdanne en umyndiggørelse til værgemål efter § 5, dvs. uden  

 handleevnefratagelse og eventuelt med et individuelt præg, ligesom der vil  

 kunne være behov for at begrænse et lavværgemål til efter de nye regler om  

 samværgemål at angå bestemte aktiver og anliggender.
Til § 10 Bestemmelsen om, at værgemål skal ophæves, hvis betingelserne for at  

 træffe beslutning efter §§ 5 - 7 ikke længere er opfyldt, svarer til den  

 gældende myndighedslovs § 5.
 Om spørgsmålet om, hvor hyppigt en sag om ophævelse af et værgemål kan  

 begyndes, samt overvejelserne om, hvorvidt domme om fratagelse af den retlige  

 handleevne efter § 6 automatisk skal tages op med bestemte intervaller,  

 henvises til de almindelige bemærkninger afsnit 4.6.
Til § 11 Bestemmelsen om, at der i forbindelse med afgørelser om værgemål skal  

 beskikkes en værge, svarer til den gældende myndighedslovs § 30. Af  

 lovforslaget fremgår i forhold til § 11 i lovudkastet i betænkningen alene,  

 at der skal beskikkes en værge, idet dette begreb også omfatter samværger,  

 jf. de almindelige bemærkninger afsnit 3.
Det er ved bestemmelsen forudsat, at der kan foretages en midlertidig  

 værgebeskikkelse, hvis der er et øjeblikkeligt behov herfor, og hvor det ikke  

 er muligt med det samme at finde en person, der kan beskikkes mere permanent  

 som værge.
Om foreløbige værgebeskikkelser i tilfælde af foreløbige  

 afgørelser om værgemål henvises til lovforslagets § 21. Statsamtet kan  

 endvidere ændre en værgebeskikkelse, jf. § 14, også i tilfælde, hvor  

 værgebeskikkelsen er foretaget af retten.
Efter lovforslaget skal værgeopgaven ikke længere være et borgerligt  

 ombud.
Den gældende regel i myndighedslovens § 31, hvorefter man kun  

 undtagelsesvis kan blive fritaget for værgebeskikkelse, er derfor ikke  

 medtaget i lovforslaget.
Der foreslås ikke indført krav til værgens kvalifikationer, jf. dog § 12  

 om fratagelse og bortfald af værgebeskikkelse.
Afgørelsen af, hvem der skal  

 være værge, må som i dag bero på de konkrete forhold.
Om overvejelserne om  

 valget af værge og udvalgets forslag om en ordning med faste professionelle  

 værger, især til varetagelse af værgemål vedrørende økonomiske forhold,  

 henvises til de almindelige bemærkninger afsnit 6.2.
 Efter forslaget er der som efter gældende ret kun mulighed for at beskikke  

 en person som værge.
Til § 12 Bestemmelsen om fratagelse og bortfald af værgebeskikkelse svarer delvis  

 til den gældende myndighedslovs § 32. I forhold til lovudkastet i  

 betænkningen nævner lovforslagets § 12 ikke samværgemål og samværger, idet  

 disse udtryk er omfattet af begreberne værgemål og værger.
Stk. 1 foreskriver, at beskikkelsen skal fratages en værge, hvis  

 denne misbruger sin stilling eller i øvrigt viser sig uegnet til hvervet.
Der  

 er ikke tilsigtet nogen ændring af gældende praksis.
I reglen er tilføjet, at  

 fratagelse kan ske, hvis det er nødvendigt af hensyn til den, der er under  

 værgemål.
Dette kan f.eks. være tilfældet, hvis samarbejdsklimaet er dårligt,  

 uden at der er tale om, at værgen har tilsidesat sine pligter.
Denne  

 bestemmelse vil formentlig næppe få stor betydning i praksis.
 I tilfælde, hvor en værge er for passiv, vil statsamtet eventuelt kunne  

 forsøge at løse problemet ved at give værgen pålæg om at varetage bestemte  

 opgaver med større omhu, jf. de almindelige bemærkninger afsnit 7.2.3.
Der er ingen begrænsninger med hensyn til, hvem der kan rette henvendelse  

 til statsamtet om en værges uegnethed.
Eksempelvis vil en advokat eller en  

 anden udenforstående eller den forvaltningsafdeling, hvor aktiverne  

 administreres, kunne henlede statsamtets opmærksomhed på, at der kan være  

 behov for at gribe ind over for værgen.
 Efter stk. 2 bortfalder beskikkelsen, hvis værgen selv kommer under  

 værgemål, dvs. efter § 5 og eventuelt tillige efter § 6 eller § 7.  

 Bestemmelsen svarer til den gældende regel i myndighedslovens § 32, stk. 2.
Til kapitel 3 Behandlingen af værgemåls- og værgesager vedrørende voksne Kapitlet indeholder regler om behandlingen af værgemåls- og værgesager  

 vedrørende voksne, jf. de almindelige bemærkninger afsnit 5 og 6.
Den gældende myndighedslov indeholder kun få regler om sagsbehandlingen i  

 værgemåls- og værgesager.
Under hensyn til, at det foreslås, at de fleste  

 værgemålssager skal behandles administrativt, er de vigtigste og  

 grundlæggende regler om proceduren, navnlig dem, der er fælles for den  

 administrative og retlige behandling, medtaget i værgemålsloven.
I  

 lovforslagets § 23 er der hjemmel til at supplere med detailforskrifter om  

 den administrative sagsbehandling.
 Retsplejelovens kapitel 43 om domstolenes behandling af sager om  

 umyndiggørelse og værgemål foreslås bevaret i en ny udformning, jf. § 1, nr.  

 10, i det samtidig hermed fremsatte lovforslag om ændring af retsplejeloven  

 og forskellige andre love (Ændringer som følge af værgemålsloven).
 Denne systematik har bl.a. medført, at de fælles regler om saglig  

 kompetence findes i lovforslagets § 13, mens bestemmelserne om stedlig  

 kompetence findes dels i lovforslagets § 15, dels i retsplejelovens § 458,  

 jf. lovforslaget om ændring af retsplejeloven og forskellige andre love.
Til § 13 Bestemmelsen indeholder regler om den saglige kompetence, dvs. om, hvilke  

 myndigheder der har kompetence til at træffe afgørelse i værgemålssager efter  

 lovforslagets kapitel 2 om værgemål for voksne.
 Efter forslaget fastsættes en delt kompetence, således at sager om  

 værgemål som hovedregel skal behandles af statsamterne, mens visse sager  

 fortsat skal behandles af domstolene, jf. stk. 1.
 Hovedreglen om administrativ behandling har fundet udtryk i stk. 2,  

 hvorefter statsamtet som udgangspunkt træffer afgørelse om værgemål efter §  

 5, samværgemål efter § 7, ændring af værgemål, jf. § 9, og ophævelse af  

 værgemål, jf. § 10.
Dette gælder dog ikke, hvis statsamtet finder det betænkeligt at behandle  

 sagen administrativt.
Eksempelvis kan statsamtet efter stk. 2 oversende sagen  

 til retten, hvis det skønnes, at den, som sagen angår, har behov for bistand  

 af en advokat, og at dette bedst kan ske i rettens regi gennem en  

 advokatbeskikkelse.
I så fald skal retten, hvis den, sagen angår, ikke møder  

 ved advokat, altid beskikke en advokat til at bistå vedkommende, jf.  

 forslaget til retsplejelovens § 460 i lovforslaget om ændring af  

 retsplejeloven og forskellige andre love (Ændringer som følge af  

 værgemålsloven). Se nærmere om de tilfælde, hvor det kan være betænkeligt at  

 behandle sagen administrativt, betænkningen side 168 f og 186.
Justitsministeriet har i øvrigt bl.a. på grundlag af høringssvarene om  

 betænkningen valgt at medtage en udtrykkelig bestemmelse om, at sagen bør  

 behandles af retten, når den, der begæres sat under værgemål, protesterer  

 mod, at der træffes afgørelse om værgemål.
Det er således hensigten, at  

 statsamtet må oversende sagen til retten, hvis den, der begæres sat under  

 værgemål, efter de oplysninger, som foreligger for statsamtet, f.eks. i  

 lægeerklæringen, tilkendegiver alvorligt ment modstand mod at komme under  

 værgemål.
Kompetencereglen i § 13 finder også anvendelse ved senere ændringer af det  

 oprindelige værgemål, jf. lovforslagets § 9, eller ved ophævelse af værgemål,  

 jf. § 10. Det er uden betydning, hvilken myndighed der har truffet den  

 afgørelse, der er tale om at ændre eller ophæve.
Bortset fra fratagelse af  

 den retlige handleevne, jf. stk. 3, er der intet til hinder for, at  

 statsamtet udvider, indskrænker eller ophæver et værgemål, der er iværksat  

 ved dom.
Ændringer efter § 9, som den pågældende selv tager initiativ til, kan som  

 hovedregel behandles administrativt, både hvis der anmodes om et mere eller  

 mindre indgribende værgemål.
Tilsvarende gælder, hvis den, der er under  

 værgemål, selv anmoder om ophævelse af et § 5-værgemål eller et samværgemål  

 efter § 7. En anmodning fra den, der er frataget den retlige handleevne efter  

 § 6, om ophævelse af denne foranstaltning bør dog, bortset fra oplagte  

 tilfælde med en klar lægeerklæring, som regel oversendes til retten.
 Hvis statsamtet finder det fornødent, at der foretages vidneafhøringer,  

 før der træffes afgørelse i sagen, bør sagen også oversendes til retten til  

 afgørelse.
 Ifølge stk. 3 har retten enekompetence til at træffe afgørelse om  

 fratagelse af den retlige handleevne efter § 6. Om baggrunden herfor henvises  

 til betænkningen side 167. Domstolene er også kompetente, hvis statsamtet i  

 sager efter § 5 og §§ 7 - 10 har fundet det betænkeligt at behandle sagen  

 administrativt, jf. stk. 2.
I stk. 4 fastsættes, at statsamtets beslutning om, hvem der skal  

 afgøre sagen, er den endelige administrative afgørelse.
Det er ikke muligt  

 for retten at tilbagesende sagen til statsamtet, selv om dommeren finder, at  

 sagen kunne være afgjort administrativt eller burde være bedre oplyst.  

 Endvidere er der ikke mulighed for at påklage statsamtets afgørelse om at  

 oversende sagen til retten til Civilretsdirektoratet.
Heller ikke en  

 beslutning om, at statsamtet finder sig kompetent til at afgøre sagen, kan  

 påklages særskilt til Civilretsdirektoratet.
Er der utilfredshed med  

 statsamtets afgørelse om værgemål, må den pågældende indbringe statsamtets  

 afgørelse for retten efter lovforslagets § 22.
Til § 14 Reglen, som fastlægger den saglige kompetence i værgesager, dvs. sager om  

 værgebeskikkelse og ændring heraf, svarer med visse redaktionelle ændringer  

 til myndighedslovens § 33, stk. 1 og 2.
Efter bestemmelsen følger kompetencen til at foretage værgebeskikkelse  

 kompetencereglen i lovforslagets § 13 vedrørende værgemålssagerne, idet dog  

 ændring af en værgebeskikkelse foretages af statsamtet, også i tilfælde, hvor  

 beskikkelsen er foretaget af retten, jf. bestemmelsens 2. pkt.
Afsiger retten  

 dom om værgemål, foretages beskikkelsen dog altid af retten.
I forhold til §  

 14 i lovudkastet i betænkningen er det i bestemmelsens 2. pkt. udtrykkeligt  

 angivet, at retten også foretager beskikkelsen i de tilfælde, hvor der  

 afsiges kendelse om foreløbig afgørelse om værgemål, jf. lovforslagets § 21  

 og forslaget til retsplejelovens § 464 i forslaget til lov om ændring af  

 retsplejeloven og forskellige andre love (Ændringer som følge af  

 værgemålsloven).
 Statsamtets kompetence til at foretage værgebeskikkelse og ændring af  

 værgebeskikkelse omfatter også fratagelse af værgemål efter § 12. Kompetencen  

 omfatter også adgangen til at meddele fritagelse for værgemål for børn og  

 unge efter § 2, stk. 2, jf. henvisningen i § 4, stk. 1, 2. pkt., til § 14, 1.  

 pkt., og fritagelse i de tilfælde, hvor en værge for en voksen anmoder om at  

 blive fritaget for at være værge, jf. om forslaget om fremover ikke at anse  

 hvervet som værge som et borgerligt ombud.
Klage over statsamtets værgebeskikkelse kan indgives til  

 Civilretsdirektoratet.
Om kære af rettens afgørelse om værgebeskikkelse  

 henvises til forslaget til retsplejelovens § 466 i forslaget til ændring af  

 retsplejeloven og forskellige andre love (Ændringer som følge af  

 værgemålsloven).
Til § 15 Bestemmelsen om statsamternes stedlige kompetence i værgemåls- og  

 værgesager svarer til forslaget til retsplejelovens § 458 om retternes  

 stedlige kompetence i det samtidig hermed fremsatte forslag til lov om  

 ændring af retsplejeloven og forskellige andre love (Ændringer som følge af  

 værgemålsloven).
Statsamtets afgørelser om værgemål, jf. § 5 og §§ 7 - 10, og afgørelser i  

 værgesager, jf. § 11 og § 12, træffes af statsamtet på det sted, hvor den,  

 som sagen vedrører, har bopæl.
Har den pågældende ingen bopæl her i landet,  

 træffes afgørelsen, hvor vedkommende har ophold her i landet.
Disse  

 bestemmelser svarer til de gældende regler i retsplejelovens § 458, stk. 1,  

 1. pkt., jf. § 235, stk. 3.
Hvis f.eks. vedkommende er på institution, men har bevaret sin lejlighed,  

 kan der opstå spørgsmål om, hvornår den pågældendes tilknytning til  

 institutionen bliver så stærk og varig, at bopælen flyttes hertil.
Da bopæls-  

 og opholdskriteriet ikke er reguleret nærmere i loven, må afgørelsen om,  

 hvornår bopæl og ophold foreligger, træffes på grundlag af de konkrete  

 oplysninger i de enkelte tilfælde, således som det også gælder på  

 retsplejelovens område.
Har vedkommende hverken bopæl eller ophold her i landet, træffes  

 afgørelsen af Københavns Overpræsidium.
Om denne bestemmelse henvises til  

 bemærkningerne i det ovennævnte lovforslag vedrørende retsplejelovens § 458,  

 hvor det foreslås, at sager indbringes for Københavns Byret, hvis den, som  

 sagen angår, ikke har hjemting her i riget.
Det fremgår heraf, at  

 bestemmelsen kun er aktuel i det omfang, det følger af f.eks. en overenskomst  

 med en anden stat, at der kan træffes afgørelse vedrørende værgemål her i  

 landet, uanset at den person, som sagen drejer sig om, er domicileret i en  

 anden stat.
Anvendelse af bestemmelsen vil formentlig typisk være aktuel ved  

 ophævelse af et værgemål for en person, som nu bor i udlandet.
Til § 16 Bestemmelsen afløser retsplejelovens § 457, hvorefter anmodning om  

 umyndiggørelse kan fremsættes af den pågældende selv, vedkommendes ægtefælle,  

 slægtninge i op- eller nedstigende linie, søskende, en værge eller lavværge  

 eller politimesteren (politidirektøren). Anmodning om lavværgemål kan efter  

 de gældende regler kun fremsættes af den, der ønsker at blive sat under  

 værgemål.
Efter ordlyden af den gældende bestemmelse i retsplejelovens § 457  

 kan en samlever således ikke rejse umyndiggørelsessag, og det samme gælder  

 f.eks. en farbroder eller moster eller en niece eller nevø.
Ved bestemmelsen foreslås en udvidelse af den kreds, der kan fremsætte  

 anmodning om værgemål.
Bestemmelsen gælder i øvrigt for alle anmodninger om  

 værgemål eller ændring eller ophævelse heraf, jf. lovforslagets §§ 5 - 10,  

 således også for anmodninger om rettens iværksættelse af værgemål med  

 fratagelse af den retlige handleevne efter § 6.
Efter stk. 1, nr. 1-2, kan den pågældende selv, de nære pårørende  

 som ægtefælle, børn, forældre, søskende eller andre blandt de nærmeste,  

 f.eks. en samlever, fremsætte anmodning i værgemålssager efter §§ 5 - 10.  

 Initiativtageren behøver ikke at være den allernærmeste.
Hvis f.eks. det er  

 forholdet mellem den nære familie og den svage, der giver anledning til  

 bekymring, vil der kunne fremsættes anmodning om værgemål fra en person, som  

 står uden for de aktuelle arvingers kreds, blot vedkommende må anses at høre  

 til blandt de nærmeste og dermed falder inden for opregningen i § 16, stk. 1,  

 nr. 2.
 En fuldmægtig, herunder i forhold til en generalfuldmagt, kan ikke tage  

 initiativ til en sag om værgemål, medmindre vedkommende hører til blandt de  

 personer, der er nævnt i § 16, stk. 1, nr. 1-2.
Efter stk. 1, nr. 3, kan værgen eller en særlig værge fremsætte  

 anmodning om værgemål.
Dette forudsætter, at der i forvejen er en værge.
En  

 værges anmodning vil derfor altid angå en ændring eller ophævelse af det  

 allerede etablerede værgemål, jf. § 9 og § 10 eller en ændring af et særligt  

 værgemål, jf. kapitel 8, til et værgemål efter kapitel 2.
Efter stk. 1, nr. 4, kan kommunalbestyrelsen tage initiativ til, at  

 der rejses en værgemålssag.
Beføjelsen til at rejse sag er formelt tillagt  

 kommunalbestyrelsen, men det forudsættes, at afgørelsen ikke henlægges til  

 den samlede kommunalbestyrelse, da der vil være tale om en personsag, jf.  

 princippet i den sociale styrelseslov § 2, stk. 2, hvorefter sager om ydelser  

 m.v. til enkeltpersoner ikke kan behandles i den samlede kommunalbestyrelse,  

 men afgørelse skal træffes af det eller de udvalg, som efter kommunens  

 styrelsesvedtægt varetager de pågældende sagsområder.
En kommunalbestyrelses afgørelse om ikke at imødekomme en begæring om at  

 fremsætte anmodning om værgemål over for statsamtet er undergivet det  

 almindelige kommunale tilsyn, jf. § 61 i lov om kommunernes styrelse.
Det  

 tilsyn, som de kommunale tilsynsmyndigheder udøver, er imidlertid kun et  

 retligt tilsyn.
De kommunale tilsynsmyndigheder kan således ikke tage  

 stilling til spørgsmål vedrørende kommunalbestyrelsens skønsudøvelse, så  

 længe skønnet udøves inden for de rammer, der er fastsat i lovgivningen.
Efter stk. 1, nr. 5, kan amtsrådet tage initiativ til, at der  

 indledes en værgemålssag.
Bestemmelsen, som er ny i forhold til lovudkastet i  

 betænkningen, er indsat for at give mulighed for, at amtskommunerne, som har  

 ansvaret for behandling og omsorg af personer med vidtgående psykiske  

 handicap, og som driver institutioner, der varetager sådanne opgaver, får  

 mulighed for at rejse sag om værgemål.
Efter stk. 1, nr. 6, kan politimesteren (politidirektøren) tage  

 initiativ til, at der indledes sag om værgemål.
I dag er politimesteren  

 (politidirektøren) den eneste offentlige myndighed, der kan tage initiativ  

 til en umyndiggørelsessag.
Som det fremgår ovenfor, foreslås nu også  

 amtsrådene og kommunerne tillagt adgang til at fremsætte anmodning om  

 værgemål.
Private, der f.eks. ikke selv kan tage initiativ til en sag om  

 værgemål eller ikke ønsker at fremsætte en anmodning, vil således kunne  

 henvende sig til amtet, kommunen eller politiet med henblik på at få sagen  

 rejst.
 Afslår politiet en henvendelse om at fremsætte anmodning om værgemål over  

 for statsamtet, kan en sådan afgørelse påklages til Justitsministeriet.
 Opregningen i § 16, stk. 1, rummer tillige afgrænsningen af, hvem der kan  

 indbringe statsamtets afgørelse efter § 5 eller §§ 7 - 10 for retten, jf. §  

 22, stk. 2, jf. stk. 1.
Udover den, som begæres sat under værgemål eller allerede er under  

 værgemål, betragtes kun den, der efter § 16 har taget initiativet ved at  

 rette henvendelse til statsamtet, som part under den administrative  

 behandling af sagen.
Slægtninge vil dog modtage underretning om anmodningen  

 om værgemål i det omfang, det følger af bestemmelsen i § 20. Om  

 partsafgrænsningen under retssagerne henvises til retsplejelovens § 459 i det  

 samtidig fremsatte forslag til ændring af retsplejeloven og forskellige andre  

 love (Ændringer som følge af værgemålsloven).
Efter stk. 2 er statsamtet tillagt adgang til på egen hånd at tage  

 initiativ til ændring og ophævelse af værgemål, jf. lovforslagets § 9 og §  

 10, samt til værgebeskikkelse og ændring heraf.
Med den mere smidige  

 værgemålsordning, som foreslås indført, forudses der i højere grad end efter  

 de gældende regler at skulle ske en tilpasning eller eventuelt ophævelse af  

 det oprindelige værgemål.
Endvidere skal statsamtet f.eks. selv tage  

 initiativ til beskikkelse af en ny værge, hvis den hidtidige værge er død  

 eller af andre grunde ikke kan eller vil fortsætte.
Også sager om fratagelse  

 af værgebeskikkelse kan statsamtet tage op på egen hånd.
Det bemærkes i den  

 forbindelse, at der ikke er begrænsninger i, hvem der kan rette henvendelse  

 til statsamtet om en værges uegnethed.
Til § 17 Bestemmelsen om, hvilken myndighed en anmodning om værgemål eller  

 anmodningen i en værgesag skal sendes til, samt om indholdet af en sådan  

 anmodning er ny.
Bestemmelsen svarer med redaktionelle tilføjelser i stk. 2  

 og 3 til § 17 i lovudkastet i betænkningen.
Af stk. 1 følger, at også anmodninger om ændring eller ophævelse  

 efter § 9 og § 10 skal sendes til statsamtet, medmindre der anmodes om  

 udvidelse af værgemålet med fratagelse af den retlige handleevne efter § 6. I  

 disse tilfælde sendes anmodningen til retten.
Sendes sagen fejlagtigt til  

 statsamtet, må statsamtet oversende sagen til retten, jf. § 17, stk. 3. I  

 praksis vil de fleste sager formentlig begynde i statsamtet, idet det vil  

 være et fåtal, hvor initiativtageren på forhånd kan afgøre, om fratagelse af  

 den retlige handleevne kommer på tale.
Uanset om begæringen er sendt direkte til retten efter § 17, stk. 1, 2.  

 pkt., eller oversendt til retten efter § 17, stk. 3, 1. pkt., skal der ikke  

 udformes nogen stævning.
Det er tilstrækkeligt at indgive anmodningen om  

 værgemål ved en skrivelse, idet dog anmodningen efter stk. 2 skal  

 begrundes og indeholde forslag til værgemålets karakter og omfang.
Med kravet om, at begæringen skal indeholde oplysninger om, hvad der er  

 baggrunden for henvendelsen, vil det således være naturligt at redegøre for  

 den pågældendes tilstand og behov for bistand af en værge.
Udover at anføre,  

 hvilken form for værgemål der tænkes på, bør det ved værgemål efter § 5 eller  

 samværgemål efter § 7 om muligt tillige i anmodningen angives, hvilket omfang  

 værgemålet skal have, dvs. hvilke opgaver værgen skal løse, f.eks. om denne  

 kun skal tage sig af visse aktiver eller indtægter.
Er der behov for  

 personligt værgemål, bør dette på samme måde oplyses og begrundes.
Efter stk. 3 oversender statsamtet sagen til retten, hvis retten er  

 kompetent efter lovforslagets § 13. Hvis retten har modtaget en anmodning,  

 der skal behandles af statsamtet, oversender retten tilsvarende anmodningen  

 til statsamtet.
Hvis det er oplagt, at en anmodning om værgemål efter § 5  

 eller efter §§ 7 - 10, der er sendt direkte til retten, ikke skal behandles  

 af statsamtet, f.eks. fordi det af begæringen klart fremgår, at den, der  

 begæres sat under værgemål, protesterer mod værgemål, jf. lovforslagets § 13,  

 stk. 2, er det imidlertid ubetænkeligt, at retten undlader at oversende  

 anmodningen til statsamtet, men med det samme selv tager anmodningen under  

 behandling.
Har statsamtet besluttet, at sagen skal afgøres af retten, kan  

 hverken domstolene eller andre, der har interesse i spørgsmålet, gøre  

 indsigelse herimod.
Hvis det straks eller tidligt står klart, at afgørelsen bliver et  

 domstolsanliggende, oversender statsamtet uden yderligere behandling sagen  

 til retten.
I andre tilfælde vil statsamtet have fremskaffet flere  

 oplysninger, f.eks. en lægeerklæring, inden det kan afgøres, at sagen må  

 oversendes til retten.
Statsamtet ophører da med sagsbehandlingen, og sagen  

 oversendes uden indstilling om sagens afgørelse.
Statsamtet bør ved  

 oversendelsen oplyse, eventuelt ved en henvisning til vedkommende  

 lovbestemmelse, hvad der er grunden til, at sagen sendes til retten.
Til § 18 Bestemmelsen i § 18 om sagens oplysning er ny bortset fra stk. 1, der i  

 realiteten svarer til den gældende retsplejelovs § 460, stk. 1. Der henvises  

 i øvrigt til forslaget til retsplejelovens § 461, stk. 1, i lovforslaget om  

 ændring af retsplejeloven og forskellige andre love (Ændringer som følge af  

 værgemålsloven).
 Efter stk. 1 påhviler det statsamtet eller retten i  

 overensstemmelse med det såkaldte officialprincip at sørge for  

 tilvejebringelse af de oplysninger, der er nødvendige for sagens afgørelse.
Det vigtigste bevismiddel i værgemålssager er i dag lægeerklæringer.
En  

 regel om indhentelse af lægeerklæringer findes i stk. 2. I sager om  

 værgemål efter § 5 eller § 6, herunder i sager om værgemål efter egen  

 anmodning efter § 5, stk. 2, er indhentelse af lægeerklæring obligatorisk.  

 Som følge heraf er indhentelse af lægeerklæring obligatorisk i de sager efter  

 § 9, hvor der er tale om at ændre et samværgemål efter § 7 til et §  

 5-værgemål eller et § 5-værgemål til tillige at omfatte fratagelse af den  

 retlige handleevne efter § 6. I andre værgemålssager kan der indhentes  

 lægeerklæring, hvis det findes nødvendigt, jf. § 18, stk. 2, 2. pkt.
Dette  

 gælder sager om samværgemål efter § 7 eller ophævelse af værgemål efter § 10.  

 Det gælder endvidere sager, hvor der er tale om at gøre disse typer af  

 værgemål mindre eller mere indgribende i medfør af § 9. Endelig gælder det  

 samme princip for sager efter § 9, hvor der er tale om at ændre et §  

 5-værgemål til et samværgemål efter § 7.
Der stilles ikke krav om, at erklæringen skal være afgivet af en læge med  

 en særlig faglig baggrund.
Det afgørende er, at den, der afgiver erklæringen,  

 har et godt kendskab til den pågældende, se bemærkningerne herom i  

 betænkningen side 185 f, som Justitsministeriet kan tilslutte sig.
Dog  

 bemærkes, at det på grundlag af de indkomne høringssvar ikke kan afvises, at  

 der måske i videre omfang end beskrevet i betænkningen vil kunne være behov  

 for at indhente speciallægeerklæringer, bl.a. fordi det i nogle tilfælde ikke  

 vil være muligt for en praktiserende læge at få tilstrækkelig erfaring i at  

 udforme disse erklæringer, ligesom specialistviden kan være påkrævet.  

 Statsamtet eller retten har efter behov mulighed for at indhente ikke blot  

 en, men flere lægeerklæringer i samme sag.
Om indholdet af lægeerklæringerne  

 henvises til betænkningen side 183. Der henvises endvidere til bestemmelsen i  

 lovforslagets § 23, stk. 2, hvorefter justitsministeren efter forhandling med  

 sundhedsministeren kan fastsætte regler om kravene til og udformningen af  

 lægeerklæringer til brug under værgemålssager.
I betænkningen forudsættes, at embedslægerne og Retslægerådet i et vist  

 omfang vil kunne yde bistand i forbindelse med udarbejdelse af  

 lægeerklæringer.
Embedslægerne yder efter § 18, litra f, i bekendtgørelse nr.  

 474 af 19. september 1974 om embedslægeinstitutionernes virksomhed bl.a.  

 retsmedicinsk bistand til rets- og politimyndighederne ved undersøgelse i  

 sager vedrørende umyndiggørelse og lavværgemål.
Retslægerådets opgave er  

 efter § 1 i lov nr. 60 af 25. marts 1961 om retslægerådet at afgive bl.a.  

 lægevidenskabelige skøn til offentlige myndigheder i sager om enkeltpersoners  

 retsforhold.
Hvis der i konkrete værgemålssager viser sig behov herfor, må  

 uklarheder først søges løst i det omfang, embedslægerne og Retslægerådet kan  

 yde bistand hertil.
Såfremt de lægelige udtalelser om den pågældendes  

 tilstand rummer en usikkerhed, der ikke kan belyses tilstrækkeligt ved  

 uddybende erklæringer, eller hvis der foreligger erklæringer med modstridende  

 vurderinger, vil der være mulighed for at iværksætte en mundtlig bevisførelse  

 med afhøring af f.eks. pårørende og plejehjemspersonale.
Finder statsamtet  

 det fornødent med vidneafhøringer for at træffe afgørelse i en sag, må sagen  

 derfor oversendes til retten i medfør af lovforslagets § 13, stk. 2.
Det forudsættes, at lægeerklæringen er af nyere dato.
Udvalget har i  

 betænkningen side 186 anført, at der bl.a. vil kunne være grundlag for at  

 indhente en vurdering fra Retslægerådet i sager, hvor lægeerklæringen må  

 basere sig på undersøgelser og indtryk af ældre dato.
Retslægerådet har i  

 forbindelse med høringen over udvalgets betænkning anført, at rådet som  

 udgangspunkt udtaler sig på baggrund af aktuelle lægelige erklæringer, og  

 såfremt der foreligger erklæringer baseret på undersøgelser, der ikke er af  

 nyere dato, vil rådet typisk anmode om en aktuel erklæring.
Er ældre  

 journaler det eneste tilgængelige skriftlige grundlag for lægeerklæringen,  

 bør sagen derfor søges yderligere oplyst på anden måde, jf. det ovenfor  

 anførte om bevisførelse i retten.
 Som for andre beviser gælder, at statsamtet eller retten ikke er bundet af  

 lægens vurdering, men statsamtet eller retten vil naturligt lægge vægt på en  

 lægelig sagkyndigs skøn.
Der gælder ingen pligt for den, som sagen angår, til at underkaste sig en  

 lægelig undersøgelse.
Reglen om obligatorisk lægeerklæring må således forstås  

 med denne modifikation.
En anden vigtig kilde til oplysninger er en institution, hvor den, der  

 søges sat under værgemål, bor.
En udtrykkelig regel om indhentelse af  

 udtalelser fra institutioner, hvor den pågældende har bopæl, er indsat i  

stk. 3. Ophold af midlertidig karakter på en institution, f.eks. på et  

 hospital, medfører ikke, at hospitalsafdelingen skal spørges.
I øvrigt må  

 afgørelsen om, hvornår bopæl foreligger, træffes på grundlag af de konkrete  

 oplysninger i de enkelte tilfælde.
 Heller ikke begrebet institutioner er entydigt, men af betydning for, om  

 der skal spørges er, om der f.eks. i modsætning til visse boligfællesskaber  

 er en ledelse, der kan afgive en kvalificeret udtalelse.
De sagsgrupper, hvori det er obligatorisk at indhente en udtalelse fra  

 institutionen, er afgrænset på samme måde som i stk. 2. Statsamtet eller  

 retten skal ikke indhente en udtalelse, hvis der allerede i sagen foreligger  

 oplysninger fra institutionen, f.eks. i anmodningen om at iværksætte  

 værgemål.
Institutionen kan bl.a. udtale sig om, hvorledes den pågældendes  

 holdning er til spørgsmålet om iværksættelse af værgemål, hvis denne er i  

 stand til at forstå, hvad sagen drejer sig om, og om hvorledes den pågældende  

 fungerer i hverdagen.
Reglen i stk. 4 giver statsamtet og retten udtrykkelig hjemmel til  

 bl.a. at indhente lægeerklæring og institutionsudtalelse, jf. stk. 2 og 3,  

 samt dokumentation eller udtalelser fra f.eks. sagsbehandlere eller  

 socialforvaltningen uden samtykke fra den, der begæres sat under værgemål.  

 Hermed kan sådanne oplysninger videregives til statsamtet eller retten uden  

 tilsidesættelse af tavshedspligtsbestemmelser, jf. nærmere betænkningen side  

 187. Dokumentation eller udtalelser vil også kunne indhentes fra andre, der  

 har kontakt med den pågældende.
Det må antages, at denne bestemmelse om  

 oplysninger fra andre ikke vil blive anvendt særligt hyppigt i praksis.
 Ifølge stk. 5 skal udgifterne til lægeerklæringer afhængig af, hvem  

 der efter § 13 skal afgøre sagen, betales af statsamtet eller retten, i  

 sidstnævnte tilfælde som sagsomkostning, jf. forslaget til retsplejelovens §  

 465 i det samtidig fremsatte lovforslag om ændring af retsplejeloven og  

 forskellige andre love (Ændringer som følge af værgemålsloven).
Til § 19 Bestemmelsen i § 19 om, at der skal gives den, som sagen angår, adgang til  

 at gøre sig bekendt med grundlaget for den påtænkte afgørelse og til at  

 afgive en skriftlig eller mundtlig udtalelse til sagen, er ny, idet dog stk.  

 1 til dels afløser den gældende myndighedslovs § 33, stk. 3, om samtaler i  

 sager om værgebeskikkelse, og stk. 2 afløser den gældende retsplejelovs §  

 460, stk. 3.
Efter stk. 1, der gælder i sager, som behandles af statsamtet, har  

 den, som sagen angår, ret til at afgive en skriftlig eller mundtlig udtalelse  

 til sagen, inden statsamtet træffer afgørelse i værgemålssager efter  

 lovforslagets § 5 eller §§ 7 - 10 og i værgesager efter §§ 11 og 12,  

 medmindre den pågældende ikke med nytte kan udtale sig om spørgsmålet.
Den  

 foreslåede bestemmelse i stk. 1 er ændret i forhold til § 19, stk. 1, i  

 lovudkastet i betænkningen.
 Udtrykket »den, som sagen angår« omfatter alene den person, som  

 begæres sat under værgemål.
 Den foreslåede regel fraviger bestemmelsen om partshøring i  

 forvaltningslovens § 19, stk. 1, jf. bestemmelsen i forvaltningslovens § 19,  

 stk. 2, nr. 6, hvorefter pligten til partshøring efter stk. 1 ikke gælder,  

 hvis der ved lov er fastsat særlige bestemmelser, der sikrer parten adgang  

 til at gøre sig bekendt med grundlaget for den påtænkte afgørelse og til at  

 afgive en udtalelse til sagen, inden afgørelsen træffes.
Reglen i stk. 1 indebærer, at der også skal indhentes en udtalelse fra den  

 pågældende, selv om denne på forhånd har givet samtykke til foranstaltningen  

 eller måske oven i købet selv har anmodet herom, jf. lovforslagets § 5, stk.  

 2, og § 7, stk. 1. I disse sager skal der som udgangspunkt afholdes et møde i  

 statsamtet med det formål, at anmodningen om værgemålet bliver bekræftet  

 direkte over for statsamtet, der således kan kontrollere, at den er alvorligt  

 ment og uden relevante forbehold.
Statsamtet kan endvidere ved mødet give  

 vejledning om retsvirkningerne af det påtænkte værgemål.
Giver den pågældende  

 ikke møde, må statsamtet på anden måde søge at kontakte den pågældende.
Efter den gældende bestemmelse i retsplejelovens § 460, stk. 3, kan retten  

 undlade at indkalde den, som sagen angår, til at møde i retten, hvis  

 vedkommende befinder sig i en sådan tilstand, at han eller hun ikke forstår  

 betydningen af umyndiggørelsen.
I forhold til denne bestemmelse er kriteriet  

 for, hvornår statsamtet efter lovforslagets § 19, stk. 1, kan undlade at  

 spørge den pågældende, ændret, således at det afgørende alene er, om denne  

 med nytte kan udtale sig om spørgsmålet.
Selv om den pågældende ikke forstår,  

 hvad et værgemål indebærer juridisk, kan det tænkes, at vedkommende på  

 relevant måde vil kunne udtale sig om sine ønsker med hensyn til konkrete,  

 aktuelle spørgsmål, som f.eks. flytning til plejehjem og hvem, der bør  

 beskikkes som værge.
 Da de fleste af de personer, som sagerne drejer sig om, formentlig vil  

 befinde sig i en tilstand, hvor de f.eks. er svært demente, bevidstløse eller  

 lignende, vil hovedreglen om, at der skal finde en samtale sted i statsamtet,  

 antagelig i praksis blive undtagelsen.
Det kræves ikke, at statsamtet selv skaffer sig et personligt indtryk af  

 den pågældende med henblik på en vurdering af, om den pågældende kan udtale  

 sig med nytte.
Som hovedregel vil det være tilstrækkeligt at basere  

 afgørelsen herom på lægeerklæringen og en eventuel institutionsudtalelse, jf.  

 § 18, stk. 2 og stk. 3.
 I alle andre værgemåls- og værgesager uden for de i lovforslagets § 5,  

 stk. 2, eller § 7 nævnte tilfælde gælder, at der skal være adgang for den  

 pågældende til selv at være til stede i statsamtet og udtale sig.  

 Justitsministeriet forudsætter, at der i de administrative regler om  

 behandlingen af sager om værgemål og værger, som vil blive udstedt med  

 hjemmel i § 23, stk. 1, vil blive tilrettelagt en ordning, som på en  

 hensigtsmæssig måde sikrer, at statsamterne i forbindelse med høringen af den  

 pågældende giver underretning om, at vedkommende har mulighed for at anmode  

 om personligt fremmøde i statsamtet.
I øvrigt bemærkes, at det ikke er nødvendigt, at alle enkeltheder om  

 baggrunden for anmodningen om værgemål altid lægges frem for den syge eller  

 svage.
Der vil være tilfælde, hvor det vil kunne skade denne at få kendskab  

 til f.eks. en livstruende sygdom.
Statsamtet vil efter forvaltningslovens §  

 15, stk. 1, kunne begrænse adgangen til aktindsigt i det omfang, den svages  

 interesse i at kunne benytte kendskab til sagens dokumenter til varetagelse  

 af sit tarv findes at burde vige for afgørende hensyn til den pågældende  

 selv.
Se om den tilsvarende regel vedrørende domstolsbehandlingen  

 retsplejelovens § 461, stk. 2, i forslaget til lov om ændring af  

 retsplejeloven og forskellige andre love (Ændringer som følge af  

 værgemålsloven).
Stk. 2 angår sager, der behandles ved domstolene.
I disse  

 værgemålssager er det på grund af den måde, som domstolenes kompetence er  

 afgrænset på, jf. lovforslagets § 13, stk. 3, og § 22, udgangspunktet, at den  

 pågældende skal udtale sig i retten, inden der træffes afgørelse, medmindre  

 det i det konkrete tilfælde ikke skønnes påkrævet.
Bestemmelsen afviger  

 således fra stk. 1 vedrørende sager, der behandles ved statsamterne, hvor den  

 pågældende ikke skal, men har ret til at udtale sig, medmindre vedkommende  

 ikke med nytte kan udtale sig om spørgsmålet.
 Rettens afgørelse om, hvorvidt det i den konkrete sag ikke skønnes  

 påkrævet at indkalde den, som sagen angår, til et retsmøde, må træffes efter  

 en vurdering af sagens karakter samt på grundlag af oplysningerne om parten.
Retten afgør således f.eks. på grundlag af lægeerklæringen og den  

 beskikkede advokats begrundede tilkendegivelse forud for retsmødet, hvorvidt  

 der er nogen mening i og behov for, at klienten personligt er til stede i  

 retten.
Skyldes henvisningen af sagen til retten den pågældendes modstand  

 mod, at der iværksættes værgemål, må dommeren dog normalt danne sig sit  

 personlige indtryk af den svage.
Er sagen anket, gælder det samme i  

 landsretten, uanset om det er den pågældende selv eller andre, der har  

 indbragt sagen.
Ved domstolsbehandlingen vil der altid være en advokat  

 beskikket, jf. forslaget til retsplejelovens § 460 i lovforslaget om ændring  

 af retsplejeloven og forskellige andre love, og en domsforhandling, hvor den,  

 sagen angår, kan komme til orde, og hvortil de pårørende om nødvendigt kan  

 indkaldes, vil således oftest skulle afholdes.
 Bestemmelsen i stk. 2 kunne have været medtaget i den foreslåede ændring  

 af retsplejelovens § 461. Justitsministeriet kan imidlertid tilslutte sig  

 udvalgets forslag om at placere bestemmelsen i værgemålsloven, fordi reglen  

 har nøje sammenhæng med bestemmelsen i § 19, stk. 1, og for at give et samlet  

 indtryk i værgemålsloven af retsstillingen for den, som værgemålssagen angår.
 Som hidtil vil den, som sagen angår, ikke kunne indkaldes efter  

 vidnetvangsreglerne, hvilket indebærer, at det ikke er muligt at  

 gennemtvinge, at den pågældende giver møde og svarer på spørgsmål, jf.  

 retsplejelovens § 168. Manglende fremmøde vil kunne tillægges processuel  

 skadevirkning, men retten vil dog sjældent lade den pågældendes udeblivelse  

 få denne virkning i værgemålssager, som er undergivet officialmaksimen.
Til § 20 Bestemmelsen i § 20 om underretning supplerer for statsamternes  

 vedkommende forvaltningslovens regler og tilsigter at tilgodese interesserne  

 hos slægtninge, som ikke er parter, fordi de ikke har taget initiativ til  

 sagen, jf. § 16. Når de nærtstående bliver gjort bekendt med sagen, har de  

 lejlighed til at ytre sig, før der træffes afgørelse i sagen.
Orienteringen  

 vil derfor være et yderligere element til sikring af retssikkerheden på linie  

 med den høringspligt, der gælder efter forvaltningslovens kapitel 5 om  

 partshøring.
Efter stk. 1 skal ægtefællen og værgen eller en særlig værge, hvis  

 en sådan allerede er beskikket, underrettes om, at der er indgivet anmodning  

 efter § 5, § 6, § 9 og § 10, § 21, stk. 4, eller § 22. Underretningspligten  

 gælder også i værgesager efter § 11 og § 12, herunder i sager om ændring af  

 værgebeskikkelser og ved oversendelse af en værgemålssag til retten, jf. §  

 13, stk. 2. Underretningspligten gælder derimod ikke i tilfælde, hvor den  

 pågældende selv fremsætter anmodning om værgemål.
Baggrunden herfor er, at  

 der aldrig kan træffes afgørelse om værgemål efter § 5, stk. 2, eller om  

 samværgemål efter § 7, uden at den pågældende er indforstået, idet værgemål  

 af denne art forudsætter en anmodning fra den, som sagen angår.
Hertil  

 kommer, at der i disse sager som udgangspunkt skal finde en samtale sted med  

 den pågældende, jf. lovforslagets § 19, hvorved det sikres, at  

 værgemålsbetingelserne er opfyldt.
Pligten til underretning af en eventuel  

 ægtefælle gælder ligeledes ikke, hvis ægtefællerne er separerede.
Derimod er  

 det uden betydning, om ægtefællerne på grund af uoverensstemmelser har  

 ophævet samlivet, jf. også stk. 2.
 Er der ingen ægtefælle, eller er ægtefællerne separeret, skal der efter  

stk. 2 i stedet ske underretning af forældre, voksne børn eller andre  

 blandt de nærmeste.
Ved underretningspligten efter stk. 2 er det en forudsætning, at  

 statsamtet eller retten kun i rimeligt omfang skal undersøge  

 familieforholdene m.v. og finde frem til de pågældendes adresser.
Selv med  

 kendte familieforhold er underretningspligten begrænset således, at det ikke  

 er nødvendigt at orientere personer, der ifølge oplysningerne i sagen på  

 forhånd kender til sagen.
Orientering af børn forudsætter, at de er voksne.  

 Er barnet ved at nærme sig myndighedsalderen, og har vedkommende efter de  

 oplysninger, der foreligger, en sådan alder og modenhed, at han eller hun  

 forstår underretningens betydning, vil det dog være naturligt, at statsamtet  

 eller retten også underretter vedkommende.
Statsamtet eller retten har ikke pligt til at undersøge, om der er muligt  

 interesserede udover gruppen af ægtefælle, forældre og børn.
Orientering skal  

 imidlertid ske af andre blandt de nærmeste, hvis det fremgår af oplysningerne  

 i sagen, at der er andre, f.eks. en samlever, søskende, en ven eller veninde,  

 som har et så nært forhold til den pågældende, at det vil være naturligt at  

 orientere om sagen.
Se nærmere om pligten til underretning betænkningen side  

 201 f.
 De personer blandt de nærmeste, som ikke modtager underretning efter § 20,  

 må selv reagere over for retten, hvis de ønsker at indtræde som part under  

 sagen, jf. forslaget til retsplejelovens § 459, stk. 2, i det samtidig  

 fremsatte forslag til ændring af retsplejeloven og forskellige andre love  

 (Ændringer som følge af værgemålsloven).
 Efter stk. 3 , som er ændret redaktionelt i forhold til lovudkastet  

 i betænkningen, skal de, der har fået underretning efter stk. 1 eller 2, have  

 underretning om statsamtets eller rettens afgørelse i sagen.
 Bl.a. under hensyn til det skøn over, hvem der bør underrettes, der er  

 tillagt statsamtet og retten, kan manglende opfyldelse af  

 underretningspligten næppe bevirke, at værgemålet mister sin gyldighed.
Til § 21 Bestemmelsen afløser retsplejelovens § 462. Efter denne bestemmelse kan  

 retten, såfremt den finder det sandsynliggjort, at der foreligger en  

 umyndiggørelsesgrund, og der kan være væsentlig ulempe forbundet med at  

 udsætte afgørelsen, indtil sagen er afsluttet, afsige en foreløbig kendelse  

 om umyndiggørelse, jf. forslaget til retsplejelovens § 464 i det samtidig  

 fremsatte forslag til ændring af retsplejeloven og forskellige andre love  

 (Ændringer som følge af værgemålsloven). Samtidig med kendelsens afsigelse  

 beskikker retten en foreløbig værge for den pågældende.
 Bestemmelsen er i forhold til lovudkastet i betænkningen ændret således,  

 at det svarende til den gældende bestemmelse i retsplejelovens § 462  

 udtrykkeligt fremgår, at det centrale er, at der træffes en materiel  

 foreløbig afgørelse om værgemål, som den foreløbige værgebeskikkelse knytter  

 sig til.
 Formålet med at videreføre en regel om foreløbige værgemål er at kunne  

 afhjælpe et akut opstået behov for iværksættelse af et værgemål, herunder i  

 forbindelse med ændringssager efter § 9, f.eks. hvis et § 5-værgemål på grund  

 af en opstået mani ønskes suppleret med fratagelse af den retlige handleevne  

 efter § 6, og der er behov for straks at afskære den, der er under værgemål,  

 fra at handle på egen hånd.
 Statsamtet eller retten kan selv tage initiativ til at træffe en foreløbig  

 afgørelse, hvis der foreligger en anmodning om værgemål eller ændring heraf,  

 og hvis der er øjeblikkeligt behov for det.
 Kompetence til at træffe en foreløbig afgørelse om værgemål tilkommer  

 statsamtet eller retten i overensstemmelse med de i lovforslaget fastsatte  

 almindelige bestemmelser herom.
Betingelsen for at træffe en foreløbig afgørelse om værgemål er for det  

 første, at statsamtet eller retten skønner, at betingelserne for et værgemål  

 efter §§ 5 - 7 er opfyldt.
Efter gældende ret kræves, at det skal findes  

 sandsynliggjort, at der foreligger en umyndiggørelsesgrund, jf.  

 retsplejelovens § 462. Skønnet må udøves på grundlag af det materiale, der  

 foreligger på det tidspunkt, hvor statsamtet eller retten skal træffe den  

 foreløbige afgørelse.
Som regel vil der til grund for en foreløbig afgørelse  

 foreligge en lægeerklæring.
 For det andet skal der være et øjeblikkeligt behov for, at der træffes en  

 foreløbig afgørelse om værgemål.
Endelig er det en betingelse, at der verserer en sag om iværksættelse  

 eller ændring af værgemål.
En sag om ændring af værgemål kan være rejst af  

 statsamtet i medfør af lovforslagets § 16, stk. 2, jf. § 9 og § 10.
 Der henvises i øvrigt til bemærkningerne til § 11 om foreløbig  

 værgebeskikkelse i en sag, hvor der allerede er iværksat værgemål efter §§ 5  

 - 7.
 Det følger af stk. 2, at reglerne i §§ 18 - 20 ligesom de øvrige  

 regler i kapitel 3 i princippet skal iagttages, inden der beskikkes en  

 foreløbig værge.
Reglerne i § 18, stk. 2 og 3, § 19 og § 20 skal dog kun følges i det  

 omfang, det er foreneligt med den foreløbige afgørelses karakter.
Heri  

 ligger, at høring m.v. kan undlades, hvis hensynet til hurtigt at iværksætte  

 værgemål findes vigtigere end hensynet til ved denne foreløbige afgørelse at  

 overholde reglerne i § 18 - § 20.
Af stk. 3 fremgår, at foreløbige afgørelser, herunder foreløbige  

 værgebeskikkelser, efter stk. 1 gælder, indtil der er truffet afgørelse eller  

 afsagt dom i sagen efter §§ 5 - 7, eller indtil den foreløbige afgørelse  

 ophæves.
Ophøret indtræder straks ved domsafsigelsen, uden at ankefristen  

 skal afventes.
Hvis tilstanden ophører, inden statsamtet eller retten har  

 færdigbehandlet den endelige værgemålssag, må statsamtet eller retten ophæve  

 den foreløbige beslutning.
Går statsamtets afgørelse ud på, at der ikke er grundlag for at iværksætte  

 værgemål, må byretten i givet fald, hvis sagen indbringes for retten i medfør  

 af § 22, stk. 1, selv træffe en ny foreløbig afgørelse om værgemål, hvis  

 betingelserne herfor skønnes opfyldt.
Det samme kan landsretten under en  

 ankesag.
 Går statsamtets eller rettens afgørelse ud på, at der skal iværksættes et  

 værgemål, får en sådan afgørelse virkning, selv om afgørelsen indbringes for  

 retten eller kæres, jf. § 21, stk. 4, jf. § 22, stk. 4, hvorefter anmodning  

 om prøvelse ikke har opsættende virkning.
Statsamtets foreløbige afgørelser efter stk. 1 kan ifølge stk. 4  

 indbringes for retten, som dels foretager en prøvelse af statsamtets  

 foreløbige afgørelse efter § 21, dels færdigbehandler sagen.
Ved prøvelsen af  

 den foreløbige afgørelse finder bestemmelserne i § 22, stk. 2 og 3, om  

 anmodning om indbringelse af statsamtets afgørelse for retten, sagens  

 oversendelse samt afgørelsens virkning tilsvarende anvendelse.
 Byrettens afgørelse i sager omfattet af § 21, stk. 1, vil som andre  

 retlige afgørelser kunne indbringes for landsretten.
 Det forudsættes, at såvel statsamtet som retten kan genoptage og omgøre  

 eller ændre foreløbige afgørelser om værgemål, hvis der er grundlag herfor,  

 jf. herom betænkningen side 212.
Til § 22 Som et led i nyordningen om, at de fleste værgemålssager skal behandles og  

 afgøres administrativt, og ud fra retssikkerhedshensyn foreslås det, at der  

 skal være adgang til fuld domstolsprøvelse af statsamtets afgørelser efter §  

 5 eller §§ 7 - 10.
I stk. 1 er det bestemt, at afgørelsen inden fire uger efter, at  

 der er givet meddelelse om afgørelsen, kan indbringes for retten.
Oversiddes  

 fristen, vil der eventuelt kunne rettes henvendelse til statsamtet på andet  

 grundlag, f.eks. om ændring eller ophævelse af foranstaltningen, og denne nye  

 afgørelse kan da indbringes for retten efter § 22.
 Efter stk. 2 tilkommer adgangen til at indbringe sagen for  

 domstolene de personer og myndigheder, der er nævnt i lovforslagets § 16,  

 stk. 1. Dette gælder også, selv om den pågældende ikke har været inddraget i  

 forbindelse med statsamtets behandling af sagen.
 I betænkningen side 174 har udvalget forudsat, at statsamtets afgørelse om  

 at afslå en anmodning, fordi den pågældende initiativtager ikke er omfattet  

 af lovforslagets § 16, stk. 1, på samme måde som statsamtets øvrige  

 afgørelser skal kunne indbringes for retten efter § 22. Efter udvalgets egen  

 udformning af § 22 i lovudkastet i betænkningen er en sådan klage over  

 statsamtets afgørelse efter § 16 ikke omfattet af bestemmelsens ordlyd.  

 Justitsministeriet forudsætter, at en klage vedrørende en § 16-afgørelse  

 omfattes af den almindelige klageadgang til Civilretsdirektoratet på samme  

 vis, som klager over statsamternes afgørelser om værgebeskikkelse og i  

 godkendelsessager og under udøvelsen af værgemålstilsynet skal indgives til  

 Civilretsdirektoratet.
Efter stk. 2 indgives anmodningen til statsamtet, der oversender sagen til  

 retten.
Der skal således ikke udfærdiges stævning i sagen.
Ifølge stk. 3 har anmodning om prøvelse af statsamtets afgørelse  

 ikke opsættende virkning, medmindre retten bestemmer andet.
Har statsamtet  

 truffet afgørelse om værgemål, skal dette således iværksættes, selv om  

 afgørelsen indbringes for retten.
Til § 23 Reglen i stk. 1 indeholder en bemyndigelse til justitsministeren  

 til at fastsætte nærmere administrative regler om behandlingen af sager om  

 værgemål og værger.
De administrative regler, som vil blive udstedt med  

 hjemmel i § 23, skal bl.a. erstatte bestemmelser i den nugældende  

 værgebekendtgørelse.
Herudover kan fastsættes bestemmelser om, hvilke nærmere  

 regler der skal gælde for statsamtets møde med en person, som selv har  

 anmodet om iværksættelse af værgemål efter lovforslagets § 5, stk. 2, eller  

 samværgemål efter lovforslagets § 7, og uddybende regler om  

 underretningspligten efter § 20. Om udformningen af en ny bekendtgørelse  

 henvises i øvrigt til bemærkningerne ovenfor til § 19, stk. 1, og  

 betænkningen side 151, 169, 180, 198, 203, 237 og 361 f.
Om bemyndigelsen i § 23, stk. 1, for justitsministeren til at fastsætte  

 regler om værger henvises til de almindelige bemærkninger afsnit 6.2. om  

 overvejelserne om en ordning med faste, professionelle værger.
En ordning med  

 faste, professionelle værger forudsættes administreret af statsamterne.  

 Stillingerne vil kunne opslås eller annonceres ledige, og det vil være  

 naturligt, at der forhandles med dommerne i regionen om besættelsen.
 Hvis der viser sig at være behov herfor, vil der også være mulighed for at  

 indføre en ordning med faste værger, der har specielle forudsætninger for at  

 yde bistand ved personlige værgemål.
 Reglen i stk. 2 indeholder en bemyndigelse til justitsministeren  

 til efter forhandling med sundhedsministeren at fastsætte nærmere regler om  

 kravene til og udformningen af lægeerklæringer til brug under værgemålssager,  

 jf. § 18, stk. 4, jf. stk. 2.
Til kapitel 4 Værgens beføjelser og pligter Dette kapitel indeholder de mest centrale og vigtige regler om værgens  

 opgaver.
Reglerne i lovforslaget svarer i vidt omfang til gældende ret.
I  

 øvrigt er som noget nyt medtaget enkelte regler, som i dag findes i  

 værgebekendtgørelsen, men som skønnes at være så centrale, at de bør findes i  

 selve loven.
Til § 24 Bestemmelsen svarer til den gældende myndighedslovs § 53, 1. pkt., og §  

 24, stk. 1, i lovudkastet i betænkningen.
 Bestemmelsen fastslår den grundlæggende opgave for værgen - nemlig inden  

 for hvervets omfang at varetage interesserne for den, der er under værgemål.  

 Det er fundet overflødigt i lovforslaget at gentage den gældende formulering  

 om, at værgen skal handle med omhu og efter bedste evne.
Til § 25 Bestemmelsen vedrører værgens opgaver for så vidt angår formuen og  

 anvendelsen af indtægten.
Stk. 1, som svarer til § 24, stk. 2, i lovudkastet  

 i betænkningen, afløser den gældende lovs § 47, mens stk. 2 og 3 er nye og  

 med små redaktionelle ændringer svarer til lovudkastet i betænkningen § 24,  

 stk. 3 og 4.
Stk. 1 omhandler værgens rolle vedrørende formuen.
Princippet om,  

 at formålet med formueadministrationen er formuens bevarelse, opretholdes,  

 men er søgt nedtonet, jf. stk. 2, 3. pkt., hvorefter det er hensigten, at der  

 i videre omfang end hidtil skal være adgang til at bruge af formuen.
Stk. 2 omhandler anvendelsen af indtægterne. 1. pkt.  

 fastslår grundprincippet om værgens frie rådighed over indtægterne til  

 varetagelse af interesserne for den, der er under værgemål.
Heri ligger ikke  

 blot, at værgen skal sørge for, at den, der er under værgemål, får dækket  

 sine fornødenheder ved, at indtægterne i nødvendigt omfang anvendes hertil,  

 men også en beføjelse til at påse, at indtægterne bliver anvendt på en nyttig  

 måde.
Reglen i 2. pkt. er identisk med den gældende myndighedslovs §  

 7, stk. 3, som foreslås gentaget i værgemålslovforslaget, jf. betænkningen  

 side 254. Den særlige regel vedrørende mindreåriges indtægter er begrundet i,  

 at forældre har forsørgelsespligt over for deres børn, jf. børnelovens § 13,  

 og at de derfor som udgangspunkt har pligt til at betale for barnets daglige  

 fornødenheder. 3. pkt. angiver, at der i passende omfang, og hvis  

 indtægterne ikke er tilstrækkelige, med statsamtets godkendelse kan og bør  

 kunne bruges af kapitalen under hensyn til værgemålets karakter.
Der foreslås  

 hermed en nedtoning af det gældende princip om formuens bevarelse, jf. de  

 almindelige bemærkninger afsnit 8.1. og 8.2.4. Muligheden for brug af formuen  

 er ikke begrænset til voksne.
Det er imidlertid forudsat, at adgangen  

 fortrinsvis skal bruges ved værgemål for voksne, idet det bliver mindre  

 betænkeligt at bruge af formuen, når den pågældendes alder stiger.
I stk. 3 foreslås en udtrykkelig regel om, at værgen, hvis denne  

 finder det forsvarligt, kan bemyndige den, der er under værgemål, til på egen  

 hånd at sørge for sine egne behov og overlade den pågældende de nødvendige  

 midler hertil, jf. de almindelige bemærkninger afsnit 7.2.1. og betænkningen  

 side 255. I forhold til lovudkastet i betænkningen er bestemmelsen i  

 lovforslaget udformet således, at værgen »kan« og ikke  

 »skal« benytte denne adgang, hvilket svarer til bemærkningerne i  

 betænkningen.
Af bestemmelsen i § 42, stk. 1, nr. 3, fremgår, at umyndige  

 selv råder over, hvad værgen har overladt dem efter § 25, stk. 3.
Til § 26 Bestemmelsen i § 26 svarer i nogen grad til den gældende myndighedslovs §  

 50, hvorefter værgen i vigtige anliggender så vidt muligt skal indhente  

 erklæring fra umyndige over 15 år og en eventuel samlevende ægtefælle.
Stk. 1 fastlægger værgens pligt til at rådføre sig med den, der er  

 under værgemål, før der træffes beslutning i vigtigere anliggender.
Med den  

 foreslåede bestemmelse er tilsigtet en vis udvidelse af anvendelsesområdet,  

 idet værgen nu skal spørge i »vigtigere« og ikke kun i  

 »vigtige« anliggender.
 Pligten til at spørge den, der er under værgemål, gælder dog ikke, hvis  

 den pågældende er under 15 år, hvis denne ikke forstår sagens betydning,  

 eller hvis det ikke kan ske uden betydelig vanskelighed.
 Det forekommer imidlertid naturligt som et led i forældrenes opdragelse,  

 at også børn under 15 år efterhånden medinddrages i økonomiske beslutninger,  

 alt afhængig af barnets udvikling og modenhed samt hvad det er, der skal  

 tages stilling til, men der er ikke fundet grundlag for at fastsætte en pligt  

 hertil.
Ved værgemål for voksne har bestemmelsen om medindflydelse ofte ingen  

 mening, fordi de, der kommer under værgemål efter lovforslagets § 5, ofte  

 ikke vil være i stand til at medvirke på fornuftig måde.
Dette gælder dog  

 ikke de personer, som selv anmoder om værgemål efter lovforslagets § 5, stk.  

 2, og som typisk vil være i stand til at forstå de spørgsmål, der skal tages  

 stilling til under værgemålet.
Reglen forventes derfor især at få betydning  

 for unge.
Kriteriet om, at værgen kan undlade at spørge, hvis den pågældende ikke  

 forstår sagens betydning, sigter til de tilfælde, hvor den, der er under  

 værgemål, er i en sådan tilstand, at det ikke nytter noget at spørge om  

 opståede problemer.
Om det er muligt, vil i disse sager afhænge af problemets  

 karakter.
Værgen må udøve et skøn, men de manglende muligheder vil ofte  

 fremgå af de oplysninger, som kommer frem under værgemålssagen, navnlig af  

 lægeerklæringer.
Værgen kan endelig lade være med at spørge, hvis »dette ikke kan ske  

 uden betydelig vanskelighed«.
Vanskelighed kan bestå, f.eks. hvis den,  

 der er under værgemål, ikke kan skrive og tale, eller den geografiske afstand  

 er så stor, at en dialog i det konkrete tilfælde vil være vanskelig.  

 Undtagelsen er relativ.
Således må værgen ved indgribende beslutninger gøre  

 mere for at overvinde vanskelighederne end ved mere almindelige problemer.
 Ægtefællen skal høres, hvis den, der er under værgemål, er gift, medmindre  

 ægtefællerne er separerede, jf. stk. 2. Reglens område er stærkt  

 begrænset, idet unge, der har indgået ægteskab, ifølge § 1, stk. 1, som  

 hovedregel ikke er under værgemål, og der for gifte normalt vil være samråden  

 mellem værgen og ægtefællen om bodelen tilhørende den, der er under værgemål,  

 jf. § 33, stk. 1. Eftersom den særlige ordning for gifte under værgemål efter  

 § 33, stk. 1, som noget nyt foreslås fakultativ, se herom § 33, stk. 2, må  

 reglen i § 26, stk. 2, om ægtefællens medindflydelse imidlertid forventes  

 alligevel at få nogen betydning.
Efter den hidtil gældende bestemmelse i myndighedslovens § 50 er det en  

 betingelse for indhentelse af en erklæring fra ægtefællen, at den umyndige  

 samlever med denne.
Efter udvalgets forslag er det en betingelse, at den, der  

 er under værgemål, og ægtefællen ikke er separerede, hvilket svarer til  

 afgrænsningen i lovforslagets § 20, stk. 1, af pligten til underretning af  

 ægtefællen om sager om værgemål.
Forsømmelse af at få afklaret, hvad den, der er under værgemål, mener om  

 en konkret disposition, har som i dag ikke virkning udadtil, og en aftale med  

 tredjemand vil således ikke kunne tilsidesættes af denne grund.
Hvis værgen  

 ikke sørger for at indhente en erklæring fra den, der er under værgemål, kan  

 der derimod klages til tilsynsmyndigheden, der i givet fald kan give værgen  

 pålæg om fremover at iagttage denne pligt, samt ved grovere eller gentagne  

 forsømmelser fratage værgen værgemålet, jf. § 12, stk. 1.
Til § 27 Bestemmelsen afløser den gældende myndighedslovs § 48, hvorefter en  

 umyndig ikke kan forpligtes ved kaution eller anden sikkerhedsstillelse for  

 tredjemands gæld.
 Kautionsforbuddet retter sig mod værgen, og reglen gælder ved alle  

 værgemål, herunder også ved værgemål, hvor værgen i medfør af lovforslagets §  

 33, stk. 1, samarbejder med ægtefællen, jf. § 33, stk. 3. Dog gælder  

 bestemmelsen ikke ved samværgemål, jf. herved lovforslagets § 7, stk. 5,  

 hvilket svarer til den gældende retstilstand.
Umyndige kan ikke selv påtage sig kautionsforpligtelser, jf. lovforslagets  

 § 1, stk. 2, og § 6, stk. 2. Derimod er personer under værgemål efter § 5  

 eller under samværgemål efter § 7 i princippet ikke afskåret fra at  

 kautionere, da de ikke er frataget den retlige handleevne.
Sådanne  

 selvstændige dispositioner vil antagelig være sjældne i praksis, men  

 kautionsforpligtelser m.v. vil i givet fald kunne rammes af aftalelovens  

 ugyldighedsgrunde eller være omfattet af lovforslagets § 46, som afløser den  

 gældende myndighedslovs § 65. Der henvises i øvrigt til betænkningen side  

 258.
Til § 28 Bestemmelsen i § 28, hvorefter statsamterne og forvaltningsafdelingerne  

 fører tilsyn med værgerne, og justitsministeren fastsætter regler herom,  

 erstatter til dels den gældende lovs § 51.
 Tilsynsreglerne finder anvendelse for værger for umyndige under 18 år og  

 for værger for personer, der er under værgemål efter lovforslagets § 5 eller  

 tillige efter § 6. Svarende til den gældende retstilstand er samværgemål  

 efter lovforslagets § 7 og værgemål, hvor værgen for en gift person i  

 forening med den anden ægtefælle bestyrer bodelen tilhørende den, der er  

 under værgemål, ikke undergivet værgemålstilsyn, jf. de almindelige  

 bemærkninger afsnit 7.2.3. Tilsynet vedrører økonomiske spørgsmål, men  

 statsamtet vil dog også kunne give pålæg til en værge i forbindelse med  

 personlige spørgsmål.
De administrative regler, som vil blive udstedt med hjemmel i § 28, skal  

 erstatte bestemmelser i den nugældende værgebekendtgørelse, som bl.a. også  

 indeholder regler om regnskabsaflæggelse m.v., jf. lovforslagets § 29, og om  

 statsamtets godkendelse af visse dispositioner, jf. lovforslagets § 30. Det  

 er hensigten, at de nye regler i vidt omfang skal udformes med udgangspunkt i  

 de gældende administrative regler vedrørende tilsynet med værgen.
Om  

 fastsættelse af en særlig regel om, hvem der kan tage initiativ i forbindelse  

 med værgers passivitet, henvises til de almindelige bemærkninger afsnit  

 7.2.3.
Til § 29 Med hjemmel i den gældende myndighedslovs § 51 er der i  

 værgebekendtgørelsens § 25 fastsat regler om værgens regnskabsførelse og  

 regnskabsaflæggelse. § 25, stk. 1, foreslås med visse ændringer overført til  

 værgemålsloven.
Efter lovforslagets § 29 skal værgen sørge for, at der aflægges regnskab  

 over forvaltningen af formue og anvendelsen af indtægter.
Justitsministeren  

 fastsætter regler herom.
Værgens pligt til at føre regnskab fremgår  

 forudsætningsvis af pligten til at aflægge regnskab.
Der henvises til  

 betænkningen side 257 f og 319 ff.
 De administrative regler forudsættes at tage udgangspunkt i den nugældende  

 retstilstand, jf. herom de almindelige bemærkninger afsnit 7.2.3.
Til § 30 Efter § 30 kan justitsministeren fastsætte regler om værgens pligt til at  

 indhente godkendelse fra statsamtet.
Sådanne regler vil kunne fastsættes for  

 alle dispositioner, herunder til dispositioner over indtægten og formuen og  

 til stiftelse af gæld. »Stiftelse af gæld« er medtaget i  

 lovforslaget for at skabe sikker hjemmel for administrative regler herom, men  

 opregningen er i øvrigt ikke udtømmende.
 De hidtil gældende bestemmelser om godkendelse fra statsamtet til værgens  

 dispositioner findes især i værgebekendtgørelsens § 13 - § 18.
 Den gældende retstilstand foreslås stort set opretholdt, jf. nærmere herom  

 de almindelige bemærkninger afsnit 7.2.3. og betænkningen side 313 - 318.
Til § 31 Bestemmelsen om værgens erstatningsansvar svarer med sproglige ændringer  

 til den gældende myndighedslovs § 53, 2. pkt.
 Der henvises i øvrigt til betænkningen side 257.
Til § 32 At værgen efter stk. 1, 1. pkt., kan få nødvendige udlæg dækket  

 svarer til gældende praksis.
Bestemmelsen om, at værgen kan tillægges  

 vederlag for sit arbejde, har sit udspring i værgebekendtgørelsens § 7. Med  

 den nye affattelse foreslås en udvidelse af den hidtil gældende begrænsede  

 adgang til at få vederlag, se nærmere herom de almindelige bemærkninger  

 afsnit 7.2.4. og nedenfor til stk. 2. Den foreslåede bestemmelse skyldes til  

 dels, at det at påtage sig værgemål ikke længere skal være et borgerligt  

 ombud.
Efter stk. 1, 2. pkt., fastsættes udlægs- og vederlagsbeløb af  

 statsamtet.
Det foreslås, at udgangspunktet er, at den, der er under  

 værgemål, selv skal betale udlægs- og vederlagsbeløbene.
Dette svarer til den  

 gældende retstilstand, idet det dog er et element i den særlige ordning i  

 Københavns Kommune med faste værger, at statskassen afholder et månedligt  

 grundvederlag til værgerne, jf. betænkningen side 224 og side 260. Som noget  

 nyt foreslås det, at hvis den, der er under værgemål, ikke selv har  

 tilstrækkelige midler til at afholde udgifterne, betales beløbene af  

 statsamtet.
De nærmere enkeltheder om udlæg og vederlag til værger vil blive fastlagt  

 i administrative regler udfærdiget i medfør af stk. 2. Om  

 retningslinierne for betaling for værgens arbejde ved henholdsvis økonomiske  

 og personlige værgemål henvises til udvalgets bemærkninger i betænkningen  

 side 267 f.
Justitsministeriet forudsætter i øvrigt, at der eventuelt  

 fastsættes regler om, at der kan afkræves den, der er under værgemål, delvis  

 betaling for vederlaget til værgen, hvis den pågældende ikke har midler til  

 at betale det fulde beløb.
 For så vidt angår udlæg, kan der bl.a. fastsættes regler om, hvilken  

 dokumentation der skal være for afholdte udgifter, og hvilke beløb værgen kan  

 få refunderet for kørsel i egen bil.
 Ved udformningen af de mere detaljerede regler må vederlagene sættes så  

 højt, at værgerekrutteringen ikke bliver for vanskelig, og på den anden side  

 må der være begrænsninger, så den enkelte, der får værgebistand, ikke rammes  

 af for store udgifter.
 Det forudsættes, at der fortsat kun rent undtagelsesvis vil blive tale om  

 at tillægge forældre som fødte værger for deres mindreårige  

 børn et vederlag, ligesom praksis med hensyn til kun at erstatte udgifter  

 til udefra kommende bistand til ekstraordinært kompliceret arbejde forventes  

 opretholdt.
Også i de tilfælde, hvor en af forældrene er beskikket som værge  

 for et voksent barn, bør der kun undtagelsesvis tilkendes værgen et  

 vederlag og i almindelighed kun, såfremt der er tale om komplicerede  

 formueforhold eller betydelige praktiske problemer.
I sådanne  

 undtagelsestilfælde vil der normalt ikke være grundlag for et vederlag, der  

 svarer til, hvad der skal ydes til en professionel værge.
Tilsvarende betragtninger gælder, hvis en ægtefælle eller voksne  

 børn er beskikket som værge for en af forældrene, eller hvis der er tale  

 om en anden nært beslægtet eller samlever.
Jo længere man  

 fjerner sig fra den familiemæssige tilknytning, jo mere naturligt vil det  

 være at tilkende den pågældende værge et vederlag.
 Er værgen udpeget uden for familiens kreds , må det især afhænge af  

 værgemålets karakter, om der bør tilkendes vederlag for udførelsen af  

 hvervet.
I det omfang, det bliver nødvendigt at beskikke professionelle ,  

 f.eks. advokater, revisorer, præster, socialrådgivere eller andre, der egner  

 sig for disse hverv, som værge, er en lempelse af praksis for at yde vederlag  

 nødvendig.
Justitsministeriet finder, at det er hensigtsmæssigt i højere grad  

 end i dag at søge at have faste professionelle værger til rådighed, først og  

 fremmest til varetagelse af økonomiske anliggender.
De nærmere retningslinier  

 for værgebetalingen vil blive udarbejdet efter forhandling med de relevante  

 myndigheder og organisationer.
 Der henvises i øvrigt til de almindelige bemærkninger afsnit 7.2.4. og til  

 betænkningen side 265-267.
Stk. 3 indebærer, at det ved samværgemål i alle tilfælde er den,  

 der er under værgemål, der skal afholde udgiften til vederlag til værgen.  

 Baggrunden for reglen er, at der ved samværgemål forudsættes at være så stor  

 økonomisk aktivitet, at der er formue eller indtægter nok til at dække, hvad  

 samværgen eventuelt skal have for at varetage hvervet.
Også for gifte under  

 værgemål efter § 33, stk. 1, gælder ifølge § 33, stk. 3, at kun § 32, stk. 1,  

 1. pkt., finder anvendelse.
 Stk. 3 er i lovudkastet i betænkningen placeret i § 33.
Til § 33 Særreglen om gifte under værgemål svarer til § 52 i lov om ægteskabets  

 retsvirkninger, som foreslås ophævet og overført til værgemålsloven, jf. § 9,  

 nr. 2, i det samtidig hermed fremsatte forslag til lov om ændring af  

 retsplejeloven og forskellige andre love (Ændringer som følge af  

 værgemålsloven). Bestemmelsen er i øvrigt i lovudkastet i betænkningen  

 placeret i § 25 og § 33, stk. 2.
Bestemmelsen i stk. 1 indebærer samråden mellem værgen og den anden  

 ægtefælle over den del af fællesboet, der er omfattet af værgemålet.  

 Ordningen har stor lighed med samværgemål.
Værgens og ægtefællens fælles  

 råden efter § 33 er imidlertid i højere grad et samarbejde mellem  

 ligestillede, jf. nærmere betænkningen side 238.
 Som det fremgår, er det en forudsætning, at der er fælleseje i ægteskabet.  

 Ved blandede formueordninger handler værgen efter forskellige regelsæt,  

 således at bodelen tilhørende den, der er under værgemål, administreres efter  

 § 33, stk. 1, mens værgen handler på egen hånd efter de almindelige regler  

 for så vidt angår særejeaktiver, uanset om der er tale om skilsmissesæreje  

 efter retsvirkningslovens § 28, stk. 1, nr. 1, eller om fuldstændigt særeje  

 efter retsvirkningslovens § 28, stk. 1, nr. 2. Reglen finder ligeledes  

 anvendelse ved registreret partnerskab, jf. lov om registreret partnerskab §  

 3.
Også hvad angår personlige spørgsmål handler værgen i givet fald på egen  

 hånd, idet § 33 kun omfatter økonomiske spørgsmål.
I disse tilfælde gælder  

 dog reglen i § 26, stk. 2, om medindflydelse, der også omfatter en ægtefælle.
Efter stk. 2 gælder adgangen til at gøre brug af bestemmelsen i  

 stk. 1 ikke, hvis den anden ægtefælle er under værgemål, hvilket svarer til  

 den gældende bestemmelse i retsvirkningslovens § 52 om, at ægtefællen skal  

 være myndig.
Bestemmelsen gælder heller ikke, hvis ægtefællerne er  

 separerede.
Det er herved uden betydning, om der ved separation er gennemført  

 deling af fællesboet.
Indtræder et af de nævnte forhold på et tidspunkt,  

 efter at værgens bestyrelse i medfør af stk. 1 er indledt, ophører adgangen  

 til ægtefællens og værgens fælles bestyrelse derfor, og de almindelige regler  

 må finde anvendelse.
Efter lovforslagets stk. 2 kan det ved værgebeskikkelsen som noget nyt  

 besluttes, at der ikke skal være samråden mellem ægtefællen og værgen, men at  

 værgen derimod skal råde alene og dermed være omfattet af de almindelige  

 regler.
Om baggrunden for bestemmelsen i stk. 2 henvises til betænkningen  

 side 239.
Af stk. 3, 1. pkt., fremgår, at visse af forskrifterne i kapitel 4  

 ikke gælder for gifte under værgemål efter § 33, stk. 1. Således er værgen  

 ikke under tilsyn af statsamtet (§ 28), der skal ikke aflægges regnskab (§  

 29), der kræves ikke godkendelse til bestemte dispositioner (§ 30) og kapitel  

 5 om formuens forvaltning og anbringelse m.v. finder heller ikke anvendelse,  

 jf. § 41. Ligesom ved samværgemål er der således ikke indbygget nogen  

 mulighed for statsamtet for at løse konkrete konflikter mellem ægtefællen og  

 værgen.
Ved uenighed kan der om nødvendigt beskikkes en anden værge,  

 eventuelt ægtefællen, ligesom der kan blive tale om at gøre værgemålet til et  

 almindeligt værgemål med sædvanligt tilsyn.
Fravigelserne skyldes, at to  

 personer handler i forening, se tilsvarende bemærkningerne til § 7, stk. 5,  

 vedrørende samværgemål.
I stk. 3, 2. pkt., er endvidere bestemt, at værgevederlag m.v.  

 betales af den, der er under værgemål, jf. stk. 1. Der er ikke mulighed for  

 at lade det offentlige afholde udgifterne til værgen.
I de tilfælde, hvor man  

 er uden for § 33, stk. 1, f.eks. fordi der er delvist særeje, eller der er  

 tale om personlige spørgsmål, finder de almindelige regler om værgevederlag  

 m.v. i § 32 anvendelse.
Til kapitel 5 Formuens forvaltning og anbringelse m.v.
Kapitel 5 indeholder grundreglerne om formuens forvaltning og anbringelse  

 m.v.
Kapitlet rummer en række af de regler, der i dag findes i lov nr. 211 af  

 13. maj 1981 om anbringelse og bestyrelse af umyndiges midler m.v., og som  

 foreslås ophævet, jf. lovforslagets § 51, stk. 2. Reglerne i kapitlet gælder  

 kun i økonomiske værgemål for de aktiver, som er inddraget under værgemålet.  

 Reglerne gælder ikke for værgemål, hvor værgen i forening med ægtefællen  

 bestyrer den del af fællesboet, der er omfattet af værgemålet, jf. § 41, jf.  

 § 33, stk. 1, og ikke for samværgemål, jf. § 7, stk. 5.
Til § 34 Bestemmelsen i stk. 1 lovfæster den gældende ordning, hvorefter  

 formuen kan bevares i den form, den havde, da værgemålet blev iværksat.
Arv,  

 der senere tilfalder den pågældende, kan tilsvarende bevares i den form,  

 hvori den udlægges på skiftet, jf. stk. 2. Reglen om arv findes i dag  

 i anbringelses- og bestyrelseslovens § 1, stk. 2.
Værgen må vurdere, hvad der skal ske med de aktiver, der er til stede ved  

 værgemålets begyndelse, eller som senere arves.
Der må skønnes over, om den,  

 der er under værgemål, har behov for og vil få glæde af aktiverne.
Hvis der  

 er aktiver af tvivlsom karakter, eller som er mindre sikre investeringer, bør  

 værgen overveje, om de skal afhændes.
Til § 35 Bestemmelsen afløser § 3, stk. 1 og 2, i lov om anbringelse og bestyrelse  

 af umyndiges midler m.v.
Dog er reglerne om gaver og friarv udskilt til  

 særskilt regulering i lovforslagets § 37 og § 38.
Hovedreglen om, at midler, der er omfattet af et værgemål, skal bestyres i  

 en godkendt forvaltningsafdeling, som er tilknyttet et pengeinstitut, der er  

 godkendt af justitsministeren, bevares, jf. stk. 1 . De aktiver, som  

 er omfattet af bestemmelsen, er kontante midler, aktier, obligationer,  

 pantebreve og andre værdipapirer.
De nævnte aktiver er også i dag omfattet af  

 forvaltningsafdelingernes administration, jf. bestyrelsesbekendtgørelsens § 9  

 og § 10.
 Værgen bestyrer efter stk. 2, nr. 1, fortsat fast ejendom, løsøre,  

 fordringer på naturalydelser og andre aktiver, der ikke bestyres i en  

 forvaltningsafdeling efter stk. 1, og efter nr. 2 beløb under en  

 størrelse, som justitsministeren fastsætter, jf. de gældende regler i  

 anbringelses- og bestyrelseslovens § 3, stk. 2. Om forhøjelse af den gældende  

 20.000 kr. grænse for beløb, som er undergivet værgebestyrelse, henvises til  

 de almindelige bemærkninger afsnit 8.2.2. Der henvises endvidere til  

 lovforslagets § 40, nr. 5.
Stk. 3 afløser værgebekendtgørelsens § 8, stk. 1, 2. pkt., og § 9.  

 Efter bestemmelsen pålægges værgen at sørge for indlevering af den umyndiges  

 midler til forvaltningsafdelingen.
Endvidere fastsættes, at værgen ikke kan  

 kvittere for modtagelsen af sådanne midler.
Den, der betaler direkte til  

 værgen, risikerer således at skulle betale en gang til.
Der henvises i den  

 forbindelse endvidere til lovforslagets § 40, nr. 4, som giver hjemmel til at  

 udstede administrative regler om offentlige myndigheders,  

 forsikringsselskabers, pensionskassers og pengeinstitutters pligt til at  

 indbetale midler direkte til forvaltningsafdelingerne.
Til § 36 Efter bestemmelsen, som afløser anbringelses- og bestyrelseslovens § 1,  

 stk. 1, skal kontante midler omfattet af et værgemål fortsat indsættes i en  

 forvaltningsafdeling eller i et pengeinstitut eller anbringes i aktiver, som  

 giver betryggende sikkerhed.
 Der henvises til betænkningen side 291 f og til lovforslagets § 40, nr. 3,  

 hvorefter detailreglerne som i dag vil blive fastsat i administrative  

 forskrifter.
Til § 37 § 37 afløser bestemmelsen i lov om anbringelse og bestyrelse af umyndiges  

 midler m.v. § 1, stk. 3, 1. pkt., og § 3, stk. 2, litra b.
 Efter gældende ret skal giveren udtrykkeligt bestemme, at en gave skal  

 være undtaget fra de almindelige anbringelses- og bestyrelsesregler, for at  

 disse regler ikke skal finde anvendelse på gaven.
Efter forslaget indføres som noget nyt, at reglerne om anbringelse og  

 forvaltning kun finder anvendelse for gaver til en person, der er under  

 værgemål, såfremt giveren udtrykkeligt har bestemt det.
Endvidere foreslås  

 det - i overensstemmelse med udvalgets flertal - at tilsynsreglerne, dvs. §  

 28 om tilsyn, § 29 om regnskabsaflæggelse, § 30 om godkendelse af sædvanlige  

 dispositioner og § 39 om formueforbrug, kun finder anvendelse på gaven, hvis  

 giveren har bestemt det.
Det er på grund af reglernes sammenhæng forudsat, at en gavegivers  

 bestemmelse efter § 37 om at lade §§ 28 - 30 og § 39 finde anvendelse alene  

 kan træffes, når gavegiveren samtidig har fravalgt anbringelses- og  

 bestyrelsesreglerne, jf. § 35, stk. 1, og § 36. Det er endvidere ud fra  

 hensynet til reglernes overskuelighed forudsat, at gavegiveren i givet fald  

 ikke kan bestemme, at nogle af reglerne i §§ 28 - 30, § 35, stk. 1, § 36 og §  

 39 skal finde anvendelse, men ikke andre.
Gavegiver må i så fald vælge, at  

 alle bestemmelserne skal finde anvendelse.
 Det er endelig forudsat, at det må være op til værgen at godtgøre, at der  

 der tale om en gave eller et surrogat for en gave.
 Der henvises i øvrigt til de almindelige bemærkninger afsnit 8.2.5. og til  

 betænkningen side 292-298.
Til § 38 § 38 om friarv afløser bestemmelsen i lov om anbringelse og bestyrelse af  

 umyndiges midler m.v. § 1, stk. 3, 2. pkt., og § 3, stk. 2, litra c.
Efter forslaget kræves som i dag en udtrykkelig bestemmelse i testamentet  

 om, at de almindelige forvaltnings- og anbringelsesregler, dvs. reglerne i  

 lovforslagets § 35, stk. 1, og § 36, er fraveget.
Testator kan efter  

 forslaget som noget nyt tillige bestemme, at tilsynsreglerne, dvs. § 28 om  

 tilsyn, § 29 om regnskabsaflæggelse, § 30 om godkendelse af sædvanlige  

 dispositioner og § 39 om kapitalforbrug, ikke skal finde anvendelse på  

 friarven.
Dette forudsætter ligesom med hensyn til gaver, at der også træffes  

 bestemmelse om, at bestemmelserne om forvaltning og anbringelse af arven ikke  

 skal gælde.
Testator skal i givet fald fravælge bestemmelserne i §§ 28 - 30,  

 § 35, stk. 1, § 36 og § 39 samlet og kan således ikke nøjes med at fravælge  

 en enkelt eller flere af bestemmelserne, jf. ovenfor bemærkningerne til § 37.
 Der henvises i øvrigt til de almindelige bemærkninger afsnit 8.2.5. og til  

 betænkningen side 298-301.
Til § 39 Bestemmelsen svarer med en lidt anden sprogbrug til § 39 i lovudkastet i  

 betænkningen, som afløser værgebekendtgørelsens § 24, hvorefter forbrug af  

 formuen altid kræver statsamtets tilladelse.
Reglen om, at formueforbrug  

 kræver statsamtets tilladelse, er fundet så vigtig, at den foreslås overført  

 fra de administrative regler til lovteksten.
Der henvises i øvrigt til de almindelige bemærkninger afsnit 7.2.1. og  

 8.2.4. og til betænkningen side 305-310 med redegørelse for praksis og  

 synspunkter vedrørende den fremtidige administration af reglen.
Det fremgår  

 heraf bl.a., at Justitsministeriet kan tilslutte sig udvalgets forslag om en  

 mere lempelig praksis med hensyn til frigivelse af formuen fortrinsvis ved  

 værgemål for voksne.
Til § 40 § 40 indeholder en række bemyndigelser til justitsministeren til at  

 fastsætte administrative regler om formuens forvaltning og anbringelse m.v.  

 Det vil formentlig være naturligt at samle de administrative regler om  

 anbringelse og bestyrelse i en bekendtgørelse.
Nr. 1, der er ny, omhandler værgens pligt til ved værgemålets  

 begyndelse at udarbejde en fortegnelse over aktiver og passiver samt om  

 registrering, notering og tinglysning af umyndighed.
Der henvises til  

 betænkningen side 281 f og 285, de almindelige bemærkninger afsnit 8.2.1.  

 samt til bemærkningerne til lovforslagets § 6, stk. 3.
Om nr. 2, der supplerer § 35 om forvaltningen af formuen, henvises  

 til betænkningen side 282 f og 286 f.
Bestemmelsen afløser anbringelses- og  

 bestyrelseslovens § 4.
 Om nr. 3, der supplerer § 36, henvises til betænkningen side 291 f.  

 Nr. 3 erstatter en tilsvarende bemyndigelse i anbringelses- og  

 bestyrelseslovens § 1, stk. 1, 2. og 3. pkt.
Nr. 4 angår bl.a. offentlige myndigheders, forsikringsselskabers,  

 pensionskassers og pengeinstitutters indberetning om løbende ydelser.
Visse  

 pensionskasser og forsikringsselskaber har indgået en frivillig aftale med  

 Civilretsdirektoratet om, at de skal underrette direktoratet som  

 tilsynsmyndighed om udbetaling af løbende ydelser til umyndige.
Med hjemlen i  

 nr. 4 er der nu mulighed for at udforme administrative forskrifter om  

 offentlige myndigheders, forsikringsselskabers, pensionskassers og  

 pengeinstitutters pligt til at indberette vedrørende sådanne løbende ydelser.
 I bemyndigelsesbestemmelsen i nr. 4 er i forhold til lovudkastet i  

 betænkningen yderligere foreslået, at der gives justitsministeren hjemmel til  

 at fastsætte bestemmelser om offentlige myndigheders, forsikringsselskabers,  

 pensionskassers og pengeinstitutters pligt til at indbetale midler omfattet  

 af § 35, stk. 1, til en forvaltningsafdeling.
 Der henvises til betænkningen side 282 f.
I overensstemmelse med udvalgets overvejelser har Justitsministeriet ikke  

 på forhånd villet afskære muligheden for at indføre individuelle ordninger på  

 forvaltnings- og anbringelsesområdet, jf. § 35 og § 36, hvis erfaringerne med  

 de nye værgemålsordninger skulle vise, at dette vil være hensigtsmæssigt.
Der  

 er derfor i lovforslagets § 40, nr. 5 , indført en hjemmel til at  

 fastsætte regler om, at der i konkrete tilfælde ved værgemålets iværksættelse  

 skal åbnes mulighed for, at tilsynsmyndighederne kan træffe individuel  

 bestemmelse om, hvordan midlerne skal bestyres, herunder eventuelt at også  

 mindre formuer skal kunne inddrages under den særlige forvaltning eller  

 større fritages herfor.
Der henvises til betænkningen side 147 f og 290 f.
Til § 41 Bestemmelsen svarer med redaktionelle ændringer til § 41 i lovudkastet i  

 betænkningen.
Bestemmelsen indebærer, at formuereglerne i kapitel 5 ikke  

 finder anvendelse ved værgemål for gifte efter § 33, stk. 1, hvor en anden  

 end ægtefællen er værge.
 Der henvises i øvrigt også til bemærkningerne til § 33, stk. 3, 1. pkt.
Til kapitel 6 Umyndiges selvstændige rådighed og næring Den gældende myndighedslovs kapitel 4 med overskriften »Om  

 umyndigheds retsvirkninger« er i lovforslaget opdelt i to kapitler,  

 kapitel 6 om umyndiges selvstændige rådighed og næring (§ 42 og § 43) og  

 kapitel 7 om ugyldige aftaler (§ 44 - § 46). Kapitel 6 har størst betydning  

 for børn og unge, der, som det fremgår af § 1, stk. 1, er omfattet af  

 begrebet umyndige.
Blandt de voksne under værgemål er det kun dem, der  

 tillige er frataget den retlige handleevne, der er umyndige, se § 6, stk. 2.
Til § 42 Reglerne i stk. 1, nr. 1 og 2, og stk. 2, om adgangen  

 til at råde over selverhverv samt gaver og arv modtaget til fri rådighed  

 svarer stort set til den gældende myndighedslovs § 39, stk. 1, og § 40.
 I stk. 1, nr. 3, findes en ny regel, hvorefter den umyndiges  

 selvstændige rådighed også omfatter midler, som værgen har overladt den  

 pågældende efter § 25, stk. 3, med henblik på, at den umyndige kan sørge for  

 sine egne behov.
Kompetencen til at fratage den umyndige rådigheden over selverhverv  

 tilkommer efter stk. 3 værgen, men statsamtet skal godkende værgens  

 beslutning herom.
Bestemmelsen, som afløser den gældende myndighedslovs § 39,  

 stk. 2, rummer for de mindreårige som noget nyt bestemmelse om, at  

 kompetencen til at fratage rådigheden over selverhverv tilkommer værgen i  

 stedet for forældremyndighedens indehaver.
Dette betyder ikke nogen reel  

 ændring af retsstillingen, fordi forældremyndighedens indehaver efter  

 lovforslagets § 2, stk. 1, i praksis næsten altid også er værge.
Nyt er også  

 kravet om, at værgen kun kan fratage den mindreårige rådigheden med  

 godkendelse fra statsamtet.
 Der henvises endvidere til de almindelige bemærkninger afsnit 11.2.2. og  

 til betænkningen side 294, 328 f og 334 f.
Til § 43 Bestemmelsen om selvstændig næring svarer for så vidt angår stk. 1  

 til den gældende myndighedslovs § 49 og for så vidt angår stk. 2 og  

stk. 3 til myndighedslovens § 41.
De gældende regler vedrører kun umyndiggjorte, og som noget nyt er reglen  

 i lovforslagets § 43 udvidet til også at gælde for mindreårige, der er fyldt  

 15 år.
Der henvises til de almindelige bemærkninger afsnit 11.2.3. og til  

 betænkningen side 329 og 334 f.
Til kapitel 7 Ugyldige aftaler Kapitel 7 omhandler ugyldige aftaler, herunder mindreåriges ugyldige  

 aftaler, jf. lovforslagets § 4, stk. 1, 3. pkt.
Til § 44 Bestemmelsen svarer med visse ændringer af sproglig og redaktionel  

 karakter til den gældende myndighedslovs § 43 og finder kun anvendelse for  

 mindreårige, jf. lovforslagets § 1, stk. 2, samt for voksne under værgemål  

 med fratagelse af den retlige handleevne efter lovforslagets § 6.
Der er ikke tilsigtet nogen ændring af retstilstanden.
Der henvises om  

 denne bestemmelse i øvrigt til betænkningen side 335-339.
 Vedrørende spørgsmålet om værgens eventuelle kompetenceoverskridelse  

 henvises til bemærkningerne i betænkningen side 256-257.
Til § 45 Bestemmelsen, som med visse ændringer af sproglig og redaktionel karakter  

 svarer til den gældende myndighedslovs § 44, finder kun anvendelse for  

 mindreårige og voksne under værgemål med fratagelse af den retlige handleevne  

 efter lovforslagets § 6, jf. tilsvarende lovforslagets § 44.
Der er ikke tilsigtet nogen ændring af retstilstanden.
Der henvises i  

 øvrigt til betænkningen side 335-339.
Til § 46 Bestemmelsen svarer med enkelte ændringer til den gældende myndighedslovs  

 § 65. At der som et led i nyordningen efter lovforslagets § 5 kan iværksættes  

 værgemål uden fratagelse af handleevne, og at handleevne ikke fratages ved  

 samværgemål efter lovforslagets § 7, vil muligt medføre et udvidet anvendelse  

 af bestemmelsen, idet dispositioner, der måtte blive foretaget af personer  

 under sådanne værgemål, ikke længere bliver ugyldige, jf. lovforslagets § 44  

 og § 45, der kun omfatter umyndige.
 Bestemmelsen i lovforslaget dækker den samme personkreds som i dag, men  

 svarende til de medicinske krav i lovforslagets § 5 er de svært demente  

 fremhævet blandt de sindssyge, og udtrykket »åndssvaghed« er  

 omformuleret til det mere tidssvarende »hæmmet psykisk udvikling«.  

 Kravet til beviset for tilstanden på aftaletidspunktet er lempet i nogen grad  

 med brugen af ordene »hvis det må antages«.
 Ved kolliderende retshandler, f.eks. i form af dobbeltsalg af det samme  

 aktiv, må begge dispositioner efter en analogi med forholdet mellem en  

 fuldmagtsgiver og en fuldmægtig anses som truffet af personen under værgemål.  

 Således vil det i forhold til medkontrahenterne afhænge af det konkrete  

 retsforhold, hvem der vinder ret, hvilket normalt vil indebære, at den ældste  

 af dispositionerne har fortrinsret, når begge medkontrahenter er i god tro.  

 Se i øvrigt om spørgsmålet om kolliderende retshandler de almindelige  

 bemærkninger afsnit 4.3.3. om § 5-værgemål og 4.5. om samværgemål efter  

 lovforslagets § 7.
 Der henvises i øvrigt til betænkningen side 340-345.
Til kapitel 8 Særlige værgemål Dette kapitel indeholder regler om de særlige former for værgemål, som  

 gælder ved siden af reglerne om værgemål for børn og unge, jf. lovforslagets  

 kapitel 1, og for voksne, jf. lovforslagets kapitel 2, § 5 - § 7.
Særlige værgemål iværksættes, som navnet viser, med henblik på værgens  

 varetagelse af særlige opgaver.
Værgemål af denne type er derfor begrænset og  

 ophører efter udførelsen af den pågældende opgave.
Sådanne værgemål kan  

 ligeledes tidsbegrænses.
Til § 47 Bestemmelsen afløser den gældende bestemmelse i myndighedslovens § 58, 2.  

 pkt., hvorefter der altid skal beskikkes en særlig værge for en umyndig, når  

 værgens interesse i et foreliggende retsforhold kan komme i strid med den  

 umyndiges.
Som noget nyt omfatter bestemmelsen nu tillige samværgemål, hvor der også  

 kan være et behov for beskikkelse af en særlig værge ved interessekonflikter  

 mellem samværgen og den, der er under samværgemål.
Bestemmelsen kan også  

 anvendes ved interessekonflikter om personlige spørgsmål, der kan opstå under  

 værgemål efter § 5 eller mellem børn og forældre som indehavere af  

 forældremyndigheden.
 I forhold til lovudkastet i betænkningen er bestemmelsens 2. pkt. om  

 reglens anvendelse for samværgemål og for værgemål, hvor værgen sammen med en  

 ægtefælle bestyrer den del af fællesboet, der er omfattet af værgemålet,  

 udeladt, idet det fremgår af 1. pkt., der omfatter alle værgemål, at en  

 særlig værge kan beskikkes også ved disse former for værgemål.
 Der henvises i øvrigt til de almindelige bemærkninger ovenfor afsnit  

 12.2.1. og til betænkningen side 349-350.
Til § 48 Bestemmelsen afløser den gældende regel i myndighedslovens § 58, 1. pkt.,  

 hvorefter der til udførelsen af et bestemt hverv for en umyndig i fornødent  

 fald kan beskikkes en særlig værge.
I forslaget er det udtrykkeligt i modsætning til i den gældende  

 bestemmelse i myndighedsloven nævnt, at beskikkelse af en anden værge efter §  

 48 sker, hvis den faste værge er midlertidigt forhindret.
Beskikkelsen vil  

 derfor formentlig typisk omfatte alle de opgaver, som tilkommer den faste  

 værge, men kan dog også tilpasses til det aktuelle behov, som kan være  

 bistand til bestemte opgaver.
Det beror på et skøn, om forhindringen må anses  

 for midlertidig, eller om det er mere hensigtsmæssigt at finde en ny fast  

 værge.
Bestemmelsen gælder kun, når den midlertidige forhindring i at varetage  

 værgeopgaverne opstår for en beskikket værge.
Er en født værge, dvs. en  

 person, der er værge som følge af, at denne er indehaver af  

 forældremyndigheden, midlertidigt forhindret, vil denne normalt heller ikke  

 kunne varetage sin opgave som forældremyndighedsindehaver.
I denne situation  

 anvendes bestemmelsen i myndighedslovens § 21, hvorefter statsamtet kan  

 afgøre, hvem forældremyndigheden - og dermed værgemålet - skal tilkomme, mens  

 forhindringen varer.
Myndighedslovens § 21 er i forslaget til lov om  

 forældremyndighed og samvær (L 176) medtaget som § 25.
 Der henvises i øvrigt til de almindelige bemærkninger ovenfor afsnit  

 12.2.1. og til betænkningen side 350.
Til § 49 Bestemmelsen svarer til dels til den gældende regel i myndighedslovens §  

 59, der giver mulighed for at beskikke en særlig værge for personer, der ved  

 sygdom eller fravær midlertidigt er forhindret i at varetage sine egne  

 anliggender.
Om anvendelsen af myndighedsloven § 59 i praksis henvises til de  

 almindelige bemærkninger ovenfor afsnit 12.1. og til betænkningen side 55 f.
Lovforslagets § 49 omfatter de situationer, hvor en voksen, der ikke er  

 under værgemål, har behov for bistand af en værge under midlertidigt fravær,  

 der hindrer den pågældende i selv at disponere.
I disse situationer vil der i  

 nogle tilfælde være mulighed for at løse spørgsmålet om repræsentation ved  

 udstedelse af fuldmagter, som kan udformes individuelt efter behovet.
Dette  

 er dog kun muligt, såfremt repræsentationsproblemet kan forudses, inden den  

 midlertidige forhindring indtræder, eller den midlertidige hindring i selv at  

 optræde f.eks. på grund af rejse til udlandet ikke hindrer, at der udstedes  

 en fuldmagt.
Er der mulighed for at komme i kontakt med den fraværende og  

 lade denne give en anden legitimation til at handle ved enten skriftlig eller  

 mundtlig fuldmagt, kan der efter bestemmelsen ikke beskikkes en særlig værge.
Fraværet skal være midlertidigt.
Må den pågældende anses som bortebleven,  

 gælder de særlige regler i lov om borteblevne, der som konsekvens af  

 forslaget om en ny værgemålslov foreslås ændret ved § 16 i det samtidigt  

 fremsatte lovforslag om ændring af retsplejeloven og forskellige andre love  

 (Ændringer som følge af værgemålsloven).
I modsætning til reglen i myndighedslovens § 59 omfatter forslaget til §  

 49 ikke de tilfælde, hvor årsagen til en persons midlertidige hindring i at  

 varetage sine anliggender er sygdom.
Dette skyldes, at bestemmelsen i  

 lovforslagets § 5 giver mulighed for at træffe beslutning om værgemål, også  

 når der er tale om sygdom, der må antages at være midlertidig, hvis sygdommen  

 hindrer den syge i at varetage sine anliggender.
Sådanne værgemål kan  

 begrænses til at angå enkelte økonomiske eller personlige forhold og vil også  

 kunne tidsbegrænses.
Hvis behovet for en værge ved sygdom er øjeblikkeligt,  

 er der mulighed for i medfør af bestemmelsen i lovforslagets § 21 at træffe  

 en foreløbig afgørelse om værgemål efter § 5.
 Om bestemmelsen i § 49 henvises i øvrigt til de almindelige bemærkninger  

 ovenfor afsnit 12.2.2. og til betænkningen side 350 f.
Til § 50 Kompetencen til at beskikke særlige værger efter lovforslagets §§ 47 - 49  

 tilkommer efter § 50, stk. 1, statsamtet, hvilket svarer til reglen om  

 den saglige kompetence i den gældende myndighedslovs § 61, 1. pkt., jf. § 33.  

 Reglen i myndighedslovens § 61, 2. pkt., hvorefter beskikkelse ved  

 interessekonflikter under skifte, jf. § 58, tilkommer skifteretten, foreslås  

 videreført ved en særlig bestemmelse herom i skifteloven, jf. § 15, nr. 2, i  

 lovforslaget om ændring af retsplejeloven og forskellige andre love  

 (Ændringer som følge af værgemålsloven).
 I stk. 2 fastlægges de regler om sagsbehandling, der gælder ved  

 afgørelser om særlige værgemål.
Henvisningen til bestemmelsen i § 15 om den stedlige kompetence indebærer,  

 at afgørelsen træffes af statsamtet på det sted, hvor den, der begæres sat  

 under særligt værgemål, bor.
Dette er en ændring i forhold til de gældende  

 regler, hvorefter afgørelsen træffes af statsamtet på det sted, hvor hvervet  

 skal udføres, hvilket i mange tilfælde må anses for mindre hensigtsmæssigt.
 At bestemmelserne i lovforslagets § 17, stk. 2, og § 18, stk. 1 og 4,  

 finder tilsvarende anvendelse ved afgørelse om særlige værgemål, medfører, at  

 en anmodning om iværksættelse af værgemål skal begrundes og indeholde forslag  

 til værgemålets omfang og karakter, og at statsamtet skal sørge for sagens  

 oplysning og herunder kan afkræve de personer, der har kendskab til den, der  

 begæres sat under værgemål, de oplysninger, som er nødvendige for sagens  

 behandling.
 Endvidere gælder bestemmelsen i lovforslagets § 23, stk. 1, tilsvarende  

 for de særlige værgemål, idet der kan være behov for, at der fastsættes  

 administrative regler, der nærmere regulerer behandlingen af sager om særlige  

 værgemål og om særlige værger.
 Reglerne i lovforslaget om den pågældendes adgang til at udtale sig, inden  

 statsamtet træffer afgørelse om værgemålet (§ 19, stk. 1), og om underretning  

 af en eventuel fast værge eller pårørende om en indkommet anmodning om  

 værgemål og om afgørelsen (§ 20) finder tilsvarende anvendelse ved afgørelsen  

 af sager om særlige værgemål, dog kun i det omfang det er foreneligt med  

 afgørelsens karakter.
Heraf følger bl.a., at underretning af en fast værge ved modtagelse af en  

 anmodning om beskikkelse af en særlig værge i medfør af § 47 og § 48 kun skal  

 ske, hvis dette ikke vil medføre en forsinkelse af sagens afgørelse, som er  

 uhensigtsmæssig for den, som skal have beskikket en særlig værge.
Endvidere  

 gælder bestemmelsen om, at den, der skal have en værge beskikket, skal have  

 adgang til at udtale sig, naturligvis ikke, hvis afgørelse skal træffes i  

 medfør af § 49, fordi den pågældende på grund af fravær slet ikke kan  

 træffes.
 Henvisning til reglerne i § 18, stk. 2 og 3, om indhentelse af en  

 lægeerklæring om den pågældendes helbred og om en udtalelse fra den  

 institution, hvor den pågældende bor, er i modsætning til lovudkastet i  

 betænkningen ikke medtaget i lovforslaget, idet det ikke vil være aktuelt at  

 indhente sådanne oplysninger i forbindelse med værgemål efter §§ 47 - 49.
Stk. 3 indebærer, at bestemmelsen i § 12 om fratagelse og bortfald  

 af værgens beføjelser gælder tilsvarende for de særlige værger, således at  

 værgen kan fratages sin beskikkelse, hvis denne misbruger sin stilling eller  

 viser sig uegnet til hvervet, eller hvis det er nødvendigt af hensyn til den,  

 der er under værgemål.
Denne henvisning medfører også, at beskikkelsen  

 bortfalder, hvis den særlige værge kommer under værgemål efter bestemmelserne  

 i lovforslagets §§ 5 - 7.
 Den særlige værge skal inden for hvervets omfang varetage interesserne for  

 den, der er under værgemål, jf. henvisningen i stk. 3 til lovforslagets § 24.  

 Endvidere skal værgen spørge den, der er under værgemål, inden der træffes  

 beslutning i vigtigere anliggender, i det omfang det følger af bestemmelsen i  

 lovforslagets § 26, stk. 1, hvortil der også henvises.
 For de særlige værgemål gælder endvidere bestemmelserne om tilsyn,  

 erstatningsansvar og vederlag i §§ 28 - 32.
Tilsynet med værgen tilkommer efter lovens § 28 statsamtet og  

 forvaltningsafdelingerne.
Tilsyn fra forvaltningsafdelingerne vil dog kun  

 blive aktuelt i forbindelse med værgemål efter § 48, hvor den særlige værge  

 som afløser for den faste værge kan træffe dispositioner vedrørende formue,  

 der er anbragt i en forvaltningsafdeling.
Nærmere bestemmelse om tilsynet  

 forudsættes fastsat administrativt.
Den særlige værge skal også aflægge  

 regnskab med de modifikationer, der følger af, at værgens opgave kan være  

 begrænset til enkeltstående dispositioner.
Nærmere regler herom skal  

 ligeledes fastsættes administrativt, jf. lovforslagets § 29, 2. pkt.
 Det følger af § 30, at justitsministeren kan fastsætte regler om værgens  

 pligt til at indhente godkendelse fra statsamtet til dispositioner over  

 formuen og indtægterne, og sådanne regler vil også blive fastsat for de  

 særlige værger.
 Om bestemmelsen i § 50 henvises i øvrigt til betænkningen side 352.
Kapitel 9 Internationale aftaler Til § 51 Bestemmelsen svarer til den gældende regel i myndighedslovens § 72, der  

 blev indsat i loven i 1989, og som indeholder bemyndigelse for regeringen til  

 at indgå overenskomst med andre stater om forholdet mellem dansk og fremmed  

 rets regler om umyndighed og værgemål og for justitsministeren til at  

 fastsætte regler om forholdet mellem danske og andre nordiske landes regler  

 om umyndighed og værgemål.
 Hensigten med bestemmelsen er at give adgang til en smidig tilpasning med  

 hensyn til regler af international privatretlig karakter.
 Bestemmelsen er i lovudkastet i betænkningen angivet som § 55.
Til kapitel 10 Ikrafttræden m.v.
Til § 52 I stk. 1 foreslås, at loven træder i kraft den 1. januar 1997. Af  

 hensyn til regnskabsåret for værgemålsregnskaberne og overgangen til de nye  

 regler er det mest hensigtsmæssigt, at lovforslaget får virkning fra et  

 årsskifte.
Ved ikrafttræden 1. januar 1997 gives der endvidere tid til at  

 udarbejde de nødvendige administrative forskrifter, og  

 forvaltningsafdelingerne og statsamterne får tid til at tilpasse sig  

 nyordningen.
 Stk. 2 om ophævelse af lov om anbringelse og bestyrelse af  

 umyndiges midler m.v. er en følge af, at bestemmelserne i denne lov foreslås  

 overført til værgemålsloven kapitel 5. Baggrunden er, at værgemålssystemet  

 bliver mere overskueligt og lettere at forstå, hvis reglerne om anbringelse  

 og bestyrelse af formuen findes sammen med de øvrige lovbestemmelser om  

 værgemålene.
 Der henvises i øvrigt til betænkningen side 360-361.
Til § 53 Bestemmelserne i værgemålsloven erstatter reglerne i myndighedsloven om  

 umyndiggørelse, særlige værger m.v.
Udvalget har ikke haft til opgave at  

 vurdere myndighedslovens regler om forældremyndighed og samværsret, og disse  

 regler foreslås derfor ikke ændret.
 Som det fremgår af de almindelige bemærkninger ovenfor afsnit 11, har  

 Justitsministeriet valgt at lade bestemmelserne i myndighedsloven om  

 forældremyndighed og samværsret blive i myndighedsloven med de samme  

 paragrafnumre som i dag, og således at en omskrivning af denne lov afventer  

 en forventet lovændring på grundlag af et forslag til en ny lov om  

 forældremyndighed og samvær, der er fremsat for nylig.
 Der henvises i øvrigt til betænkningen side 359-360.
Til nr. 1 Som anført ovenfor forventes en ny lov om forældremyndighed og samvær.
For  

 det tilfælde, at denne ændring ikke gennemføres inden værgemålsloven,  

 foreslås det, at myndighedslovens titel ændres, således at den svarer til  

 indholdet af de bestemmelser i loven, der ikke ophæves.
Til nr. 2 Som konsekvens af de foreslåede regler foreslås den gældende  

 myndighedslovs kapitel 1 om umyndige og kapitel 3 om værger ophævet.
Til nr. 3 Den gældende myndighedslovs kapitel 4 har titlen »Om umyndigheds  

 retsvirkninger«.
Efter lovforslaget, jf. nedenfor til nr. 4, vil kapitel  

 4 i fremtiden kun rumme bestemmelserne i den gældende myndighedslovs § 35,  

 stk. 2, og § 36, som begge vedrører arbejdsaftaler.
I overensstemmelse hermed  

 foreslås titlen på kapitel 4 ændret til: »Arbejdsaftaler«.
Til nr. 4 Som konsekvens af de foreslåede regler foreslås bestemmelserne i  

 myndighedslovens § 34, § 35, stk. 1, og § 37 - § 44 om retsvirkningerne af  

 umyndighed ophævet.
Bestemmelserne i den gældende myndighedslovs § 37 om lærlingeforhold og §  

 42 om de under ægteskabs- og arvelovgivningens regler hørende retshandler  

 foreslås ophævet som overflødige.
Det samme gælder den gældende  

 myndighedslovs § 38 om indgåelse af arbejdsaftaler, idet bestemmelsen næppe  

 anvendes i praksis, jf. betænkningen side 334 f.
 Endvidere foreslås den gældende myndighedslovs kapitel 5 om værgens  

 beføjelser og pligter, kapitel 6 om lavværgemål, kapitel 7 om værger  

 beskikkede til særligt hverv og testamentariske værger og kapitel 8 om  

 umyndiges og sindssyges erstatningsansvar og om sindssyges retshandler  

 ophævet.
 Baggrunden for forslaget om ophævelse af bestemmelsen om testamentsværger  

 er, at sådanne værger stort set ikke anvendes i praksis, jf. de almindelige  

 bemærkninger afsnit 12.2.3.
 I § 6 i forslaget til lov om ændring af retsplejeloven og forskellige  

 andre love (Ændringer som følge af værgemålsloven) foreslås, at  

 myndighedslovens § 63 om erstatningsansvar for børn under 15 år og § 64 om  

 sindssyges erstatningsansvar overføres til erstatningsansvarsloven.
Til nr. 5 Som følge af placeringen af reglerne om umyndighed og værgemål i  

 værgemålsloven indeholder lovforslaget i § 51 en gentagelse af bestemmelsen i  

 den gældende myndighedslovs § 72 for så vidt angår bemyndigelsen for  

 regeringen til at indgå overenskomst med andre stater om forholdet mellem  

 dansk og fremmed rets regler om umyndighed og værgemål.
Bemyndigelsen i  

 myndighedslovens § 72 foreslås opretholdt for så vidt angår forældremyndighed  

 og samværsret.
Til § 54 Denne bestemmelse indeholder i stk. 1 en overgangsregel for  

 retssager om umyndiggørelse og lavværgemål, som er anlagt inden lovens  

 ikrafttræden, men endnu ikke er færdigbehandlede.
Denne bestemmelse svarer  

 til § 52 i lovudkastet i betænkningen.
 Domstolene skal efter bestemmelsen anvende de nye regler om værgemål i de  

 verserende værgemålssager, hvilket indebærer, at værgemålet skal udformes i  

 overensstemmelse med de nye værgemålsformer, og at reglerne om  

 sagsbehandlingen i den nye lov skal følges, herunder bestemmelserne om  

 indhentelse af lægelige oplysninger, erklæringer fra en eventuel institution  

 og bestemmelserne om underretning af nærtstående, jf. § 18 og § 20.
 I bestemmelsens 2. pkt. er dog gjort en undtagelse med hensyn til de nye  

 regler om statsamtets adgang til at træffe afgørelse om værgemål efter § 5 og  

 § 7, idet det ikke vil være hensigtsmæssigt, at sager, hvis behandling er  

 påbegyndt ved domstolene, midt i forløbet skal oversendes til statsamterne  

 til færdigbehandling.
Stk. 2, som er ny i forhold til lovudkastet i betænkningen, er  

 medtaget for at tydeliggøre, at de nye regler i loven også skal finde  

 anvendelse for sager, der på tidspunktet for lovens ikrafttræden er under  

 behandling ved statsamterne.
Er der eksempelvis før lovens ikrafttræden  

 indgivet en anmodning om iværksættelse af et ad hoc værgemål efter den  

 gældende myndighedslovs § 59, og har statsamtet ikke nået at færdigbehandle  

 sagen, må statsamtet overgå til sagsbehandling efter den nye lov.
Det nye stk. 2 medfører ikke nogen ændring i forhold til udvalgets  

 forslag.
Det har således også været udvalgets hensigt, at statsamterne for  

 anmodninger om ad hoc værgemål, værgebeskikkelse for mindreårige og sager om  

 fratagelse af værgebeskikkelse m.v., der er indgivet kort før lovens  

 ikrafttræden, efter dette tidspunkt skal overgå til behandling efter de nye  

 regler.
 Der henvises til betænkningen side 363-364.
Til § 55 Denne bestemmelse indeholder overgangsregler for de afgørelser om  

 personlig og formueretlig umyndiggørelse og om lavværgemål, der er truffet og  

 fortsat har virkning ved lovens ikrafttræden.
Det foreslås, at allerede  

 iværksatte værgemål fremover skal behandles efter reglerne i den nye lov,  

 således at det ikke er nødvendigt gennem en længere årrække at anvende de  

 hidtidige regler i myndighedsloven for de ca. 3.300 umyndiggjorte og op mod  

 omkring 1.000 lavværgede personer, som udvalget antager, der er i dag.
 Ifølge stk. 1, 1. pkt., skal personer, der er umyndiggjort efter  

 den tidligere lovgivning, efter lovens ikrafttræden anses som værende under  

 værgemål med fratagelse af den retlige handleevne, jf. lovforslagets § 5 og §  

 6. En sådan regel er hensigtsmæssig, fordi retsvirkningene af værgemål med  

 fratagelse af den retlige handleevne efter lovforslagets § 6 har meget stor  

 lighed med retsvirkningerne af de hidtidige umyndiggørelser.
Bestemmelsen i stk. 1, 2. pkt., er ny i forhold til lovudkastet i  

 betænkningen.
Reglen er medtaget for at undgå, at personer, der i dag kun er  

 umyndiggjort i formueretlig henseende, ikke tillige efter lovens ikrafttræden  

 anses for at være under værgemål med hensyn til personlige forhold, jf.  

 værgemålslovens § 5.
Det kan dog i en række tilfælde være hensigtsmæssigt, at værgemålet efter  

 lovens ikrafttræden tilpasses de nye værgemålsformer, således at værgemålet  

 ikke er mere indgribende end nødvendigt.
Dette kan ske efter bestemmelsen i  

 lovforslagets § 9 ved indgivelse af en anmodning til statsamtet.
Statsamterne  

 har også mulighed for selv at tage initiativ til en sag herom, jf.  

 bestemmelsen i lovforslagets § 16, stk. 2.
 Findes der i anden lovgivning særregler for umyndige voksne og  

 umyndiggjorte, finder overgangsreglen i stk. 1 anvendelse, indtil  

 konsekvensændringer er gennemført.
Stk. 2 medfører, at de hidtidige lavværgemål efter lovens  

 ikrafttræden har samme retsvirkninger som samværgemål efter de nye regler.  

 Dette indebærer bl.a., at de, der er under lavværgemål, fremover ikke vil  

 være frataget den retlige handleevne, og at tinglysning af lavværgemål kan  

 slettes af personbogen og tingbogen.
Også for de hidtidige lavværgemål  

 gælder, at det efter de nye regler vil kunne vise sig hensigtsmæssigt at  

 begrænse værgemålet til at angå bestemte aktiver eller anliggender.
 Der henvises i øvrigt om bestemmelsen til betænkningen side 363 f, idet  

 opmærksomheden henledes på, at reglen i udvalgets lovudkast findes som § 53.
Til § 56 Som det fremgår af de almindelige bemærkninger ovenfor afsnit 12.2.3. og  

 af bestemmelsen i § 53 om ændringer i myndighedsloven, foreslås den gældende  

 bestemmelse i myndighedslovens § 62 om testamentsværger ophævet, idet denne  

 ordning stort set ikke længere anvendes i praksis.
Det er derfor nødvendigt  

 at tage stilling til, hvorledes sådanne værgemål, der allerede er iværksat,  

 skal behandles efter ikrafttræden af en ny værgemålslov.
 Som det fremgår, foreslås allerede iværksatte testamentsværgemål behandlet  

 efter den hidtidige lovgivnings regler herom, hvilket bl.a. som følge af  

 henvisningerne i myndighedslovens § 62 indebærer, at bestemmelserne i  

 myndighedslovens § 32, § 33, stk. 1 og 4, § 50, § 51 og § 53, der ophæves,  

 jf. lovforslagets § 51, fortsat gælder i det begrænsede omfang, der findes  

 testamentsværgemål.
Denne overgangsregel finder anvendelse for testamentsværgemål, der er  

 iværksat inden lovens ikrafttræden, dvs. i de tilfælde, hvor boet er  

 afsluttet og arven udloddet til arvingen ved testamentsværgen.
Bestemmelser i  

 et testamente om testamentsværgemål, der endnu ikke har medført, at  

 testamentsværgen er trådt i funktion, anses i stedet som en tilkendegivelse  

 om, hvem testator ønsker beskikket som værge, hvis værgebeskikkelse bliver  

 aktuel.
Denne tilkendegivelse kan indgå i statsamtets overvejelser, uden at  

 der fastsættes udtrykkelige regler herom.
 Der henvises i øvrigt til betænkningen side 301 f, idet bemærkes, at  

 reglen i lovudkastet i betænkningen er angivet som § 54.
Til § 57 Bestemmelsen, som svarer til § 56 i lovudkastet i betænkningen, giver  

 mulighed for at sætte værgemålsloven i kraft på Færøerne og Grønland ved  

 kongelig anordning med de afvigelser, som de særlige færøske og grønlandske  

 forhold tilsiger.
 For Grønland gælder i dag myndighedsloven i næsten samme affattelse som i  

 det sydlige Danmark, jf. anordning nr. 306 af 14. maj 1993 om ikrafttræden  

 for Grønland af myndighedsloven, idet loven dog i et vist omfang rummer  

 afvigelser på grund af de særlige grønlandske forhold.
 På Færøerne gælder myndighedsloven fra 1922 som ændret i 1926 umiddelbart.  

 Siden er en række ændringer af loven ved kongelige anordninger sat i kraft  

 for Færøerne.
Bilag 1 I dette bilag er indsat den gældende formulering af de bestemmelser i myndighedsloven, der berøres af lovforslaget Myndighedsloven Kapitel 1 Om umyndige § 1. Den, der er under 18 år, er umyndig.
Den, der er 18 år eller  

 derover, er myndig, men kan umyndiggøres efter reglerne i § 2.
Stk. 2. Personer, der er umyndige på grund af alder, betegnes i  

 loven som mindreårige.
Mindreårige og umyndiggjorte betegnes under et som  

 umyndige.
 § 2. Den, der er fyldt 18 år, kan umyndiggøres, såfremt han:
1) på grund af sindssygdom, åndssvaghed eller anden sjælelig forstyrrelse  

 er uskikket til at varetage sine anliggender; 2) ved ødselhed eller anden uforsvarlig adfærd udsætter sin eller sin  

 families velfærd for fare; 3) på grund af drikfældighed eller lignende last er uskikket til at  

 varetage sine anliggender; 4) på grund af legemlig mangel, sygdom eller anden skrøbelighed er mindre  

 skikket til at varetage sine anliggender og selv ønsker at blive  

 umyndiggjort.
 § 4. Umyndiggørelsesdekretet tinglæses i den underretskreds, hvor  

 den umyndiggjorte har sit hjemting.
 § 5. Umyndiggørelsen skal ophæves, når den umyndiggjorte findes  

 skikket til selv at varetage sine anliggender.
Kapitel 2 Forældremyndighed § 6. (Udeladt) Forældremyndighedens indhold § 7. - - - Stk. 2. - - - Stk. 3. Forældrene kan anvende barnets indtægter til dets  

 underhold i passende omfang og under hensyntagen til deres og barnets  

 stilling.
§ 8 - § 28. (Udeladt) Kapitel 3 Værger § 29. For børn og unge under 18 år er indehaveren af  

 forældremyndigheden værge.
For gifte under 18 år er den hidtidige indehaver  

 af forældremyndigheden værge.
Har forældrene fælles forældremyndighed, er de  

 begge værger.
 Stk. 2. Er der fælles forældremyndighed, og er den ene af  

 indehaverne umyndig eller under lavværgemål, eller er værgemålet frataget  

 denne, jf. § 32, er den anden værge alene.
 Stk. 3. Indtræder en af de i stk. 2 nævnte omstændigheder for en,  

 der har forældremyndigheden alene, eller for begge indehavere, beskikkes en  

 værge.
 Stk. 4. Forældremyndighedens indehaver er værge uden beskikkelse.
 § 30. For umyndiggjorte beskikkes en værge.
 § 31. Den, der på grund af sygdom, alder eller anden særlig grund  

 kun med betydelig vanskelighed kan udøve værgemål, kan afslå eller kræve sig  

 fritaget for værgebeskikkelse.
 § 32. Værgemålet fratages værgen, hvis denne misbruger sin  

 stilling eller i øvrigt viser sig uegnet til hvervet.
 Stk. 2. Værgemålet ophører, hvis værgen bliver umyndiggjort eller  

 sat under lavværgemål.
 § 33. Værger beskikkes, og værgemål fratages af statsamtet.
 Stk. 2. I forbindelse med en umyndiggørelsesdom foretages  

 værgebeskikkelsen af den ret, der afsiger dommen.
Stk. 3. Skal værge beskikkes for en umyndiggjort eller for en  

 mindreårig, der er fyldt 12 år, skal der finde en samtale sted herom med den  

 pågældende, før afgørelsen træffes.
Samtalen kan dog undlades, hvis den må  

 antages at være unødvendig eller til skade for den pågældende.
 Stk. 4. Justitsministeren kan fastsætte regler for statsamternes  

 værgebeskikkelser m.v.
Kapitel 4 Om umyndigheds retsvirkninger § 34. En umyndig kan ikke selv råde over sin formue eller  

 forpligte sig ved retshandler, for så vidt ikke andet nedenfor er bestemt.
 § 35. En mindreårig, der har indgået ægteskab, træffer selv  

 bestemmelse om indgåelse og ophævelse af aftale om tjeneste eller andet  

 personligt arbejde.
 Stk. 2. Har en mindreårig med tilladelse af forældremyndighedens  

 indehaver på egen hånd påtaget sig tjeneste eller andet personligt arbejde,  

 hvorved han er blevet i stand til selv at sørge for sit underhold, kan han,  

 for så vidt han er fyldt 15 år, selv ophæve aftalen og påtage sig arbejde af  

 lignende art, medmindre andet bestemmes af forældremyndighedens indehaver.
§ 36. Aftale om tjeneste eller andet personligt arbejde, som en  

 mindreårig på egen hånd har truffet, kan forældremyndighedens indehaver  

 ophæve, såfremt hensynet til den mindreåriges opdragelse eller velfærd kræver  

 det.
Ophævelsen skal dog så vidt muligt ske med rimeligt varsel, og hvor  

 billighed taler derfor, kan der tillægges den anden part en passende  

 erstatning.
 § 37. Det har sit forblivende ved lovgivningens særlige regler om  

 lærlingeforhold.
§ 38. En umyndiggjort træffer, uanset umyndiggørelsen, selv  

 bestemmelse om indgåelse og ophævelse af aftale om tjeneste eller andet  

 personligt arbejde.
Dog kan retten, når hensynet til den umyndiggjortes  

 velfærd kræver det, bestemme, at sådan aftale alene skal kunne indgås og  

 ophæves af værgen.
Er sådan bestemmelse truffet, kan værgen også ophæve en  

 aftale, som den umyndiggjorte tidligere har indgået.
Ophævelsen skal da så  

 vidt muligt ske med rimeligt varsel, og hvor billighed taler derfor, kan der  

 tillægges den anden part en passende erstatning.
 Stk. 2. Bestemmelse i henhold til stk. 1, 2. pkt., kan træffes  

 enten i forbindelse med umyndiggørelsen eller under særlig sag, på hvilken da  

 reglerne i lov om rettens pleje af 11. april 1916 kapitel 43 finder  

 tilsvarende anvendelse.
§ 39. En umyndig råder selv over, hvad han har erhvervet ved egen  

 virksomhed efter sit fyldte 15. år eller, hvis han er umyndiggjort, efter  

 umyndiggørelsen.
Rådigheden omfatter også indtægten af det således  

 erhvervede, og hvad der træder i stedet derfor.
Den medfører ikke adgang til  

 at påtage sig gældsforpligtelser.
Stk. 2. Den rådighed, der således tilkommer en mindreårig, kan,  

 hvis det skønnes, at hans tarv kræver det, fratages ham af  

 forældremyndighedens indehaver, ved at denne tager det erhvervede i sin  

 varetægt.
For så vidt angår mindreårige, der har indgået ægteskab, og  

 umyndiggjorte, kan rådigheden under samme betingelser fratages dem af værgen  

 med justitsministerens samtykke.
 § 40. Reglerne i § 39 finder tilsvarende anvendelse på, hvad en  

 umyndig ved gave eller testamente har fået til egen rådighed.
 § 41. En umyndiggjort, som i henhold til § 49 har tilladelse til  

 at udøve en næring eller virksomhed, kan på egen hånd indgå de retshandler,  

 som falder inden for virksomhedens område.
 Stk. 2. Tilbagekaldelse af tilladelsen får kun virkning over for  

 tredjemand, når han kendte eller burde kende den.
 § 42. Det har sit forblivende ved ægteskabs- og arvelovgivningens  

 regler om de derunder hørende retshandler.
 § 43. Har en umyndig på egen hånd truffet en aftale, som han ikke  

 har haft hjemmel til at slutte, kan den anden part træde tilbage fra aftalen,  

 medmindre denne forinden er godkendt eller er bindende opfyldt fra den  

 umyndiges side.
Stk. 2. Vidste den anden part, at aftalen blev truffet med en  

 umyndig, og havde han ikke grund til at tro, at denne havde hjemmel til at  

 slutte den, kan han dog først træde tilbage efter udløbet af den tid, som ved  

 aftalens indgåelse blev fastsat til at indhente godkendelse, eller som med  

 rimelighed måtte forudsættes at medgå dertil.
Heller ikke kan den anden part  

 træde tilbage fra en aftale om personligt arbejde fra den umyndiges side, så  

 længe denne opfylder aftalen.
 Stk. 3. Tilbagetrædelsen kan meddeles også til den umyndige selv.
§ 44. Bliver en aftale ugyldig på grund af umyndighed, skal hver  

 af parterne tilbagelevere, hvad han har modtaget eller, hvis tilbagelevering  

 ikke kan ske, erstatte dets værdi.
Den umyndige er dog kun pligtig at yde  

 sådan erstatning i det omfang, hvori det modtagne er brugt til passende  

 underhold for ham eller i øvrigt skønnes at være kommet ham til nytte.
Stk. 2. Har en umyndig ved urigtige anbringender om sin hjemmel  

 til at træffe en aftale forledet den anden part til at slutte denne, kan det,  

 uanset om nogen opfyldelse af aftalen har fundet sted, i det omfang, hvori  

 det findes billigt, pålægges ham at erstatte det tab, som aftalen har  

 medført.
Har den umyndige ved aftalens indgåelse gjort sig skyldig i  

 strafbart forhold, påhviler der ham erstatningspligt efter lovgivningens  

 almindelige regler.
Kapitel 5 Om værgens beføjelser og pligter § 45. For så vidt ikke andet særlig er bestemt, bestyrer værgen  

 den umyndiges formue og handler på hans vegne i retsforhold vedrørende  

 formuen.
§ 46. For så vidt retten skønner, at den umyndiggjorte er ude af  

 stand til selv at drage tilbørlig omsorg for sin person, påhviler dette  

 værgen.
Bestemmelse herom kan træffes enten i forbindelse med umyndiggørelsen  

 eller under særlig sag, på hvilken da lov om rettens pleje af 11. april 1916  

 kapitel 43 finder tilsvarende anvendelse.
 § 47. For så vidt den umyndiges midler står under værgens  

 bestyrelse, skal han på passende måde sørge for deres bevaring og  

 frugtbargørelse og deres anvendelse til bedste for den umyndige.
 § 48. En umyndig kan ikke forpligtes ved kaution eller anden  

 sikkerhedsstillelse for tredjemands gæld.
§ 49. Værgen for en umyndiggjort kan med justitsministerens  

 samtykke give den umyndiggjorte tilladelse til på egen hånd at udøve en  

 næring eller anden virksomhed.
Denne tilladelse kan tilbagekaldes af værgen  

 med justitsministerens samtykke.
 § 50. I vigtige anliggender skal værgen så vidt muligt indhente  

 erklæring fra den umyndige, hvis han er fyldt 15 år, og har den umyndige en  

 ægtefælle, med hvem han samlever, tillige fra denne.
§ 50 a.
Når forældrene i forening er værge for mindreårigt barn,  

 kan enhver af dem give den anden fuldmagt til i almindelighed eller med  

 hensyn til nærmere bestemte anliggender at udøve værgemålet alene.
 Stk. 2. Enhver af forældrene kan med virkning over for tredjemand  

 modtage og kvittere for ydelser, der lovligt kan erlægges til en værge,  

 medmindre den anden til vedkommende tredjemand har anmeldt, at han ønsker at  

 medvirke.
 Stk. 3. Er den ene af forældrene ved fraværelse, sygdom eller af  

 anden grund midlertidigt forhindret i at deltage i en under værgemålet  

 hørende afgørelse, som ikke uden ulempe kan opsættes, udøves  

 bestemmelsesretten af den anden.
 § 51. Justitsministeren fører tilsyn med værgemålene og udfærdiger  

 nærmere bestemmelser om værgens forhold til tilsynsmyndigheden, om værgens  

 bestyrelse af den umyndiges formue og aflæggelse af regnskab herfor samt om,  

 i hvilket omfang der kan tillægges værgen vederlag for bestyrelsen.
 § 52. Udøves værgemålet for mindreårigt barn af forældrene i  

 forening, og er de uenige om en afgørelse, træffes denne af  

 justitsministeren.
§ 53. Værgen skal varetage den umyndiges interesser med omhu og  

 efter bedste evne.
Han er erstatningspligtig over for den umyndige for den  

 skade, han forvolder ham ved forsætligt eller uagtsomt forhold.
Kapitel 6 Om lavværgemål § 54. Når det er påkrævet af hensyn til en persons uerfarenhed  

 eller i øvrigt på grund af mangler ved hans legemlige eller sjælelige  

 tilstand, kan han sættes under lavværgemål, såfremt han selv ønsker det.
 Stk. 2. Lavværgemål kan anordnes med virkning fra det fyldte 18  

 år.
§ 55. Den, der er sat under lavværgemål, kan kun i forbindelse med  

 sin lavværge råde over sin formue og forpligte sig ved retshandler.
Dog  

 træffer han selv bestemmelse om indgåelse og ophævelse af aftale om tjeneste  

 eller andet personligt arbejde.
 § 56. Reglerne i §§ 4, 5, 31-33, 39, stk. 1, 40, 43, 44, 50 og 53  

 finder tilsvarende anvendelse ved lavværgemål.
 § 57. (Ophævet).
Kapitel 7 Om værger beskikkede til særligt hverv og testamentariske værger § 58. Til udførelsen af et bestemt hverv for en umyndig kan der i  

 fornødent omfang beskikkes en særlig værge.
En sådan bliver altid at  

 beskikke, når værgens interesse i et foreliggende retsforhold kan komme i  

 strid med den umyndiges.
§ 59. Er nogen ved sygdom eller fraværelse midlertidig forhindret  

 i at varetage sine anliggender, kan der i fornødent fald beskikkes en værge  

 til, så længe tilstanden består, at varetage hans anliggender i nærmere  

 angivet omfang.
Forinden beskikkelsen sker, skal den pågældendes samtykke så  

 vidt muligt indhentes.
 § 60. Værgebeskikkelsen foregår på det sted, hvor hvervet skal  

 udføres, eller, når værge skal beskikkes for en syg, på det sted, hvor denne  

 bor.
 Stk. 2. Bestemmelse om fratagelse af værgemålet træffes af den  

 myndighed, der har foretaget beskikkelsen.
§ 61. Reglerne i §§ 31-32, 33, stk. 1 og 4, 50, 51 og 53 finder  

 tilsvarende anvendelse på værger beskikkede til særligt hverv.
Dog foretages  

 beskikkelse efter § 58 i anledning af et skifte af skifteretten.
§ 62. En arvelader kan ved testamente bestemme, hvem der som værge  

 skal bestyre en arv, der tilfalder en umyndig efter ham.
Arveladerens  

 bestemmelse kan tilsidesættes af justitsministeren, såfremt den findes  

 stridende mod den umyndiges tarv.
 Stk. 2. Reglerne i §§ 32, 33, stk. 1 og 4, 50, 51 og 53 finder  

 tilsvarende anvendelse på testamentariske værger.
Stk. 3. Tilsidesættes arveladerens bestemmelse om testamentarisk  

 værge, eller ønsker denne ikke at overtage værgemålet, finder lovens  

 almindelige regler anvendelse.
Det samme gælder, hvis værgemålet fratages  

 værgen eller ophører af andre grunde.
Kapitel 8 Om umyndiges og sindssyges erstatningsansvar og om sindssyges  

 retshandler § 63. Barn under 15 år er erstatningspligtigt for skadegørende  

 handlinger efter samme regler som personer over denne alder; dog kan  

 erstatningen nedsættes eller endog helt bortfalde, for så vidt det findes  

 billigt på grund af manglende udvikling hos barnet, handlingens beskaffenhed  

 og omstændighederne i øvrigt, derunder navnlig forhold mellem den  

 skadegørendes og den skadelidendes evne til at bære tabet og udsigten til, at  

 skade kan fås godtgjort hos andre.
 § 64. En person, som på grund af sindssygdom, åndssvaghed,  

 forbigående sindsforvirring eller lignende tilstand har manglet evnen til at  

 handle fornuftsmæssigt, er erstatningspligtig for skadegørende handlinger  

 efter samme regler som sjælssunde personer; dog kan erstatningen nedsættes  

 eller endog helt bortfalde, for så vidt det findes billigt under hensyn til  

 personens sindstilstand, handlingens beskaffenhed eller omstændighederne i  

 øvrigt, derunder navnlig forholdet mellem den skadegørendes og den  

 skadelidendes evne til at bære tabet og udsigten til, at skaden kan fås  

 godtgjort hos andre.
 Stk. 2. Har den skadegørende ved misbrug af beruselsesmidler eller  

 på lignende måde forbigående hensat sig i en sindstilstand som ovenfor nævnt,  

 er en lempelse i erstatningsansvaret udelukket.
§ 65. Har en person, som på grund af sindssygdom, åndssvaghed,  

 forbigående sindsforvirring eller lignende tilstand manglede evnen til at  

 handle fornuftsmæssigt, truffet en aftale, er denne ikke bindende for ham, og  

 enhver af parterne skal tilbagelevere, hvad han har modtaget, eller hvis  

 tilbagelevering ikke kan ske, erstatte dets værdi.
Den, som manglede evnen  

 til at handle fornuftsmæssigt, er dog kun pligtig at yde sådan erstatning i  

 det omfang, hvori det modtagne er brugt til passende underhold for ham eller  

 i øvrigt skønnes at være kommet ham til nytte.
 Stk. 2. Var den anden part i god tro, kan der, uanset om nogen  

 opfyldelse af aftalen har fundet sted, i det omfang, hvori det findes  

 billigt, tillægges ham erstatning for det tab, som aftalen har medført.
Kapitel 9 Forskellige bestemmelser og overgangsbestemmelser § 66. Denne lov træder i kraft den 1. oktober 1922.
 § 67 - § 71. (Overgangs- og ophævelsesbestemmelser udeladt).
§ 72. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål,  

 forældremyndighed og samværsret.
Overenskomsten finder anvendelse her i  

 landet efter bekendtgørelse i Lovtidende.
Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om umyndighed og  

 værgemål, forældremyndighed og samværsret.
Lov nr. 17 af 6. februar 1957  

 indeholder i § 2, stk. 2-3, følgende bestemmelser:
 Lov nr. 277 af 30. juni 1922 om umyndighed og værgemål som ændret ved  

 nærværende lov kan ved kgl. anordning sættes i kraft i Grønland med de  

 ændringer og tilføjelser, som måtte findes hensigtsmæssige under hensyn til  

 de særlige forhold i denne landsdel.
 Efter forhandling med det færøske hjemmestyre kan nærværende lov ved kgl.  

 anordning sættes i kraft på Færøerne med de ændringer, som måtte findes  

 hensigtsmæssige under hensyn til de særlige forhold på øerne.
Bilag 2 I dette bilag er indsat den gældende formulering af bestemmelserne i lov om anbringelse og bestyrelse af umyndiges midler m.v.
 Lov om anbringelse og bestyrelse af umyndiges midler m.v.
§ 1. Umyndiges midler må kun anbringes som kontant indskud i et  

 pengeinstitut eller i aktiver, der giver fuldt betryggende sikkerhed for  

 midlernes bevaring.
Justitsministeren bestemmer, hvilke aktiver der kan  

 godkendes til anbringelse af umyndiges midler.
Justitsministeren kan  

 bestemme, at pengebeløb under en vis størrelse kan bestyres af værgen som  

 kontant beholdning.
 Stk. 2. Midler, der tilfalder en umyndig ved arv, kan dog bevares  

 i den form, hvori de udlægges på skiftet.
Stk. 3. På midler, som en umyndig har modtaget ved gave, finder  

 stk. 1 kun anvendelse i det omfang, giveren ikke har bestemt andet.
På arv,  

 som ikke er tvangsarv, finder stk. 1 kun anvendelse, for så vidt arveladeren  

 ikke ved testamente har bestemt andet.
 § 2. Justitsministeren fastsætter regler om anbringelse af  

 myndiges båndlagte midler og andre midler, der er undergivet offentlig  

 bestyrelse eller offentligt tilsyn.
 § 3. Umyndiges midler bestyres i en forvaltningsafdeling, der er  

 knyttet til et pengeinstitut, og som justitsministeren har godkendt dertil.
Stk. 2. Stk. 1 gælder ikke for a) beløb under en af justitsministeren fastsat grænse, b) gaver, der efter giverens bestemmelse ikke skal bestyres efter stk. 1, c) arv, der ikke er tvangsarv, og som efter arveladerens testamente ikke  

 skal bestyres efter stk. 1, d) midler, der er sikret ved tinglyst skifteekstrakt, e) faste ejendomme, løsøre, fordringer på naturalydelser og lignende, f) midler, hvis bestyrelse ikke er undergivet værgemålstilsyn.
 Stk. 3. De i stk. 1 nævnte forvaltningsafdelinger bestyrer  

 endvidere midler efter § 2 og § 25 i lov om borteblevne.
 Stk. 4. Justitsministeren kan bestemme, at også andre midler under  

 offentligt tilsyn skal bestyres efter stk. 1.
 § 4. Justitsministeren fastsætter nærmere regler om  

 forvaltningsafdelingernes bestyrelse af umyndiges midler m.v. og om tilsynet  

 hermed, herunder om forvaltningsafdelingernes pligt til at give oplysninger  

 om bestyrelsen.
 § 5. Loven træder i kraft den 1. oktober 1981.
 Stk. 2. Lov nr. 221 af 8. juni 1966 om anbringelse af umyndiges  

 midler m.v. ophæves.
 Stk. 3. Lov nr. 219 af 8. juni 1966 om overformynderiet ophæves,  

 jfr. dog § 6.
 § 6. De midler, der ved lovens ikrafttræden bestyres i  

 overformynderiet, skal inden den 31. december 1983 overføres til bestyrelse i  

 en forvaltningsafdeling.
 Stk. 2. Midler, der tilfalder umyndige eller borteblevne efter den  

 1. oktober 1981, og som skal bestyres efter § 3, indleveres dog til  

 bestyrelse i overformynderiet, hvis den umyndige eller borteblevne har midler  

 i overformynderiet, der endnu ikke er overført til bestyrelse i en  

 forvaltningsafdeling.
 Stk. 3. Nærmere regler om overførelsen og om overformynderiets  

 fortsatte bestyrelse af midler i overgangsperioden fastsættes af  

 justitsministeren, der om fornødent kan forlænge fristen i stk. 1.
 § 7. Loven gælder ikke for Færøerne og Grønland, men kan ved kgl.  

 anordning sættes i kraft for Grønland med de afvigelser, som de særlige  

 grønlandske forhold tilsiger.
Efter 2. behandling den 31. maj 1995 Kapitel 1 Værgemål for børn og unge Umyndige under 18 år § 1. Børn og unge under 18 år, der ikke har indgået ægteskab, er  

 mindreårige og dermed umyndige.
Unge under 18 år, der har indgået ægteskab,  

 er dog mindreårige og dermed umyndige, hvis statsamtet ved tilladelsen til  

 ægteskabet har fastsat vilkår herom.
 Stk. 2. Mindreårige kan ikke selv forpligte sig ved retshandler  

 eller råde over deres formue, medmindre andet er bestemt.
 Stk. 3. For så vidt ikke andet særlig er bestemt, handler værgerne  

 på den mindreåriges vegne i økonomiske anliggender.
Værger § 2. For mindreårige er indehaveren af forældremyndigheden værge.  

 Er der fælles forældremyndighed, er indehaverne begge værger.
 Stk. 2. Under ganske særlige omstændigheder kan indehaveren af  

 forældremyndigheden fritages for værgemålet.
 Stk. 3. Er der fælles forældremyndighed, og er den ene af  

 indehaverne under værgemål, jf. lovens kapitel 2, eller fritaget for  

 værgemålet eller frataget dette, er den anden værge alene.
 Stk. 4. Indtræder en af de i stk. 2 eller 3 nævnte omstændigheder  

 for den, der har forældremyndigheden alene, eller for begge indehavere,  

 beskikkes en værge.
 § 3. Er der to værger for en mindreårig, handler de i forening på  

 dennes vegne.
Stk. 2. Den ene værge kan give den anden fuldmagt til at varetage  

 værgemålet alene.
Fuldmagten kan begrænses i tid eller til at angå bestemte  

 anliggender.
Den kan når som helst tilbagekaldes.
 Stk. 3. Den ene værge kan med virkning i forhold til tredjemand  

 modtage og kvittere for beløb, som en værge lovligt kan modtage, medmindre  

 den anden værge har meddelt tredjemand, at dette ikke kan ske.
 Stk. 4. Er den ene værge midlertidigt forhindret, kan den anden  

 træffe beslutninger, som ikke uden ulempe kan udsættes.
 Stk. 5. Er værgerne uenige, træffes afgørelse af statsamtet.
§ 4. Om fratagelse og bortfald af værgens beføjelser finder § 12  

 tilsvarende anvendelse.
Ved behandlingen af værgesager efter dette kapitel  

 finder § 14, 1. pkt., § 15, § 16, stk. 2, § 18, stk. 1 og 4, § 20, stk. 1 og  

 3, og § 23, stk. 1, tilsvarende anvendelse.
Endvidere gælder reglerne i § 24,  

 § 25, § 26, stk. 1, og §§ 27-32, §§ 34-40 og §§ 42-46.
Stk. 2. Inden der beskikkes en værge for en mindreårig, der er  

 fyldt 12 år, skal der finde en samtale sted herom med denne.
Samtalen kan dog  

 undlades, hvis den må antages at være til skade for den mindreårige, eller  

 hvis denne ikke med nytte kan udtale sig.
Kapitel 2 Værgemål for voksne Værgemålsformer § 5. Der kan iværksættes værgemål for den, der på grund af  

 sindssygdom, herunder svær demens, eller hæmmet psykisk udvikling eller anden  

 form for alvorligt svækket helbred er ude af stand til at varetage sine  

 anliggender, hvis der er behov for det.
 Stk. 2. Der kan iværksættes værgemål for den, der på grund af  

 sygdom eller stærkt svækket tilstand er uegnet til at varetage sine  

 økonomiske anliggender, og som selv anmoder herom, hvis der er behov for det  

 i stedet for samværgemål efter § 7.
Stk. 3. Værgemålet kan begrænses til at angå økonomiske forhold,  

 herunder bestemte aktiver eller anliggender.
Det kan også begrænses til at  

 angå personlige forhold, herunder bestemte personlige anliggender.
 Stk. 4. For så vidt ikke andet særlig er bestemt, handler værgen  

 på den pågældendes vegne i anliggender, der er omfattet af værgemålet.
 Stk. 5. Personer, der er under værgemål efter denne bestemmelse,  

 er myndige, medmindre de tillige er frataget handleevnen efter § 6.
§ 6. I forbindelse med værgemål efter § 5, der omfatter økonomiske  

 forhold, kan den retlige handleevne fratages, hvis dette er nødvendigt for at  

 hindre, at den pågældende udsætter sin formue, indkomst eller andre  

 økonomiske interesser for fare for at forringes væsentligt, eller for at  

 hindre økonomisk udnyttelse.
Fratagelsen af den retlige handleevne kan ikke  

 begrænses til at angå bestemte aktiver eller anliggender.
 Stk. 2. Den, der er frataget handleevnen, er umyndig og kan ikke  

 selv forpligte sig ved retshandler eller råde over sin formue, medmindre  

 andet er bestemt.
 Stk. 3. Afgørelser om fratagelse af handleevne tinglyses, jf.  

 tinglysningslovens § 48.
 § 7. Der kan iværksættes samværgemål for den, der på grund af  

 uerfarenhed, svækket helbred eller anden lignende tilstand har behov for  

 hjælp til at administrere sin formue eller varetage andre økonomiske  

 anliggender, og som selv anmoder herom.
 Stk. 2. Samværgemålet kan begrænses til at angå bestemte aktiver  

 eller anliggender.
 Stk. 3. Samværgen og den pågældende handler i forening i  

 anliggender, der er omfattet af værgemålet.
 Stk. 4. Personer, der er under værgemål efter denne bestemmelse,  

 er myndige.
 Stk. 5. Reglerne i § 25, stk. 2, 2. og 3. pkt., §§ 26-30, § 32,  

 stk. 1, 2. pkt., og stk. 2, og §§ 33-45 gælder ikke ved samværgemål.
Omfang af værgemål § 8. Afgørelser efter § 5 eller § 7 skal afpasses efter den  

 pågældendes behov og må ikke være mere omfattende end nødvendigt.
Der kan  

 ikke ske fratagelse af handleevne efter § 6, hvis den pågældendes interesser  

 i tilstrækkeligt omfang kan tilgodeses ved værgemål efter § 5.
 Stk. 2. Er tilstanden midlertidig, eller er der af andre grunde  

 særlig anledning hertil, kan værgemål tidsbegrænses.
 § 9. Hvis ændrede forhold giver anledning til det, skal en  

 afgørelse om værgemål ændres til et mindre eller mere indgribende værgemål.
Ophævelse af værgemål § 10. Værgemål efter § 5, fratagelse af handleevne efter § 6 eller  

 samværgemål efter § 7 skal ophæves, hvis betingelserne ikke længere er  

 opfyldt.
Værger § 11. I forbindelse med afgørelser om værgemål skal der beskikkes  

 en værge.
 § 12. Beskikkelsen fratages værgen, hvis denne misbruger sin  

 stilling eller i øvrigt viser sig uegnet til hvervet, eller hvis det er  

 nødvendigt af hensyn til den, der er under værgemål.
 Stk. 2. Beskikkelsen bortfalder, hvis værgen selv kommer under  

 værgemål efter reglerne i dette kapitel.
Kapitel 3 Behandlingen af værgemåls- og værgesager vedrørende voksne Saglig kompetence § 13. Statsamtet eller retten træffer afgørelse om værgemål efter  

 §§ 5-10.
 Stk. 2. Statsamtet træffer afgørelse om værgemål efter § 5 og §§  

 7-10, medmindre det findes betænkeligt at behandle sagen administrativt,  

 herunder når den, der begæres sat under værgemål, protesterer mod, at der  

 træffes afgørelse om værgemål.
 Stk. 3. Retten træffer afgørelse om fratagelse af handleevne efter  

 § 6 og i sager, som statsamtet i medfør af stk. 2 har oversendt til retten  

 til afgørelse.
 Stk. 4. Statsamtets beslutning om, hvem der skal afgøre sagen, kan  

 ikke indbringes for højere administrativ myndighed.
§ 14. Statsamtet foretager værgebeskikkelse og ændring heraf.
I  

 forbindelse med dom om værgemål eller kendelse om foreløbig afgørelse om  

 værgemål foretages beskikkelse dog af den ret, der afsiger dommen eller  

 kendelsen.
Stedlig kompetence § 15. Statsamtets afgørelser efter § 5 og §§ 7-12 træffes på det  

 sted, hvor den, som begæres sat under eller er under værgemål, har bopæl.
Har  

 denne ingen bopæl her i landet, træffes afgørelsen, hvor vedkommende har  

 ophold.
Har vedkommende hverken bopæl eller ophold her i landet, træffes  

 afgørelsen af Københavns Overpræsidium.
Anmodning § 16. Anmodning om værgemål eller om ændring eller ophævelse af  

 værgemål, jf. §§ 5-10, kan fremsættes af 1) den pågældende selv, 2) dennes ægtefælle, børn, forældre, søskende eller andre blandt de  

 nærmeste, 3) værgen eller en særlig værge, 4) kommunalbestyrelsen, 5) amtsrådet eller 6) politimesteren (politidirektøren).
 Stk. 2. Statsamtet kan uden anmodning behandle spørgsmål om  

 ændring og ophævelse af værgemål, jf. § 9 og § 10, samt om værgebeskikkelse  

 og ændring heraf.
 § 17. Anmodning efter § 5 og §§ 7-12 sendes til statsamtet.  

 Anmodning om værgemål med fratagelse af den retlige handleevne efter § 6  

 sendes til retten.
 Stk. 2. Anmodningen skal begrundes og i værgemålssager indeholde  

 forslag til værgemålets karakter og omfang.
Stk. 3. Har statsamtet modtaget en anmodning, der skal behandles  

 af retten, oversendes den dertil.
Det samme gælder, hvis retten har modtaget  

 en anmodning, der skal behandles af statsamtet.
Sagens oplysning § 18. Statsamtet eller retten sørger for sagens oplysning.
 Stk. 2. Statsamtet eller retten indhenter en lægeerklæring om den  

 pågældendes helbred som grundlag for en afgørelse efter § 5 eller § 6. I  

 andre værgemålssager kan der indhentes en lægeerklæring, hvis det findes  

 nødvendigt.
 Stk. 3. Har den pågældende bopæl på institution, indhenter  

 statsamtet eller retten endvidere en udtalelse herfra som grundlag for en  

 afgørelse efter § 5 eller § 6. I andre værgemålssager kan der indhentes en  

 udtalelse, hvis det findes nødvendigt.
 Stk. 4. Statsamtet eller retten kan afkræve personer, der har  

 kendskab til den pågældende, de oplysninger, som anses for nødvendige for  

 behandling af sagen.
 Stk. 5. Udgifter til lægeerklæringer til brug for værgemålssager  

 betales af den myndighed, der skal afgøre sagen.
 § 19. Inden statsamtet træffer afgørelse efter § 5 eller §§ 7-12,  

 har den, som sagen angår, ret til at gøre sig bekendt med grundlaget for den  

 påtænkte afgørelse og til at afgive en skriftlig eller mundtlig udtalelse til  

 sagen, medmindre den pågældende ikke med nytte kan udtale sig om spørgsmålet.
 Stk. 2. Inden retten træffer afgørelse, skal den, som sagen angår,  

 udtale sig i et retsmøde, medmindre det i det konkrete tilfælde ikke skønnes  

 påkrævet.
Underretning § 20. Statsamtet eller retten underretter ægtefællen og værgen  

 eller en særlig værge, hvis en sådan allerede er beskikket, om anmodning om  

 værgemål, jf. § 5 eller § 6, om ændring eller ophævelse af værgemål, jf. §§ 9  

 og 10, om oversendelse af sagen til retten, jf. § 13, stk. 2, om indbringelse  

 af statsamtets afgørelse for retten, jf. § 21, stk. 4, og § 22, og om  

 anmodning i værgesager, jf. §§ 11 og 12. Underretning skal ikke ske i  

 tilfælde, hvor den pågældende selv fremsætter anmodning om værgemål.  

 Underretning skal ligeledes ikke ske til en separeret ægtefælle.
 Stk. 2. Er der ingen ægtefælle, eller er ægtefællerne separeret,  

 skal der i rimeligt omfang ske underretning af forældre, voksne børn eller  

 andre blandt de nærmeste i tilfælde som nævnt i stk. 1.
 Stk. 3. Den, der har fået underretning efter stk. 1 eller 2, skal  

 have meddelelse om statsamtets eller rettens afgørelse i sagen.
Foreløbige værgemål § 21. Statsamtet eller retten kan træffe en foreløbig afgørelse om  

 værgemål, hvis betingelserne i § 5 eller § 7 skønnes opfyldt og der er et  

 øjeblikkeligt behov herfor.
Under samme betingelser kan retten træffe en  

 foreløbig afgørelse om fratagelse af den retlige handleevne efter § 6.  

 Statsamtet eller retten beskikker samtidig en foreløbig værge for den  

 pågældende.
 Stk. 2. I sager efter stk. 1 anvendes reglerne i § 18, stk. 2 og  

 3, § 19 og § 20 kun i det omfang, det er foreneligt med den foreløbige  

 afgørelses karakter.
 Stk. 3. En foreløbig afgørelse om værgemål og en foreløbig  

 værgebeskikkelse efter stk. 1 gælder, indtil der er truffet afgørelse eller  

 afsagt dom i sagen efter §§ 5-7, eller indtil den foreløbige afgørelse  

 ophæves.
 Stk. 4. Statsamtets afgørelser efter stk. 1 under værgemålssager  

 efter § 5 eller §§ 7-10 kan indbringes for retten, der da også  

 færdigbehandler sagen. § 22, stk. 2 og 3, finder tilsvarende anvendelse.
Prøvelse af værgemålsafgørelser § 22. Statsamtets afgørelse efter § 5 eller §§ 7-10 kan inden fire  

 uger efter, at der er givet meddelelse om afgørelsen, indbringes for retten.
 Stk. 2. Anmodning om indbringelse for retten kan fremsættes af de  

 samme, som kan fremsætte anmodning om værgemål, jf. § 16, stk. 1. Anmodningen  

 indgives til statsamtet, der oversender sagen til retten.
 Stk. 3. Anmodning om prøvelse af statsamtets afgørelse om værgemål  

 har ikke opsættende virkning, medmindre retten bestemmer andet.
Administrative regler § 23. Justitsministeren fastsætter nærmere regler om behandlingen  

 af sager om værgemål og værger.
 Stk. 2. Justitsministeren kan efter forhandling med  

 sundhedsministeren fastsætte regler om kravene til og udformningen af  

 lægeerklæringer til brug under værgemålssager.
Kapitel 4 Værgens beføjelser og pligter Værgens opgaver § 24. Værgen skal inden for hvervets omfang varetage interesserne  

 for den, der er under værgemål.
 § 25. Værgen skal sørge for, at formuen bevares og giver rimeligt  

 udbytte.
Stk. 2. Værgen skal sørge for, at indtægterne anvendes til gavn  

 for den, der er under værgemål.
Forældre kan som værger anvende barnets  

 indtægter til dets underhold i passende omfang og under hensyntagen til deres  

 og barnets stilling, jf. lov om forældremyndighed og samvær § 2, stk. 3. Er  

 indtægterne ikke tilstrækkelige, kan værgen under hensyn til værgemålets  

 karakter bruge af formuen i passende omfang med statsamtets godkendelse, jf.  

 § 39.
 Stk. 3. Hvis værgen finder det forsvarligt, at den, der er under  

 værgemål, sørger for sine egne behov, kan værgen overlade denne penge til  

 egen rådighed til dette formål.
Medindflydelse § 26. Værgen skal spørge den, der er under værgemål, før der  

 træffes beslutning i vigtigere anliggender.
Dette gælder dog ikke, hvis den  

 pågældende er under 15 år, hvis denne ikke forstår sagens betydning, eller  

 hvis dette ikke kan ske uden betydelig vanskelighed.
 Stk. 2. Er den, der er under værgemål, gift, og finder § 33, stk.  

 1, ikke anvendelse, skal værgen tillige indhente en erklæring fra ægtefællen,  

 medmindre de er separerede.
Forbud mod kaution § 27. Værgen kan ikke forpligte den, der er under værgemål, ved  

 kaution eller anden sikkerhedsstillelse for tredjemands gæld.
Tilsyn § 28. Statsamterne og forvaltningsafdelingerne, jf. § 35, stk. 1,  

 fører tilsyn med værgerne.
Justitsministeren fastsætter regler herom.
§ 29. Værgen skal sørge for, at der aflægges regnskab over  

 forvaltningen af formue og anvendelsen af indtægter.
Justitsministeren  

 fastsætter regler herom.
 § 30. Justitsministeren kan fastsætte regler om værgens pligt til  

 at indhente godkendelse fra statsamtet, herunder til dispositioner over  

 indtægten, jf. § 25, stk. 2, og formuen, jf. § 39, og til stiftelse af gæld.
Værgens erstatningsansvar § 31. Tilsidesætter værgen sine forpligtelser, er denne  

 erstatningsansvarlig over for den, der er under værgemål, for skade, der  

 forvoldes ved forsætligt eller uagtsomt forhold.
 Værgens vederlag m.v.
§ 32. Værgen kan få nødvendige udlæg dækket og i den udstrækning,  

 det er rimeligt, tillægges vederlag for sit arbejde.
Beløbene, der fastsættes  

 af statsamtet, betales af den, der er under værgemål, eller, hvis denne ikke  

 har midler, af statsamtet.
 Stk. 2. Justitsministeren fastsætter regler om udlæg og vederlag.
Stk. 3. For samværgemål gælder reglerne i stk. 1, 2. pkt., og stk.  

 2 ikke.
Samværgens vederlag m.v. betales af den, der er under samværgemål.
Gifte under værgemål § 33. Er en gift person under værgemål efter lovens § 5 eller  

 tillige efter § 6, bestyrer værgen i forening med den anden ægtefælle den del  

 af fællesboet, der er omfattet af værgemålet.
 Stk. 2. Værgen handler alene, hvis den anden ægtefælle er under  

 værgemål, hvis ægtefællerne er separerede, eller hvis det på grund af særlige  

 forhold bestemmes i værgebeskikkelsen.
Stk. 3. Ved de i stk. 1 nævnte værgemål gælder i dette kapitel  

 alene reglerne i § 24, § 25, stk. 1, stk. 2, 1. pkt., og stk. 3, § 26, § 27,  

 § 31 og § 32, stk. 1, 1. pkt.
Værgens vederlag m.v. betales af den, der er  

 under værgemål.
Kapitel 5 Formuens forvaltning og anbringelse m.v.
Formuen ved værgemålets iværksættelse og ved arv § 34. Formuen kan bevares i den form, den havde, da værgemål blev  

 iværksat.
 Stk. 2. Arv, der tilfalder en person under værgemål, kan bevares i  

 den form, hvori den udlægges på skiftet.
Forvaltning § 35. Kontante midler, aktier, obligationer, pantebreve og andre  

 værdipapirer omfattet af et værgemål skal bestyres i en forvaltningsafdeling  

 knyttet til et pengeinstitut, som justitsministeren har godkendt hertil, jf.  

 dog stk. 2, § 37 og § 38.
Stk. 2. Værgen forvalter 1) faste ejendomme, løsøre, fordringer på naturalydelser og andre aktiver,  

 der ikke bestyres i en forvaltningsafdeling efter stk. 1, og 2) beløb under en størrelse, som justitsministeren fastsætter.
 Stk. 3. Værgen skal sørge for, at midler omfattet af stk. 1  

 indleveres til en forvaltningsafdeling, og kan ikke kvittere for modtagelsen  

 heraf.
Anbringelse § 36. Kontante midler omfattet af et værgemål skal indsættes i en  

 forvaltningsafdeling, jf. § 35, stk. 1, eller i et pengeinstitut, jf. § 35,  

 stk. 2, nr. 2, eller anbringes i aktiver, som giver betryggende sikkerhed.
Gaver og friarv § 37. Ved gaver til personer under værgemål finder reglerne i §§  

 28-30, § 35, stk. 1, § 36 og § 39 kun anvendelse, hvis giveren har bestemt  

 det.
 § 38. Ved testamente kan arvelader bestemme, at reglerne i §§  

 28-30, § 35, stk. 1, § 36 og § 39 ikke skal finde anvendelse på friarv.
Formueforbrug § 39. Værgen skal have statsamtets godkendelse til forbrug af  

 formue, der er omfattet af et værgemål.
Dette gælder uanset, hvorledes  

 aktiverne forvaltes.
Administrative regler § 40. Justitsministeren kan fastsætte regler om 1) værgens pligt til ved værgemålets begyndelse at udarbejde en  

 fortegnelse over aktiver og passiver og om registrering, notering og  

 tinglysning af umyndighed, 2) forvaltning efter § 35 og om tilsynet med forvaltningsafdelingerne,  

 herunder om deres pligt til at give oplysninger om deres administration, 3) i hvilke aktiver midler omfattet af et værgemål kan anbringes, jf. §  

 36, og om undtagelse af mindre beløb fra anbringelsesreglerne, 4) offentlige myndigheders, forsikringsselskabers, pensionskassers og  

 pengeinstitutters pligt til at indbetale midler omfattet af § 35, stk. 1, til  

 en forvaltningsafdeling og til at indberette til tilsynsmyndigheden om  

 løbende ydelser til personer under værgemål og 5) adgangen til i konkrete tilfælde at fravige forvaltnings- og  

 anbringelsesreglerne.
Gifte under værgemål § 41. Reglerne i dette kapitel gælder ikke for værgemål, hvor  

 værgen i forening med en ægtefælle bestyrer den del af fællesboet, der er  

 omfattet af værgemålet, jf. § 33, stk. 1.
Kapitel 6 Umyndiges selvstændige rådighed og næring § 42. Umyndige råder selv over, 1) hvad de har erhvervet ved eget arbejde, efter at de er fyldt 15 år,  

 eller efter at de er frataget den retlige handleevne, 2) hvad de har fået til fri rådighed som gave eller som friarv ved  

 testamente, og 3) hvad værgen har overladt dem efter § 25, stk. 3.
Stk. 2. Rådigheden omfatter også indtægter af det erhvervede, og  

 hvad der træder i stedet herfor.
Den medfører ikke adgang til at påtage sig  

 gældsforpligtelser.
 Stk. 3. Værgen kan med statsamtets godkendelse fratage den  

 umyndige rådigheden, hvis det er nødvendigt af hensyn til dennes velfærd.
 § 43. Værgen for en umyndig, der er fyldt 15 år, kan med  

 statsamtets godkendelse tillade, at denne på egen hånd udøver næring eller  

 anden virksomhed.
 Stk. 2. En umyndig, der har tilladelse til at udøve næring eller  

 virksomhed, kan på egen hånd indgå de retshandler, som falder inden for  

 virksomhedens område.
Stk. 3. Værgen kan med statsamtets godkendelse tilbagekalde  

 tilladelsen.
Tilbagekaldelsen får kun virkning for tredjemand, hvis denne  

 kendte eller burde kende den.
Kapitel 7 Ugyldige aftaler § 44. Har en umyndig indgået en aftale på egen hånd uden at være  

 berettiget dertil, kan den anden part træde tilbage fra aftalen, medmindre  

 den forinden er godkendt eller bindende opfyldt.
Tilbagetrædelse kan meddeles  

 til den umyndige.
 Stk. 2. Vidste den anden part, at aftalen blev indgået med en  

 umyndig, og havde den anden part ikke grund til at tro, at denne havde  

 hjemmel til at indgå aftalen, kan parten dog først træde tilbage efter  

 udløbet af den frist, som ved aftalens indgåelse blev fastsat til at indhente  

 godkendelse, eller som med rimelighed måtte forudsættes at medgå hertil.
 Stk. 3. Så længe den umyndige opfylder en aftale om personligt  

 arbejde, kan den anden part ikke træde tilbage fra aftalen.
§ 45. Bliver en aftale ugyldig efter § 44, fordi den ene part er  

 umyndig, skal parterne tilbagelevere, hvad de har modtaget, eller, hvis dette  

 ikke er muligt, erstatte dets værdi.
Den umyndige skal dog kun yde erstatning  

 i det omfang, det modtagne skønnes at være kommet denne til nytte.
 Stk. 2. Har den umyndige givet urigtige oplysninger om sin  

 berettigelse til at indgå en aftale og derved forledt den anden part til at  

 indgå aftalen, kan det, uanset om nogen opfyldelse af aftalen har fundet  

 sted, i det omfang det findes rimeligt, pålægges den umyndige at erstatte det  

 tab, som aftalen har medført.
 Stk. 3. Har den umyndige ved aftalens indgåelse gjort sig skyldig  

 i strafbart forhold, gælder de almindelige erstatningsregler.
 § 46. En aftale er ikke bindende, hvis det må antages, at den er  

 indgået af en person, der på grund af sindssygdom, herunder svær demens,  

 hæmmet psykisk udvikling, forbigående sindsforvirring eller en lignende  

 tilstand manglede evnen til at handle fornuftmæssigt.
 Stk. 2. Ved opgøret mellem parterne gælder § 45, stk. 1.
 Stk. 3. Var den anden part i god tro, kan der, uanset om nogen  

 opfyldelse af aftalen har fundet sted, i det omfang det findes rimeligt,  

 tillægges parten erstatning for det tab, som aftalen har medført.
Kapitel 8 Særlige værgemål § 47. Skal værgen indgå en retshandel med den, der er under  

 værgemål, eller kan deres interesser i et retsforhold i øvrigt være  

 modstridende, beskikkes der en særlig værge.
 § 48. Er en beskikket værge midlertidigt forhindret i at varetage  

 sit hverv, kan der beskikkes en særlig værge.
 § 49. Er nogen på grund af fravær midlertidigt forhindret i at  

 varetage sine anliggender, kan der, hvis der er et øjeblikkeligt behov  

 herfor, beskikkes en værge til, så længe forhindringen består, at varetage  

 den pågældendes anliggender i nærmere angivet omfang.
 § 50. Værger efter §§ 47-49 beskikkes af statsamtet.
 Stk. 2. Ved værgesager efter §§ 47-49 finder reglerne i § 15, §  

 17, stk. 2, § 18, stk. 1 og 4, og § 23, stk. 1, tilsvarende anvendelse.  

 Reglerne i § 19, stk. 1, og § 20 anvendes i det omfang, det er foreneligt med  

 afgørelsens midlertidige karakter.
Stk. 3. § 12 om fratagelse og bortfald af værgens beføjelser  

 finder tilsvarende anvendelse.
Endvidere finder § 24, § 26 og §§ 28-32  

 tilsvarende anvendelse.
Kapitel 9 Internationale aftaler § 51. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål.  

 Overenskomsten finder anvendelse her i landet efter bekendtgørelse i  

 Lovtidende.
 Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om umyndighed og  

 værgemål.
Kapitel 10 Ikrafttræden m.v.
 § 52. Loven træder i kraft den 1. januar 1997.
 Stk. 2. Samtidig ophæves lov nr. 211 af 13. maj 1981 om  

 anbringelse og bestyrelse af umyndiges midler m.v.
 § 53. Lov om umyndighed og værgemål (myndighedsloven), jf.  

 lovbekendtgørelse nr. 443 af 3. oktober 1985, ophæves.
§ 54. Er der før lovens ikrafttræden anlagt retssag om  

 umyndiggørelse eller lavværgemål, anvendes denne lovs regler.
Sagen  

 færdigbehandles af retten uanset § 13, stk. 2.
 Stk. 2. Værgemåls- og værgesager, der ved lovens ikrafttræden er  

 under behandling ved statsamterne, behandles efter reglerne i denne lov.
 § 55. Personer, der er umyndiggjort efter bestemmelsen i  

 myndighedslovens § 2, anses efter denne lovs ikrafttræden for at være under  

 værgemål med fratagelse af den retlige handleevne, jf. § 5 og § 6. Værgemålet  

 anses dog ikke for at omfatte personlige forhold, jf. § 5, stk. 3, medmindre  

 der ved denne lovs ikrafttræden tillige var truffet afgørelse om  

 umyndiggørelse i personlig henseende efter bestemmelsen i myndighedslovens §  

 46.
 Stk. 2. Personer, der er under lavværgemål efter den tidligere  

 lovgivning, anses som værende under samværgemål, jf. § 7.
 § 56. Er der før lovens ikrafttræden iværksat testamentarisk  

 værgemål, gælder den hidtidige lovgivnings regler herom.
 § 57. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
