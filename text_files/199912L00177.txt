Fremsat den 27. januar 2000 af  

 fødevareministeren (Henrik Dam Kristensen) Forslag til Lov om tilskud til fremme af innovation,  

 forskning og udvikling m.v. i fødevare-, jordbrugs- og  

 fiskerisektoren (Innovationsloven) Kapitel 1 Formål § 1. Formålet med denne lov er at fremme  

 fødevare-, jordbrugs- og fiskerisektorens innovations-, forsknings- og  

 udviklingsindsats med henblik på at bidrage til at:
1)	sikre, at de fødevarer, der produceres, er sunde og af  

 høj kvalitet, 2)	styrke konkurrenceevnen, 3)	fremme udviklingen af nye produkter, herunder non-food-produkter,  

 med højt innovationsindhold, 4)	bevare jordbrugs- og fiskerierhvervenes ressourcegrundlag og sikre  

 miljø og dyrevelfærd samt gode arbejdsbetingelser og 5)	forbedre forbrugernes mulighed for at opnå relevante og  

 pålidelige oplysninger om produkternes egenskaber og om de forhold,  

 hvorunder produkterne er produceret.
 § 2. Ministeren for fødevarer, landbrug og fiskeri kan  

 under iagttagelse af procedurerne i denne lov iværksætte  

 særlige initiativer for at styrke innovation, forskning og udvikling i  

 fødevare-, jordbrugs- og fiskerisektoren.
Kapitel 2 Innovation, forskning og udvikling m.v. i det  

 primære jordbrug § 3. Ministeren for fødevarer, landbrug og fiskeri kan  

 yde tilskud til gennemførelse af projekter vedrørende  

 innovation, forskning og udvikling m.v. i det primære jordbrug samt til  

 aktiviteter, der er nødvendige for en erhvervsmæssig udnyttelse  

 af resultaterne af udviklingsarbejdet.
Stk. 2. Ministeren kan yde tilskud til  

 markedsføring af jordbrugsprodukter.
Ministeren fastsætter  

 nærmere regler om de i første punktum nævnte  

 jordbrugsprodukter og om de former for markedsføring, der kan ydes  

 tilskud til.
 § 4. Til bistand ved behandling af ansøgninger om  

 tilskud til gennemførelse af projekter efter § 3 nedsætter  

 ministeren for fødevarer, landbrug og fiskeri et rådgivende  

 udvalg.
Stk. 2. Medlemmerne af udvalget udnævnes af  

 ministeren.
To medlemmer udnævnes som repræsentanter for  

 Ministeriet for Fødevarer, Landbrug og Fiskeri, tre medlemmer efter  

 indstilling fra henholdsvis Dansk Familielandbrug, Dansk  

 Erhvervsgartnerforening og Arbejderbevægelsens Erhvervsråd, to  

 medlemmer efter indstilling fra De danske Landboforeninger og ét  

 medlem efter indstilling fra Landsforeningen Økologisk Jordbrug.
 Stk. 3. Ministeren kan udnævne yderligere medlemmer  

 af udvalget.
 Stk. 4. Ministeren udpeger én af ministeriets  

 repræsentanter som formand for udvalget.
 Stk. 5. For medlemmerne og formanden udnævnes en  

 suppleant efter reglerne i stk. 2-4.
 Stk. 6. Ministeren fastsætter udvalgets  

 forretningsorden og de nærmere regler for udvalgets arbejde, herunder  

 om sekretariatsbetjening af udvalget.
Kapitel 3 Forsøgsfiskeri, innovation, forskning og  

 udvikling m.v. i den primære fiskerisektor § 5. Ministeren for fødevarer, landbrug og fiskeri kan  

 yde tilskud til gennemførelse af projekter vedrørende  

 forsøgsfiskeri, akvakultur, innovation, forskning og udvikling m.v. i  

 den primære fiskerisektor.
Stk. 2. Ministeren kan fastsætte regler om, at der  

 kan ydes tilskud til markedsføring af produkter fra den primære  

 fiskerisektor.
Ministeren fastsætter nærmere regler om de i  

 første punktum nævnte fiskeriprodukter og om de former for  

 markedsføring, der kan ydes tilskud til.
 § 6. Til bistand ved behandling af ansøgninger om  

 tilskud til gennemførelse af projekter efter § 5 nedsætter  

 ministeren for fødevarer, landbrug og fiskeri et rådgivende  

 udvalg.
Stk. 2. Medlemmerne af udvalget udnævnes af  

 ministeren. Ét medlem udnævnes som repræsentant for  

 Ministeriet for Fødevarer, Landbrug og Fiskeri.
To medlemmer  

 udnævnes efter indstilling fra Danmarks Fiskeriforening.
Fem medlemmer  

 udnævnes efter indstilling fra henholdsvis Danmarks Fiskeindustri- og  

 Eksportforening, Foreningen for Danmarks Fiskemel- og Fiskeolieindustri,  

 Konsumfiskeindustriens Arbejdsgiverforening, Specialarbejderforbundet i  

 Danmark og Organisationen Dansk Aquakultur.
To medlemmer udnævnes efter  

 indstilling fra forskningsrådene.
Udvalget kan supplere sig med  

 særligt sagkyndige.
 Stk. 3. Ministeren kan udnævne yderligere medlemmer  

 af udvalget.
 Stk. 4. Repræsentanten for ministeriet er formand  

 for udvalget.
 Stk. 5. For medlemmerne og formanden udnævnes en  

 suppleant efter reglerne i stk. 2-4.
 Stk. 6. Ministeren fastsætter udvalgets  

 forretningsorden og de nærmere regler for udvalgets arbejde, herunder  

 om sekretariatsbetjening af udvalget.
Kapitel 4 Innovation, forskning og udvikling m.v. i forarbejdning  

 og forædling af jordbrugs- og fiskeriprodukter § 7. Ministeren for fødevarer, landbrug og fiskeri  

 nedsætter et Innovationsudvalg for Jordbrugs- og Fiskeriprodukter.  

 Udvalget kan træffe afgørelse om at yde tilskud til  

 gennemførelse af projekter vedrørende innovation, forskning og  

 udvikling i forbindelse med forarbejdning og forædling af jordbrugs- og  

 fiskeriprodukter.
Udvalget kan endvidere træffe afgørelse om at  

 yde tilskud til aktiviteter, der er nødvendige for en  

 erhvervsmæssig udnyttelse af resultaterne af udviklingsarbejdet.
 Stk. 2. Udvalget er rådgivende for ministeren  

 vedrørende den samlede innovations-, forsknings- og udviklingsindsats  

 inden for lovens område.
Stk. 3. Ministeren kan fastsætte regler om, at  

 Innovationsudvalget kan yde tilskud til markedsføring af forarbejdede  

 og forædlede jordbrugs- og fiskeriprodukter.
Ministeren  

 fastsætter nærmere regler om de i første punktum  

 nævnte forarbejdede og forædlede jordbrugs- og fiskeriprodukter  

 og om de former for markedsføring, der kan ydes tilskud til.
§ 8. Medlemmerne af det i § 7 nævnte Innovationsudvalg  

 udnævnes af ministeren for fødevarer, landbrug og fiskeri.
To  

 medlemmer udnævnes som repræsentanter for Ministeriet for  

 Fødevarer, Landbrug og Fiskeri.
To medlemmer udnævnes efter  

 indstilling fra henholdsvis Erhvervsministeriet og Forskningsministeriet.  

 Fire medlemmer udnævnes efter indstilling fra henholdsvis  

 Landbrugsraadet, Dansk Industri, Arbejderbevægelsens Erhvervsråd  

 og Forbrugerrådet. Ét medlem udnævnes efter indstilling  

 fra Danmarks Fiskeindustri- og Eksportforening.
 Stk. 2. Ministeren kan udnævne yderligere medlemmer  

 af udvalget.
 Stk. 3. Ministeren udpeger et af udvalgets medlemmer som  

 formand.
 Stk. 4. For medlemmerne og formanden udnævnes en  

 suppleant efter reglerne i stk. 1-3.
 § 9. Ministeren for fødevarer, landbrug og fiskeri  

 fastsætter Innovationsudvalgets forretningsorden og de nærmere  

 regler for udvalgets arbejde, herunder om sekretariatsbetjening af  

 udvalget.
 Stk. 2. Ministeren kan fastsætte regler om, at  

 udvalget i visse sager kan bemyndige formanden til at træffe  

 afgørelser på udvalgets vegne.
Kapitel 5 Fremme af økologiske udviklingsprojekter inden  

 for jordbrug m.v. samt af udviklingsprojekter vedrørende  

 bæredygtigt fiskeri § 10. Ministeren for fødevarer, landbrug og fiskeri kan  

 yde tilskud til fremme af udviklingsprojekter inden for økologisk  

 jordbrugsproduktion og til fremme af udviklingsprojekter vedrørende  

  bæredygtig fiskeriproduktion.
 Stk. 2. Ansøgninger om tilskud til  

 gennemførelse af økologiske projekter vedrørende  

 innovation og udvikling med hovedsageligt kommercielt sigte samt til  

 økologiske forskningsprojekter og til projekter vedrørende  

 bæredygtigt fiskeri behandles efter reglerne i kapitel 2-4.
Stk. 3. I spørgsmål, der vedrører  

 tilskud til fremme af udviklingsprojekter vedrørende økologisk  

 produktion inden for jordbrug, jf. stk. 1, indhenter ministeren en udtalelse  

 fra Det Økologiske Fødevareråd, jf. § 5 i  

 økologiloven.
I sager vedrørende bæredygtig  

 fiskeriproduktion, jf. stk. 1, indhenter ministeren en udtalelse fra det i §  

 6 nævnte rådgivende udvalg.
Kapitel 6 Fællesbestemmelser § 11. Ministeren for fødevarer, landbrug og fiskeri kan  

 fastsætte nærmere regler om lovens administration, herunder  

 om 1)	de foranstaltninger, der kan ydes tilskud til med henblik på  

 at fremme de i loven nævnte formål, 2)	de betingelser, der skal opfyldes for at opnå tilskud, 3)	hvem, der kan opnå tilskud og 4)	tilskudsprocent, jf. dog § 12.
 § 12. Tilskud til projekter, der gennemføres af  

 små og mellemstore virksomheder, kan udgøre indtil 50% af de  

 meromkostninger, der er forbundet med det pågældende projekt.
 Stk. 2. Tilskud til andre virksomheder end de i stk. 1  

 nævnte kan ydes, såfremt der er tale om projekter, der  

 gennemføres i samarbejde med små- og mellemstore virksomheder  

 og/eller i samarbejde med forsknings- og forsøgsinstitutioner.  

 Tilskuddet til disse virksomheder kan udgøre indtil 40% af  

 meromkostningerne.
 Stk. 3.  Der kan ydes tilskud til projekter, der  

 gennemføres af forsknings- og forsøgsinstitutioner,  

 såfremt projekterne gennemføres i samarbejde med virksomheder.  

 Tilskud til forsknings- og forsøgsinstitutioner kan udgøre mere  

 end 50% af meromkostningerne.
 Stk. 4. Tilskud vedrørende aktiviteter i henhold  

 til kapitel 5 kan udgøre mere end 50% af meromkostningerne,  

 såfremt projektet vedrører undervisning og oplysning, jf. dog  

 stk. 2.
 Stk. 5. Ministeren for fødevarer, landbrug og  

 fiskeri kan fastsætte regler om, at der kan ydes mere end 50% i tilskud  

 til aktiviteter i henhold til kapitel 5, når særlige  

 omstændigheder taler derfor, jf. dog stk. 2.
 Stk. 6. De tilskudsberettigede omkostninger  

 opgøres med fradrag af merværdiafgift.
 § 13. Projekter skal gennemføres på de  

 vilkår og inden for de tidsfrister, som fastsættes i en  

 tilskudsaftale.
Stk. 2. Det er en betingelse for ydelse af tilskud, at  

 virkningerne af projektet kan påregnes inden for en periode på 5  

 år fra projektets påbegyndelse.
Denne tidsfrist kan fraviges,  

 når særlige omstændigheder taler derfor.
 Stk. 3. Tilskud kan ydes til omkostninger, som  

 ansøgeren har afholdt eller påtaget sig at afholde, efter at  

 tilsagn om tilskud er givet.
 Stk. 4. Ministeren for fødevarer, landbrug og  

 fiskeri fastsætter regler om udbetaling af tilskudsbeløb,  

 herunder forskudsbeløb.
 Stk. 5. Op til 20% af tilskuddet kan tilbageholdes og  

 anvendes til modregning med virksomhedens eventuelle restancer til det  

 offentlige.
 Stk. 6. Ministeren kan fastsætte regler om, at der  

 kan ydes tilskud til ansøgers eget arbejde.
 Stk. 7. Ministeren fastsætter nærmere regler  

 om, at en fast andel af de direkte projektudgifter kan ydes i tilskud til  

 indirekte fællesudgifter som husleje, bygningsdriftsudgifter og  

 administration m.v. i forbindelse med projekter, der gennemføres af  

 forsknings- og forsøgsinstitutioner.
 § 14. Der kan afholdes udgifter til oplysnings-, vejlednings-,  

 informations- og undersøgelsesvirksomhed i forbindelse med denne lov,  

 herunder til offentlig information om offentlige mærknings- og  

 kvalitetsordninger samt til evaluering.
Kapitel 7 Delegation og klageadgang § 15. Ministeren for fødevarer, landbrug og fiskeri kan  

 henlægge sine beføjelser efter loven til en institution under  

 Ministeriet for Fødevarer, Landbrug og Fiskeri.
Ministeren kan i  

 forbindelse hermed fastsætte regler om adgangen til at klage over disse  

 myndigheders afgørelser, herunder om at klage ikke skal kunne  

 indbringes for anden administrativ myndighed og om myndighedens adgang til at  

 genoptage en sag, efter at der er indgivet klage.
 Stk. 2. Afgørelser truffet af Innovationsudvalget  

 i henhold til kapitel 4 kan alene påklages til ministeren, for så  

 vidt angår retlige spørgsmål.
Kapitel 8 Kontrol, tilsyn og tilbagebetaling m.v.
 § 16. Ministeren for fødevarer, landbrug og fiskeri  

 fastsætter regler om kontrol, tilsyn, regnskaber og revision  

 vedrørende foranstaltninger, hvortil der ydes tilskud efter denne  

 lov.
Stk. 2. Den kontrollerende myndighed og personer, som er  

 særligt bemyndiget dertil, har til enhver tid mod behørig  

 legitimation og uden retskendelse adgang til fiskerfartøjer,  

 jordbrugsbedrifter eller andre virksomheder, som drives af en fysisk eller  

 juridisk person, som har modtaget tilsagn om tilskud efter loven.
På  

 tilsvarende måde har den kontrollerende myndighed og personer, som er  

 særligt bemyndiget dertil, adgang til fiskerfartøjernes,  

 jordbrugsbedrifternes eller andre virksomheders regnskaber,  

 forretningsbøger, papirer m.v., herunder også materiale, som  

 opbevares i elektronisk form, for at tilvejebringe oplysninger til brug for  

 løsning af opgaver i henhold til loven eller til regler, der er  

 fastsat i medfør af loven.
 Stk. 3. Den, der driver et fiskerfartøj, en  

 jordbrugsbedrift eller anden virksomhed, jf. stk. 2, skal yde den  

 fornødne vejledning og hjælp ved kontrollens  

 gennemførelse, og det i stk. 2 nævnte materiale skal udleveres  

 eller indsendes til de kontrollerende myndigheder på disses  

 begæring.
Stk. 4. Politiet yder om nødvendigt bistand til  

 gennemførelse af den i stk. 2 nævnte kontrol.
Ministeren for  

 fødevarer, landbrug og fiskeri kan efter aftale med justitsministeren  

 fastsætte nærmere regler herom.
§ 17. Ministeren for fødevarer, landbrug og fiskeri kan  

 bestemme, at tilsagn om tilskud bortfalder, hvis 1)	tilskudsmodtageren har givet urigtige eller vildledende oplysninger  

 eller fortiet oplysninger af betydning for sagens afgørelse, 2)	betingelserne for at opnå tilskud ikke længere  

 opfyldes, 3)	tilskudsmodtageren tilsidesætter sin pligt i medfør af  

 § 16, stk. 2-3, samt regler udstedt efter § 16, stk. 1.
 Stk. 2. Ministeren kan, hvis tilskud bortfalder i  

 medfør af stk. 1, bestemme, at ydede tilskud skal tilbagebetales med  

 tillæg af renter regnet fra tilskuddets udbetaling med den rentesats,  

 der fremgår af rentelovens § 5.
 Stk. 3. Ministeren fastsætter regler om beregningen  

 af renter efter stk. 2.
 § 18. Finansstyrelsen kan inddrive statskassens tilgodehavende  

 efter § 17, stk. 2, med tillæg af renter og omkostninger.  

 Finansstyrelsen kan inddrive skyldige beløb ved indeholdelse i  

 løn m.v. hos den pågældende efter reglerne om inddrivelse  

 af personlige skatter i kildeskatteloven.
 Stk. 2. Finansstyrelsen kan indhente de oplysninger hos  

 skatte- og afgiftsmyndigheder og andre offentlige myndigheder om den  

 pågældende, som er nødvendige for at varetage inddrivelsen  

 af de i stk. 1 nævnte beløb, herunder oplysninger om indkomst-  

 og formueforhold.
 Stk. 3. Ministeren for fødevarer, landbrug og  

 fiskeri kan fastsætte regler om fremgangsmåden i forbindelse med  

 lønindeholdelse.
Stk. 4. Afgørelser truffet af Finansstyrelsen i  

 henhold til stk. 1 kan indbringes for finansministeren.
Ministeren for  

 fødevarer, landbrug og fiskeri kan fastsætte regler om  

 klageadgangen, herunder om klagefrist.
 § 19. Ministeren for fødevarer, landbrug og fiskeri  

 fastsætter regler om, at tilskud ydet i henhold til kapitel 2, 3 og 4  

 skal tilbagebetales og forrentes på markedslignende vilkår, hvis  

 projektets resultater udnyttes kommercielt.
 Stk. 2. For tilskud ydet i henhold til kapitel 2 og 3  

 bortfalder kravet om tilbagebetaling, hvis tilskudsmodtageren afstår  

 fra at søge beskyttelse af enerettigheder til de nye produkter og  

 produktionsmetoder.
 Stk. 3. Ministeren fastsætter en  

 beløbsgrænse, under hvilken kravet om tilbagebetaling  

 bortfalder.
 Stk. 4. Ministeren kan fastsætte regler om, at  

 kravet om tilbagebetaling bortfalder for tilskud ydet til  

 brancheorganisationer vedrørende rammeskabende aktiviteter, hvor  

 resultaterne kommercialiseres af en bredere kreds, såfremt de  

 rammeskabende aktiviteter ikke direkte medfører en målbar  

 omsætningseffekt hos brancheorganisationen.
 § 20. Ministeren for fødevarer, landbrug og fiskeri kan  

 fastsætte regler om, at udbetaling af tilskud efter denne lov skal ske  

 til en af ansøger anvist konto i et pengeinstitut.
 § 21. Ministeren for fødevarer, landbrug og fiskeri kan  

 fastsætte regler om, hvilken betydning det har for ydelse af tilskud  

 efter denne lov, at ansøgeren tidligere har modtaget tilskud efter  

 denne eller anden lov eller har mulighed for at modtage tilskud efter anden  

 lov.
Kapitel 9 Straffebestemmelser m.v.
§ 22. Medmindre højere straf er forskyldt efter den  

 øvrige lovgivning, straffes med bøde den, der 1)	til brug for afgørelser, der træffes i henhold til  

 denne lov eller de i medfør af loven fastsatte regler, giver urigtige  

 eller vildledende oplysninger eller fortier oplysninger af betydning for  

 afgørelsen, 2)	handler i strid med de vilkår, der er fastsat i en sådan  

 afgørelse, 3)	i øvrigt undlader at give oplysninger, som den  

 pågældende har pligt til at give i henhold til denne lov eller  

 regler fastsat i medfør af loven, 4)	afgiver urigtige eller vildledende oplysninger om sådanne  

 forhold, 5)	undlader at give kontrolmyndigheden adgang til  

 fiskerfartøjet, jordbrugsbedriften eller virksomheden efter § 16, stk.  

 2, 6)	undlader at udlevere materiale eller at yde kontrolmyndigheden  

 bistand efter § 16, stk. 3.
 Stk. 2. I regler, der udstedes i medfør af loven,  

 kan der fastsættes straf af bøde for overtrædelse af  

 bestemmelser i reglerne eller af vilkår, som meddeles efter  

 reglerne.
 Stk. 3. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
§ 23. Skønnes en overtrædelse ikke at ville  

 medføre højere straf end bøde, kan ministeren for  

 fødevarer, landbrug og fiskeri tilkendegive, at sagen kan  

 afgøres uden retslig forfølgning.
Det er en betingelse herfor,  

 at den, der har begået overtrædelsen, erklærer sig skyldig  

 i overtrædelsen og erklærer sig rede til inden en nærmere  

 angivet frist, der efter begæring kan forlænges, at betale en i  

 tilkendegivelsen angivet bøde.
 Stk. 2. For den i stk. 1 nævnte tilkendegivelse  

 finder bestemmelserne i retsplejelovens § 831, stk.1, nr. 2 og 3, tilsvarende  

 anvendelse.
 Stk. 3. Betales bøden i rette tid, eller bliver  

 den efter stedfunden vedtagelse inddrevet eller afsonet, bortfalder videre  

 forfølgning.
Kapitel 10 Ikrafttrædelse m.v.
 § 24. Tidspunktet for lovens eller dele af lovens  

 ikrafttræden fastsættes af ministeren for fødevarer,  

 landbrug og fiskeri.
 Stk. 2. Ministeren fastsætter tidspunktet for  

 ophævelse af lov om tilskud til produktudvikling af jordbrugs- og  

 fiskeriprodukter samt forsøgsfiskeri m.m. eller dele heraf, jf.  

 lovbekendtgørelse nr. 634 af 29. juli 1999, samt tidspunktet for  

 ophævelse af § 4 i lov om støtte til jordbrugets  

 strukturudvikling og til økologisk produktion inden for jordbrug og  

 fiskeri, jf. lovbekendtgørelse nr. 192 af 26. marts 1999. De  

 nævnte bestemmelser er dog fortsat gældende for  

 ansøgninger indgivet inden tidspunktet for lovenes  

 ophævelse.
 Stk. 3. Regler udstedt i medfør af lov om tilskud  

 til produktudvikling af jordbrugs- og fiskeriprodukter samt  

 forsøgsfiskeri m.m., jf. lovbekendtgørelse nr. 634 af 29 juli  

 1999 samt § 4 i lov om jordbrugets strukturudvikling og til økologisk  

 produktion inden for jordbrug og fiskeri, jf. lovbekendtgørelse nr.  

 192 af 26. marts 1999, er fortsat gældende for ansøgninger  

 indgivet inden tidspunktet for lovbestemmelsernes ophævelse.
 § 25. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Med dette lovforslag skabes rammer for en målrettet stimulering af  

 fødevare-, jordbrugs- og fiskerisektoren til innovation, forskning og  

 udvikling.
Den danske fødevaresektor er præget af få, meget store  

 virksomheder samt et meget stort antal mindre virksomheder.
Meget store  

 virksomheder er i høj grad selvbærende, herunder på det  

 forsknings- og udviklingsmæssige område.
Det er derfor hensigten  

 med dette lovforslag at målrette tilskud til innovation, forskning og  

 udvikling, for så vidt angår tilskud til virksomheder, mod  

 navnlig små og mellemstore virksomheder.
Det foreslås imidlertid,  

 at der også kan ydes tilskud til andre (store) virksomheder samt  

 erhvervs- og brancheorganisationer, såfremt disse indgår i  

 innovationsprojekter i forbindelse med netværkssamarbejde, der  

 rækker ud over den enkelte virksomhed.
Lovforslaget skal ses i sammenhæng med regeringens initiativ med  

 etablering af et landsdækkende net af innovationsmiljøer, jf.  

 lov nr. 1085 af 29/12 1997 vedrørende etablering og drift af  

 innovationsmiljøer m.v.
Innovationsmiljøordningen har til  

 formål at stimulere etableringen af nye videnbaserede virksomheder,  

 herunder udbrydervirksomheder fra offentlig forskning.
Gennem  

 innovationsmiljøerne kan iværksættere opnå  

 rådgivning og risikovillig kapital, blandt andet støtte til  

 forundersøgelser, patentering og erhvervelse af licens.  

 Innovationsmiljøordningen skal på denne måde fremme  

 erhvervsmæssig nyttiggørelse af forskningsbaseret viden,  

 specielt hvor der er grundlag for etablering af nye virksomheder.
Som supplement til dette tilsigtes med lovforslaget blandt andet at fremme  

 nyttiggørelsen af opfindelser gjort ved universiteter og  

 sektorforskningsinstitutioner, også hvor en given opfindelse udnyttes  

 bedst gennem samarbejde med eksisterende virksomheder.
Lovforslaget  

  indebærer en prioritering af innovations-, forsknings- og  

 udviklingsarbejde, der gennemføres i netværkssamarbejde eller  

 partnerskab.
Innovationsmiljøordningen og nærværende  

 lovforslag udgør på denne måde komplementerende elementer  

 i en sammenhængende indsats til fremme af forskningsbaseret innovation  

 og etablering af nye videnbaserede arbejdspladser i den danske  

 fødevaresektor.
Lovforslaget bidrager ved fremme af samarbejde i  

 netværk til etablering af en struktur, hvor ansatte og  

 institutionsledelser ved universiteter og sektorforskningsinstitutioner  

 tilskyndes til at samarbejde om en erhvervsmæssig nyttiggørelse  

 af forskningsresultater.
 Lovforslaget skal endvidere ses i sammenhæng med regeringens  

 udarbejdelse af en ny samlet erhvervspolitik i denne folketingssamling,  

 således som det blev bebudet i statsministerens  

 åbningsredegørelse den 5. oktober 1999.
 Hensigten med lovforslaget er desuden i et offentligt-privat samspil at  

 styrke grundlaget for virksomhedernes forandringsledelse og derigennem skabe  

 drivkraft til at udvikle og udløse et øget  

 innovationspotentiale.
Lovforslaget indeholder en bemyndigelse til at fastsætte regler om  

 tilskud til markedsføring.
En sådan bemyndigelse blev  

 indført med ændringen af produktudviklingsloven i 1996, men det  

 er hensigten med lovforslaget i højere grad at målrette  

 ordningen mod små- og mellemstore virksomheder.
Små og  

 mellemstore virksomheder vil blive defineret i overensstemmelse med  

 Fællesskabets rammebestemmelser for statsstøtte til små og  

 mellemstore virksomheder (SMV). De nærmere regler vil blive udformet  

 således, at der fortsat kan ydes tilskud til testmarkedsføring,  

 deltagelse i messer og lignende samt til egentlig markedsføring i  

 forbindelse med brancheorganisationers indsats vedrørende generiske  

 kampagner omfattende produkter af generel interesse for hele eller dele af  

 den pågældende branche.
Der vil navnlig blive fokuseret på  

 produkter med nyhedsværdi i relation til de fødevarepolitiske  

 prioriteringer, herunder kvalitet, fødevaresikkerhed, miljø,  

 ernæring og økologi.
Endvidere vil tilskud til markedsudvikling  

 i visse tilfælde kunne ydes som et integreret element i projekter om  

 støtte til et produkts udvikling.
Det er hensigten at udforme reglerne således, at  

 brancheorganisationer, hvor én eller nogle få virksomheder  

 dominerer, ikke kan opnå tilskud til markedsføringsprojekter,  

 der skønnes at indgå som et almindeligt led i branchens  

 aktiviteter.
Endvidere vil der alene kunne ydes tilskud til projekter med  

 deltagelse af store virksomheder, såfremt disse indgår i  

 netværkssamarbejde, der rækker ud over den enkelte virksomhed, og  

 såfremt de indgår i projekter, der gennemførers i  

 samarbejde med små og mellemstore virksomheder og/eller i samarbejde  

 med forskningsinstitutioner.
Reglerne om tilskud til markedsføring vil desuden blive udformet i  

 overensstemmelse med EUs rammebestemmelser for statsstøtte til  

 salgsfremme af og reklame for landbrugsprodukter og visse varer, der ikke  

 henhører under bilag I til Traktakten om oprettelse af Det  

 Europæiske Fællesskab.
Der er ved at blive udarbejdet  

 EU-bestemmelser om medfinansiering af oplysningskampagner og salgsfremmende  

 foranstaltninger for landbrugsprodukter.
Lovforslaget giver mulighed for at  

 gennemføre sådanne kampagner med EU-medfinansiering.
 Med lovforslaget tilsigtes en forenkling, idet regler for tilskud til  

 udviklingsprojekter i medfør af den gældende  

 produktudviklingslov, jf. lovbekendtgørelse nr. 634 af 29. juli 1999  

 om tilskud til produktudvikling af jordbrugs- og fiskeriprodukter samt  

 forsøgsfiskeri m.m. (produktudviklingsloven) og kapitel 3 i lov om  

 støtte til jordbrugets strukturudvikling og til økologisk  

 jordbrug m.v. jf. lovbekendtgørelse nr. 192 af 26. marts 1999  

 (strukturloven) samles i en ny fælles rammelov om tilskud til fremme af  

 innovation forskning og udvikling m.v. i fødevare-, jordbrugs- og  

 fiskerisektoren.
Produktudviklingsloven kan i sine grundelementer føres tilbage til  

 lov nr. 340 af 14. maj 1992. Loven indeholder hjemmel til at yde tilskud  

 vedrørende produktudvikling i det primære jordbrug forsøgsfiskeri og produktudvikling i den primære  

 fiskerisektor produktudvikling i forarbejdning og forædling af jordbrugs- og  

 fiskeriprodukter.
 Det er hensigten, at produktudviklingsordningen og tilskud til  

 økologiske udviklingsprojekter under strukturloven videreføres  

 i en ny samlet rammelov, der dels bygger på de erfaringer, der hidtil  

 er gjort med produktudviklingsloven og strukturloven, dels tager højde  

 for den strukturelle udvikling, der har fundet sted inden for de  

 fødevareproducerende erhverv i de senere år.
2. Gældende love a) Produktudviklingsloven Målsætning og historisk udvikling Det overordnede mål med produktudviklingsloven har været at  

 styrke kvaliteten og fremme afsætningen af jordbrugs- og  

 fiskeriprodukter.
Produktudviklingsloven giver mulighed for at yde tilskud  

 til udvikling af nye jordbrugs- og fiskeriprodukter - herunder nye  

 produktionsprocesser, samt aktiviteter, der er nødvendige for en  

 erhvervsmæssig udnyttelse af resultaterne af udviklingsarbejdet.
Der  

 kan ydes tilskud til udvikling i den primære sektor og i  

 forarbejdningssektoren samt til nye afsætningstiltag i disse  

 sektorer.
 Tilskud til udviklingsaktiviteter ydes med henblik på at skabe en  

 bedre indtjeningsevne, udvikle kvalitetsbetonede og sunde fødevarer  

 samt bidrage til forbedret arbejdsmiljø og dyrevelfærd.
Derudover bidrager produktudviklingsloven til opbygning af viden og  

 kompetence i fødevarevirksomhederne, herunder hos medarbejderne,  

 således at den konkurrencemæssige styrke på markedet  

 udbygges i takt med udviklingen i forbrugernes krav, nationalt og  

 internationalt.
Dette forudsætter en kvalitetsorienteret indsats  

 baseret på forskning og udvikling og med henblik på udnyttelse af  

 markedsmulighederne.
 Der stilles som hovedregel krav om tilbagebetaling af  

 tilskudsbeløbet, hvis projektresultaterne udnyttes kommercielt.  

 Projekter i den primære sektor er under visse omstændigheder  

 undtaget fra tilbagebetalingskravet.
Produktudviklingsordningen er en projektrelateret ordning, hvor de  

 prioriterede indsatsområder løbende justeres gennem  

 finanslovsaftaler m.v. i form af åremålsbestemte  

 bevillinger, der er underkastet rapportering og resultatvurdering.
Indsatsen under ordningen er løbende blevet justeret i forbindelse  

 med finanslovsaftaler, Fødevaresektorudvalgets delrapport 1994,  

 Regeringens Fødevarepolitiske redegørelse, Aktionsplan for  

 fremme af Den Økologiske Fødevareproduktion i Danmark (marts  

 1995) samt diverse lovændringer.
 Bevillingsnævnet vedrørende produktudvikling i forarbejdning  

 og forædling af jordbrugs- og fiskeriprodukter, det rådgivende  

 udvalg vedrørende produktudvikling m.v. i det primære jordbrug  

 og det rådgivende udvalg vedr. forsøgsfiskeri og  

 produktudvikling m.v. i den primære fiskerisektor indgår som  

 aktive parter i prioriteringen af indsatsområder.
Inden for rammerne af produktudviklingsordningen indledtes i 1990 Det  

 Fødevareteknologiske Forsknings- og Udviklingsprogram, FØTEK,  

 (FØTEK I, 1990-94). Der var tale om et samarbejde mellem  

 Landbrugsministeriet, Undervisningsministeriet og Industriministeriet.  

 FØTEK-indsatsen blev siden videreudviklet og justeret, idet den blev  

 afløst af FØTEK II.
Den nuværende indsats, FØTEK  

 III, løber i perioden 1998-2001.
 Det overordnede og langsigtede mål med FØTEK er at styrke  

 dansk fødevareindustris position på det internationale marked  

 samt at forbedre den danske fødevareindustris evne til at  

 imødekomme fremtidens forbrugerønsker.
Målgruppe FØTEK henvender sig til fødevaresektorens  

 forarbejdningsvirksomheder, relaterede industrier, brancheforeninger,  

 godkendte teknologiske serviceinstitutter, sektorforskningsinstitutioner og  

 universiteter, der ønsker at etablere et forsknings- og  

 udviklingssamarbejde.
Aktiviteter I medfør af produktudviklingsloven ydes tilskud til  

 samarbejdsprojekter vedrørende FØTEK-aktiviteter.
Samarbejdsprojekter Samarbejde mellem private virksomheder og offentlige  

 forskningsinstitutioner om en konkret forsknings- og udviklingsopgave  

 udgør en væsentlig del af FØTEK-indsatsen.
Arbejdsdelingen mellem økologiske udviklingsprojekter under  

 strukturloven og produktudviklingsordningen er endvidere blevet justeret,  

 således at kommercielle projekter fortrinsvis bevilges tilskud under  

 produktudviklingsordningen med tilbagebetalingspligt.
Endvidere har forskning  

 i økologisk fødevareproduktion og inddragelse af  

 miljøhensyn fået en særlig prioritering i forbindelse med  

 FØTEK III (1998-2001).
I forbindelse med implementeringen af gennemførelsesbestemmelser  

 vedrørende Rådets forordning (EF) nr.1527/1995 af 29. juni 1995  

 om udligning som følge af fald i landbrugsomregningskurser for  

 bestemte valutaer (EF-Tidende nr.
L 148, 30.06-95, s. 1) blev der  

 indført hjemmel i produktudviklingsordningen til en  

 markedsudviklingsordning omfattende tilskud til visse former for  

 markedsføring.
Endvidere indeholder produktudviklingsloven bestemmelser, der giver  

 mulighed for at understøtte nye eksporttiltag på nye markeder,  

 herunder f.eks.
Japan, Korea, Østeuropa, gennem medfinansiering af  

 forundersøgelser og lignende, som skal afklare grundlaget og  

 strategien for indtrængning på markederne.
Ved sidste ændring af produktudviklingsloven (januar 1998) blev der  

 i denne lov etableret hjemmel til at yde tilskud til forsøgsfiskeri,  

 akvakultur, produktudvikling og videnskabelige undersøgelser i den  

 primære fiskerisektor.
Inden den nævnte lovændring havde  

 tilskudsordningen vedrørende forsøgsfiskeri alene hjemmel i de  

 årlige finanslove.
Fiskeforarbejdningsindustrien kom ind under  

 produktudviklingsloven allerede i 1992 på linje med  

 jordbrugsproduktionsindustrien.
 Et væsentligt mål med produktudviklingsordningen i de  

 forløbne år har i øvrigt været at styrke  

 brobygningen imellem forskningsmiljøerne på såvel  

 universiteter og læreanstalter som sektorforskningsinstitutioner og de  

 enkelte virksomheder.
b) Strukturloven Økologiske udviklingsprojekter (strukturlovens kapitel 3) Formålet med tilskud til økologiske udviklingsprojekter under  

 strukturloven er at fremme økologisk jordbrugs- og fiskeriproduktion i  

 bred forstand.
I en overordnet sammenhæng skal de økologiske  

 udviklingsprojekter medvirke til udviklingen af en bæredygtig dansk  

 jordbrugs- og fiskeriproduktion.
 Ordningen indgår som et instrument i forbindelse med  

 gennemførelsen af målsætningerne i Regeringens  

 Fødevarepolitiske redegørelse vedrørende: sikring af  

 rene fødevarer, styrkelse af økologi, øget indsats for  

 miljø og dyrevelfærd samt styrkelse af forskning.
 Udviklingstilskud ydes til projekter, der sigter på: at fremme  

 produktion, forarbejdning og afsætning m.v. af økologisk  

 fremstillede jordbrugs- og fiskeriprodukter, herunder økologisk  

 fremstillede produkter til non-food formål, udarbejdelse af  

 undervisnings- og informationsmateriale, undervisning og kursusafholdelse,  

 gennemførelse af forskning og forsøg, samt andre  

 foranstaltninger, der har særlig betydning for udvikling af  

 økologisk produktion og afsætning af økologiske  

 produkter.
Der lægges vægt på at fremme produktionen af  

 kvalitetsbetonede og sunde fødevarer, hvor økologiske produkter  

 indgår som en del af strategien.
Dette forudsættes opnået  

 gennem en fortsat produktudviklingsindsats og et udbygget samarbejde mellem  

 kontrolmyndigheder og virksomheder fra "jord til bord".
Herudover skal ordningen sammen med produktudviklingsordningen bidrage til  

 opbygning af viden og kompetence i fødevarevirksomhederne, herunder  

 hos medarbejderne, således at den konkurrencemæssige styrke  

 på markedet udbygges i takt med udviklingen i forbrugernes krav,  

 nationalt og internationalt.
Dette forudsætter en kvalitetsorienteret  

 indsats baseret på forskning og udvikling og med henblik på  

 udnyttelse af markedsmulighederne.
 De prioriterede delmål er:
styrkelse af forskning i økologisk landbrug understøttelse af afsætning af økologiske  

 produkter i bred forstand grønne indkøbsaftaler (kompensation for grønne  

 indkøbsaftaler vedrørende økologiske fødevarer i  

 amter og kommuner) græsrodsforskning (forskningsprægede forøg, der  

 ikke foregår i det etablerede forskningsmiljø) økologisk non-food økologisk (bæredygtig) fiskeriproduktion Økologiens Hus øgede bevillinger til markedsføring og afsætning  

 af økologiske fødevarer.
Ordningen er endvidere karakteriseret ved at være projektrelateret,  

 hvor de prioriterede indsatsområder løbende justeres gennem  

 finanslovsaftaler m.v. i form af åremålsbestemte bevillinger,
der er underkastet rapportering og resultatvurdering.
Det  

 Økologiske Fødevareråd indgår som aktiv part i  

 prioriteringen af indsatsområder.
Ordningen er løbende blevet justeret i forbindelse med  

 finanslovsaftaler, Aktionsplan for fremme af Den Økologiske  

 Fødevareproduktion i Danmark (marts 1995) og Regeringens  

 Fødevarepolitiske redegørelse.
Ligeledes har der været  

 behov for mindre lovændringer, der tilføjer nye  

 indsatsområder som f.eks. fiskeriområdet og non-food m.v. i  

 forbindelse med gennemførelse af finanslovsaftalen om grønne  

 initiativer.
3. Status og udviklingstendenser generelt Forbrugerne forventer en ansvarlig, bæredygtig produktion og  

 virksomhedsdrift, der er i overensstemmelse med holdninger og krav til  

 produktsikkerhed, dyrevelfærd, sundhed, arbejdsmiljø og eksternt  

 miljø. Der stilles i stigende grad krav om dokumentation af kvaliteten  

 i dens forskellige aspekter.
De skærpede krav fra forbrugerne gør sig navnlig  

 gældende på hjemmemarkedet og på de europæiske,  

 nordamerikanske og japanske markeder.
En stadig større samlet  

 international vægt på bl.a. miljømæssig afbalanceret  

 produktion og handel sandsynliggør, at tilsvarende krav fremover i  

 større udstrækning vil gøre sig gældende på  

 de øvrige globale markeder, navnlig for så vidt angår  

 forbrugersegmenter bestående af højindkomstgrupper.
Det er centralt for dansk fødevareindustri at tage disse  

 udfordringer op og gennem innovation satse på tilpasning af  

 produktionen til kvalitetsprodukter, der kan afsættes til  

 højprismarkederne.
Hertil kræves både  

 omstillingsberedskab, industriel kapacitet og finansiel styrke.
Store dele af fødevareindustrien kan af bl.a. økonomiske og  

 ressourcemæssige årsager ikke på egen hånd  

 udføre den grundlagsskabende forskning, der er forudsætning for  

 en sådan udviklingsmodel.
Den nødvendige grundlagsskabende  

 forskning vil derfor overvejende skulle frembringes i et samarbejde med  

 offentlige forskningsinstitutioner, internationale branchecentre og  

 kommercielle udviklingscentre.
Et højt nationalt forsknings- og udviklingsberedskab udgør  

 et godt fundament for at konkurrere på bedre kvalitet og højt  

 videnindhold fremfor på prisen.
Denne strategi bliver efter  

 liberaliseringen af den internationale handel central at gennemføre i  

 forhold til verdensmarkedet, således at en stor og rentabel  

 fødevareindustri kan opretholdes.
 Satsning på høj kvalitet, pris og videnindhold sammenholdt  

 med en skærpet konkurrence både på det interne EU-marked og  

 på verdensmarkedet peger desuden på nødvendigheden af, at  

 satsningen på innovation suppleres med en øget indsats på  

 markedsundersøgelse og udvikling af  

 markedsføringsstrategier.
Blandt andet som følge af FØTEK-projekter har der i de  

 senere år været en tendens til en stigende grad af samarbejdet  

 mellem virksomhedernes forsknings- og udviklingsafdelinger og den offentlige  

 forskning.
Der er imidlertid fortsat et stort behov for at intensivere og  

 udbygge dette samarbejde.
Samarbejdet mellem virksomhederne og de offentlige  

 forskningsinstitutioner sker helt overvejende med de største  

 virksomheder.
De små og mellemstore virksomheder har kun en beskeden  

 forbindelse til den offentlige forskning, og i det hele taget har de  

 små og mellemstore virksomheder kun en meget svag udviklingskompetence.  

 En kommende indsats på udviklingsområdet skal derfor i  

 særlig grad rettes imod de små og mellemstore virksomheder.
 Hertil kommer, at det forsat er nødvendigt for at sikre  

 konkurrenceevnen, at både virksomheder og offentlige  

 forskningsinstitutioner intensiverer internationalt samarbejde og opbygger  

 internationale strategiske alliancer.
Status og udviklingstendenser inden for fødevare-, jordbrugs- og  

 fiskerisektoren a) Det forventes, at jordbrugets og fiskeriets primærproduktion  

 fortsat på en række områder vil udvikle sig i retning af  

 større og mere specialiserede enheder.
Det indebærer lavere  

 produktionsomkostninger pr. produceret enhed, men også at produktionen  

 bliver stadig mere kapitalintensiv.
Det store kapitalapparat indebærer,  

 at produktionen vanskeligere kan omstilles inden for en kort tidshorisont.  

 Samtidig er der tendenser til en mere eksperimenterende  

 produktionsadfærd hos et mindretal af især jordbrugets  

 primærproducenter.
b) Den danske fødevareindustri er i visse brancher præget af  

 få, meget store virksomheder.
Disse virksomheder er i høj grad  

 økonomisk selvbærende.
Ved siden af disse få store  

 virksomheder eksisterer et stort antal virksomheder med et  

 innovationsmæssigt svagt modtagerapparat, som vurderes at besidde et  

 betydeligt udviklingspotentiale.
Kapitalgrundlaget for disse virksomheder er  

 ofte spinkelt, og tidshorisonten for virksomhedernes planlægning er  

 oftest kort.
c) Inden for mejeri- og slagteriområdet må det forudses, at  

 danske virksomheder fortsat kan og vil eksportere en meget betydelig del af  

 deres produktion.
Det kræver til stadighed en indsats for at udvikle  

 produkter og markeder i overensstemmelse med den internationale udvikling.  

 Det vurderes, at der findes et betydeligt uudnyttet udviklingspotentiale  

 også inden for andre produktområder.
Imidlertid vurderes det, at  

 den almindelige produktudvikling i mejeri- og slagteriområdet, for  

 så vidt angår store virksomheder, vil kunne finde sted også  

 uden tilskud.
d) Non-food-produkterne er endnu på et eksperimenterende stadium,  

 men de vurderes at rumme betydelige muligheder.
Der skønnes at  

 være et betydeligt udviklingspotentiale i områder som  

 plantefibre, plantemedicin, hygiejneartikler og emballage.
e) Økologiske produkter har i de seneste år efter en langsom  

 start fået en placering på det danske hjemmemarked.
Det vurderes,  

 at der fortsat er et udviklingsbehov på økologiområdet  

 på hjemmemarkedet inden for forarbejdning og distribution.
I  

 primærproduktionen er der behov for udvikling og produktion af bl.a.  

 økologisk korn og kød.
På eksportmarkedet er de  

 økologiske produkters andel fortsat meget lav, men det vurderes, at  

 der er et potentiale i en øget eksport af især økologiske  

 mejeriprodukter.
f) Forbrugernes efterspørgsel efter fødevarer styres af  

 behov, pris og kvalitet.
Da danske fødevarer internationalt set  

 fremstilles med relativt høje produktionsomkostninger, må danske  

 virksomheder almindeligvis satse mere på kvalitetskonkurrence end  

 på priskonkurrence.
På eksportmarkedet synes bløde  

 parametre som f.eks. økologi dyrevelfærd m.v. fortsat at spille  

 en beskeden rolle.
Det vurderes, at forbrugernes vægtning af de  

 bløde parametre er stigende.
Fødevaresikkerhed synes at  

 være af voksende betydning på såvel hjemmemarked som  

 eksportmarked.
g) Det danske hjemmemarked adskiller sig på flere områder fra  

 eksportmarkederne.
De danske forbrugere har en betydelig præference for  

 danske produkter, og danske forbrugere lægger i højere grad end  

 forbrugere i de fleste andre lande vægt på bløde  

 parametre, rene fødevarer o.s.v.
Den danske detailhandel er  

 præget af få, meget store detailhandelskæder.
Det bevirker,  

 at markedet for fødevarer i Danmark er særdeles gennemsigtigt.  

 Samtidig er der dog tendens til, at specialbutikker og mindre kæder med  

 produkter af høj kvalitet klarer sig udmærket.
 h) På eksportmarkedet er salg til videre forarbejdning fortsat  

 dominerende, men der synes at være øgede muligheder i salg i  

 detailemballage til udenlandske kæder på nærmarkeder.
i) Konkurrenterne på eksportmarkedet er især  

 fødevareproducenter i de øvrige OECD-lande.
Der er tale om  

 konkurrence med importlandets egne producenter og med andre eksportlande.
Der  

 er tillige en svagt stigende import af fødevarer til Danmark,  

 således at importkonkurrence i Danmark på sigt kunne spille en  

 rolle.
 Nye konkurrentlande kunne bl.a. være de østeuropæiske  

 lande, samt visse fjernøstlige lande.
j) Den danske forskning inden for fødevareområdet befinder  

 sig i en udbygnings- og omstillingsfase.
Forskningsinstitutionerne har  

 generelt set opmærksomheden rettet mod primærproduktion og  

 virksomheder.
Forskningsverdenen bør fortsat anspores til et  

 intensiveret samarbejde med virksomhederne såvel som  

 forskningsinstitutionerne indbyrdes, herunder tillige med udenlandske  

 forskningsinstitutioner.
Forsøgsfiskeriordningen Det danske fiskeri har løbende måttet tilpasse sig  

 fangstmulighederne i de naturgivne ressourcer inden for de rammer, som  

 kvotereguleringer og tekniske bevarelsesforanstaltninger angiver for  

 fiskeriets udførelse.
Der kan konstateres en tendens til reduktion af  

 de fiskekvoter, som dansk fiskeri har til rådighed.
Priserne på  

 de landede konsumfisk har været stigende 1998-1999, mens priserne  

 på industrifiskelandingerne er faldende.
Fiskeriet og akvakulturerhvervet forventes at blive stillet over for  

 stigende krav om, at fiskeriaktiviteter og fiskeopdræt ikke har  

 skadelig indflydelse på miljøet.
Der er særlig  

 opmærksomhed omkring uønsket bifangst af havpattedyr og -fugle,  

 reducering af havfugles fourageringsområder og af påvirkning af  

 vandløbenes naturligt forekommende fauna og flora.
Forbrugerne bør sikres forsyninger af frisk kvalitetsfisk.  

 Der er i øvrigt behov for at udvikle reguleringssystemer,  

 så bestandene udnyttes optimalt på en smidig måde for  

 fiskerne, samtidig med at systemerne er administrativt enkle for  

 forvaltningsmyndighederne.
Der er desuden behov for at sikre en  

 bæredygtig ressourceudnyttelse og for en teknologisk udvikling i  

 retning af at sikre en fortsat forbedring af eksisterende og nye redskabers  

 størrelses- og artssorterende evne med henblik på at øge  

 fangstens økonomiske værdi (fangstudbytte og kvalitet) samt  

 på at minimere udsmidning og uønskede  

 miljøpåvirkninger.
 Valg af fiskeredskaber og udvikling af redskabernes egenskaber skal sikre  

 et effektivt fiskeri uden spild og med lavest muligt energiforbrug og med  

 mindst mulig skadelig indflydelse på havbundens miljø. Der er  

 herudover behov for, at fangstbehandlingssystemerne udvikles, så hele  

 fangsten udnyttes uden spild, for at også alternative arter anvendes  

 til konsumformål og for at indføre integrerede  

 kvalitetsstyringssystemer med henblik på at sikre en  

 kvalitetsorienteret udnyttelse af ressourcerne.
 Inden for akvakultur skal forbedring af produktkvaliteten fremmes,  

 samtidig med at der udvikles nye produktionsmetoder, der medfører, at  

 opdrættet sker uden belastning af den omgivende natur, og således  

 at fiskenes sundhedstilstand forbedres gennem forebyggelse med henblik  

 på at undgå unødig medicinanvendelse.
4. Lovforslagets indhold Tilskudsordninger Med nærværende lovforslag foreslås det, at  

 produktudviklingsloven ophæves, og at den nye lov erstatter kapitel 3 i  

 strukturloven vedrørende økologiske udviklingsprojekter.
Ved at  

 samle de to ordninger i én lov sikres størst mulig  

 administrativ og bevillingsmæssig koordination mellem ordningerne.
 For så vidt angår tilskud til virksomheder, vil disse navnlig  

 blive målrettet mod små og mellemstore virksomheder.
 Det er hensigten at udforme de nærmere regler således, at  

 brancheorganisationer, hvor én eller nogle få virksomheder  

 dominerer, ikke kan opnå tilskud til produktudviklingsprojekter, der  

 skønnes at indgå som et almindeligt led i branchens aktiviteter.  

 Der vil alene kunne ydes tilskud til store virksomheder, såfremt disse  

 indgår i netværkssamarbejde, der rækker ud over den enkelte  

 virksomhed, og såfremt de indgår i projekter, der  

 gennemførers i samarbejde med små og mellemstore virksomheder  

 og/eller i samarbejde med forskningsinstitutioner.
 I lovteksten nævnes en række udviklingsområder som  

 følge af, at sektoren - ud over på de færdige produkter -  

 i stigende grad fokuserer på arbejdsmiljøforbedrende og mere  

 miljøvenlige produktionsprocesser, på udvikling af  

 økologiske produkter, non-food produkter, fødevaresikkerhed og  

 dyrevelfærd.
Lovforslaget indebærer, at ministeren for fødevarer, landbrug  

 og fiskeri bemyndiges til af egen drift at iværksætte  

 særlige initiativer for at styrke innovationsindsatsen.
Formålet  

 er at give ministeren mulighed for at iværksætte initiativer,  

 når der konstateres eller opstår behov for innovation, forskning  

 og udvikling på særlige områder inden for fødevare-,  

 jordbrugs og fiskerisektoren.
Alle konkrete projekter skal behandles i det  

 relevante udvalg efter lovens almindelige procedurer.
Lovforslaget indeholder tillige en bemyndigelse til  

 fødevareministeren, således at der kan ydes tilskud til  

 markedsføring.
Det er bl.a. hensigten at fremme markedsføringen  

 af navnlig nyudviklede produkter.
De nærmere regler vil blive udformet  

 således, at de er i overensstemmelse med Fællesskabets  

 rammebestemmelser for statsstøtte til salgsfremme af og reklame for  

 landbrugsprodukter og visse varer, der ikke henhører under bilag I til  

 Traktakten om oprettelse af Det Europæiske Fællesskab.
Reglerne  

 vil blive udformet således, at der fortsat kan ydes tilskud til  

 testmarkedsføring, deltagelse i messer og lignende samt til egentlig  

 markedsføring i forbindelse med brancheorganisationers indsats  

 vedrørende generiske kampagner omfattende produkter af generel  

 interesse for hele eller dele af den pågældende branche.
Der vil  

 navnlig blive fokuseret på produkter med nyhedsværdi i relation  

 til de fødevarepolitiske prioriteringer, herunder kvalitet,  

 fødevaresikkerhed, miljø, ernæring og økologi.  

 Endvidere vil tilskud til markedsudvikling i visse tilfælde kunne ydes  

 som et integreret element i projekter om støtte til et produkts  

 udvikling.
Det er hensigten at udforme reglerne således, at  

 brancheorganisationer, hvor én eller nogle få virksomheder  

 dominerer, ikke kan opnå tilskud til markedsføringsprojekter,  

 der skønnes at indgå som et almindeligt led i branchens  

 aktiviteter.
Endvidere vil der alene kunne ydes tilskud til projekter med  

 deltagelse af store virksomheder, såfremt disse indgår i  

 netværkssamarbejde, der rækker ud over den enkelte virksomhed, og  

 såfremt de indgår i projekter, der gennemførers i  

 samarbejde med små og mellemstore virksomheder og/eller i samarbejde  

 med forskningsinstitutioner.
Endvidere indeholder lovforslaget en forenkling af  

 tilbagebetalingsreglerne i forhold til den gældende  

 produktudviklingslov, idet fødevareministeren i henhold til forslaget  

 fastsætter en beløbsgrænse, under hvilken det generelle  

 krav om tilbagebetaling bortfalder.
Det er hensigten at udforme de  

 nærmere regler således, at beløb under 750.000 kr.  

 ikke skal tilbagebetales.
Det er endvidere hensigten at præcisere  

 muligheden for at yde forhøjet tilskud til private forsknings- og  

 forsøgsinstitutioner, der opfylder betingelserne, jf.
EU-Kommissionens  

 rammebestemmelser for statsstøtte til forskning og udvikling, jf.  

 seneste ændring heraf, EF-Tidende C 48, 13.02.1998, s. 2. Dette  

 gennemføres ved bekendtgørelse.
For at sikre den interne koordination af forskningsprojekter vil der blive  

 etableret en styrket koordination af behandling af forskningsprojekter i  

 henhold til denne lov.
Dette indebærer bl.a., at større  

 forskningsprojekter vil blive forelagt Fødevareministeriets  

 Rådgivende Forskningsudvalg til udtalelse, inden bevilling gives.  

 Herudover forudsættes koordination i forhold til aktiviteter, der  

 opnår tilskud i henhold til landdistriktsstøtteloven, jf.  

 forslag til lov om støtte til udvikling af landdistrikterne, L 54,  

 fremsat den 27. oktober 1999. Ifølge det nævnte lovforslag vil  

 der kunne ydes tilskud til forbedring af forarbejdningen og afsætningen  

 af jordbrugs- og skovbrugsprodukter med henblik på at øge  

 produkternes merværdi og konkurrencedygtighed.
 Nærværende lovforslag indeholder en bestemmelse om, at  

 gældende hjemmel til i medfør af strukturloven at yde tilskud  

 til projekter vedrørende anvendelse af økologiske  

 fødevarer i kommunale og amtskommunale institutioner udvides til  

 også at omfatte tilskud til køkkener i statslige og selvejende  

 institutioner.
 Endelig indeholder lovforslaget en bemyndigelse til  

 fødevareministeren, som indebærer, at medlemskredsen i udvalgene  

 kan udvides, såfremt der opstår nye eller øgede behov  

 herfor.
Tilskud til innovation, forskning og udvikling m.v. i det primære  

 jordbrug Fødevareministeren bemyndiges til at fastsætte  

 regler om tilskudsberettigede foranstaltninger, betingelser og niveau for  

 tilskud m.v.
Det er i den forbindelse bl.a. hensigten at fastsætte  

 regler, der indebærer mulighed for også at yde tilskud til  

 forskning i det primære jordbrug.
Bemyndigelsen omfatter tillige  

 fastsættelse af regler om tilskud vedrørende innovation,  

 forskning og udvikling på områder i det primære jordbrug,  

 hvor der konstateres eller opstår nye eller øgede behov  

 herfor.
 En maksimal beløbsgrænse på 750.000, der har  

 været gældende i produktudviklingsloven for tilskud til projekter  

 i det primære jordbrug, vil blive ophævet med  

 ikrafttrædelse af nærværende lov.
 Baggrunden for den ny hjemmel vedrørende tilskud til  

 forskningsprojekter i det primære jordbrug er et ønske om en  

 ligestilling i forhold til øvrige sektorer samt hensynet til at kunne  

 medfinansiere aktiviteter med tilskud under Europa-Kommissionens 5.  

 Rammeprogram for Forskning og Udvikling.
Tilskud til forsøgsfiskeri, innovation, forskning og udvikling  

 m.v. i den primære fiskerisektor Den gældende ordning videreføres med følgende  

 ændring:
 Fødevareministeren bemyndiges til at fastsætte regler om  

 tilskudsberettigede foranstaltninger, betingelser og niveau for tilskud  

 m.v.
 Bemyndigelsen omfatter tillige fastsættelse af regler om tilskud  

 vedrørende innovation, forskning og udvikling på områder i  

 den primære fiskerisektor, hvor der konstateres eller opstår nye  

 eller øgede behov herfor.
 På baggrund af Rådets forordning (EF) nr. 2792/1999 af 17.  

 december 1999 om de nærmere regler og betingelser for  

 Fællesskabets strukturforanstaltninger for fiskeriet samt forslag til  

 lov om ændring af lov om strukturforanstaltninger vedrørende  

 fiskerisektoren, jf. lov nr. 483 af 12. juni 1996, (forslaget til  

 ændring af denne lov vil blive fremsat i indeværende  

 folketingssamling) forventes det, at der med hjemmel i den nævnte  

 strukturlov vedrørende fiskeriet vil kunne ydes tilskud, der  

 medfinansieres af EU, til pilotprojekter med forsøgsfiskeri, hvis  

 formål er at bevare fiskeressourcer ved anvendelse af mere selektive  

 fangstmetoder, og som har et vist videnskabeligt indhold.
Tilskud til  innovation, forskning og udvikling m.v. i forarbejdning og  

 forædling af jordbrugs- og fiskeriprodukter Den offentlige indsats vil blive tilrettelagt således, at den ud  

 over at være rammeskabende tillige er målrettet.
En sådan  

 offentlig indsats kan blandt andet bestå i konsulentordninger, tilskud  

 til forskning og udvikling etc.
Den målrettede offentlige indsats  

 bør gradueres efter virksomhedernes størrelse snarere end efter  

 brancher.
Der er behov for at prioritere en række særligt vigtige  

 indsatsområder.
Der er tale om områder som:
arbejdsmiljø fødevaredokumentation fødevare- og ernæringssikkerhed eksport økologi non-food anvendelsesorienteret forskning uddannelse af kvalificeret arbejdskraft dyrevelfærd nye produktionsprocesser spisekvalitet, sporbarhed og kvalitetssikring sikring af miljø- og ressourcegrundlag.
 Innovationsudvalget forudsættes løbende at drøfte  

 holdninger, perspektiver og udviklingsmuligheder inden for  

 fødevareområder som funktionelle fødevarer, naturmedicin,  

 alkohol- og læskedrikke m.v.
 Økologiske projekter vil blive vurderet i lyset af anbefalingerne i  

 Økologisk Aktionsplan II.
 Forskningsprojekter, der har fået tilsagn om støtte fra EU,  

 herunder Europa-Kommissionens 5. Rammeprogram for Forskning og Udvikling,  

 prioriteres.
 På forskningsområdet vil der ske en løbende  

 koordination med Fødevareministeriets Rådgivende  

 Forskningsudvalg.
 På fødevaredokumentations/sikkerhedsområdet vil der ske  

 en løbende koordination med fødevarekontrolmyndighederne.
 Endelig fremmes en rammeskabende indsats, der prioriterer de svage led i  

 produktions- og afsætningskæden samt virksomhedernes evne til og  

 mulighed for at udvikle sig.
Tilskudsfølsomhed Hensigten med at yde tilskud til innovation, forskning og udvikling er at  

 fremkalde en udvikling af produkter, produktionsprocesser eller markeder, som  

 ellers ikke ville have fundet sted eller først ville have fundet sted  

 på et senere tidspunkt.
Vanskeligheden består i at finde netop de  

 projekter, der anses for at være lødige og perspektivrige, men  

 hvis gennemførelse forudsætter tilskud.
 a) Ansøgning om tilskud til innovation, forskning og udvikling i  

 jordbrugets og fiskeriets primærproduktion behandles i medfør af  

 lovens kapitel 2 og 3. Det vurderes, at tilskudsfølsomheden hos  

 primærproducenterne er høj, således at ydelse af tilskud i  

 vid udstrækning vil være afgørende for, om et  

 udviklingsprojekt iværksættes eller ej.
b) For fødevareindustrien vurderes det, at de små og  

 mellemstore virksomheder i højere grad er påvirkelige ved ydelse  

 af tilskud end de store, mere innovationsorienterede virksomheder.
De store  

 virksomheder har bl.a. lettere adgang til andre finansieringskilder, og disse  

 virksomheder kan arbejde med flere udviklingsprojekter samtidig,  

 således at det enkelte projekts succes ikke er afgørende for  

 virksomheden.
Små og mellemstore virksomheder vil derimod som oftest  

 have vanskeligheder ved at finde andre finansieringskilder til innovation og  

 udvikling end tilskud og vil ofte kun have kræfter til at arbejde med  

 et enkelt udviklingsprojekt, hvis succes virksomheden kan være meget  

 afhængig af.
Det vurderes, at dette afholder mange virksomheder fra at  

 iværksætte udviklingsprojekter, som virksomheden gerne ville  

 iværksætte, og som ville være samfundsmæssigt  

 værdifulde.
For små virksomheder gælder ofte, at virksomheden alene hviler  

 på en enkelt ide, som ejeren selv har skabt.
I løbet af en  

 årrække kan ideen være opbrugt, og såfremt  

 virksomheden ikke samtidig har udviklet et eller flere nye produkter,  

 må virksomheden lukke.
Små virksomheder vil næsten aldrig  

 kunne klare sig alene på priskonkurrence.
Endelig gælder, at mange, især små virksomheder, er  

 udviklingsfremmede.
Der er behov for at fremme omstillingsevne og  

 kompetenceudvikling for at skabe grundlag for innovative processer især  

 i disse virksomheder.
Det indebærer, at tilskud bør suppleres  

 med en bevidst strategi rettet specifikt mod denne virksomhedstype.
Tilskudsstrategi Det centrale tilskudsgrundlag vil blive projektets nyhedsværdi,  

 markedsmæssig relevans og kvalitet.
Kravet til projektets  

 markedsmæssige relevans er uafhængigt af projektets  

 beløbsmæssige størrelse.
Kravene til nyhedsværdi og  

 kvalitet vil blive afpasset efter projektets beløbsmæssige  

 størrelse, således at der ved store projekter stilles  

 større krav til projektets nyhedsværdi og kvalitet.
For at  

 optimere virkningen af tilskud til innovation, forskning og udvikling  

 forudsættes tilskudsprocenten vurderet aktivt i forhold til  

 ansøgers tilskudsfølsomhed:
a) For små virksomheder, herunder økologiske, stilles krav  

 til nyhedsværdi og projektkvalitet, som er afpasset virksomhedens  

 modtageapparat og udviklingsmæssige formåen.
Der ydes i  

 almindelighed størst muligt tilskud hertil.
b) For store virksomheder vurderes det, at tilskud i mindre grad vil  

 være afgørende for virksomhedens beslutning om at  

 iværksætte innovation, forskning og udvikling.
Det foreslås  

 derfor, at der ikke ydes tilskud til store virksomheders almindelige  

 produktudvikling samt til brancheorganisationers produktudvikling, hvor  

 én eller nogle ganske få virksomheder dominerer  

 brancheorganisationen.
De store virksomheder er imidlertid de centrale  

 lokomotiver i erhvervsudviklingen.
Derfor bør muligheden for tilskud  

 til netværkssamarbejde med andre virksomheder, forskningsinstitutioner  

 (herunder FØTEK), visse brancheprojekter, messedeltagelse o.l.  

 bevares.
c) For forskningsinstitutionerne gælder, at tilskudsprocenten  

 må være høj for at fremkalde et projekt.
Det  

 tillægges ikke betydning, om et projekt er af  

 beskæftigelsesmæssig betydning for en forskningsinstitution.
Det  

 foreslås, at tilskudsprocenten og kravene differentieres som  

 følger:
 For FØTEK projekter forudsættes, at disse er  

 forskningstunge og grundlagsskabende, og at der anvendes en høj  

 tilskudsprocent, f.eks. 80-90%. Der stilles samtidig krav om kommerciel  

 forankring.
 Andre forskningsprojekter er anvendelsesorienterede, og  

 tilskudsprocenten er derfor lavere, f.eks. 50-70%. Der stilles krav om  

 kommerciel forankring.
 For øvrige forskningsprojekter, herunder visse  

 økologiske og non-food forskningsprojekter, vurderes det, at der kan  

 være behov for tilskudsprocenter på mellem 50 og 100% for at  

 fremkalde et projekt.
 Endelig vil ansøgers økonomiske bærekraft og  

 kommercielle risiko indgå i bevillingsvurderingen, således at  

 ønskværdige, men finansielt svagt funderede projekter, vil kunne  

 tildeles en højere tilskudsprocent.
Det er hensigten at fastsætte regler om differentieret  

 støtteniveau, jf. ovenstående.
Det vurderes dog fortsat at  

 være væsentligt at sikre, at de store virksomheders  

 lokomotiveffekt og ressourcer, for så vidt angår innovation og  

 udvikling samt deres engagement i samarbejdsprojekter og netværk med  

 deltagelse af såvel små og mellemstore virksomheder som af  

 forskningsinstitutioner, bibeholdes med denne lov som katalysator.
 Regler om støtteniveau forventes udformet således, at der  

 opnås en afbalancering af ovennævnte hensyn.
 Herudover indeholder lovforslaget:
Bemyndigelse til fødevareministeren om fastsættelse af  

 regler om tilskud vedrørende tilskudsberettigede foranstaltninger,  

 betingelser og niveau for tilskud m.v.
Bemyndigelsen omfatter tillige  

 fastsættelse af regler om tilskud vedrørende innovation,  

 forskning og udvikling på områder i forarbejdning og  

 forædling af jordbrugs- og fiskeriprodukter, hvor der opstår nye  

 eller øgede behov herfor.
Prioritering af innovations-, forsknings- og udviklingsprojekter, der  

 indebærer samarbejde i netværk - det være sig netværk  

 mellem kombinationer af forskellige typer af virksomheder, offentlige og  

 private institutioner, brancheorganisationer m.v.
Begrundelsen herfor er  

 bl.a., at det alt andet lige antages, at effekten af de støttede  

 projekter - også efter afslutningen heraf - vil være  

 størst, hvor etablering af samarbejde i netværk sætter sig  

 spor, der rækker ud over de enkelte projekters  

 gennemførelse.
 Der vil inden for rammerne af lovforslaget fortsat kunne ydes tilskud til  

 samarbejdsprojekter under Det Fødevareteknologiske Forsknings- og  

 Udviklingsprogram (FØTEK). Tilskud hertil er hidtil ydet i  

 medfør af produktudviklingsloven.
Tilskud til fremme af økologisk produktion inden for  

 jordbrug Den gældende ordning i henhold til strukturlovens kapitel 3 med  

 tilskud til udviklingsprojekter, der i en bred forstand fremmer  

 økologisk produktion, videreføres.
Forskningsprojekter samt  

 projekter med hovedsageligt kommercielt sigte behandles i henhold til denne  

 lovs kapitel 2-4.
 Det er hensigten at fastsætte regler om, at tilskud til projekter  

 vedrørende anvendelse af økologiske fødevarer i  

 kommunale og amtskommunale institutioner også omfatter tilskud til  

 køkkener i statslige og selvejende institutioner.
Administration Det er hensigten at opretholde den nuværende administration af  

 ordningerne, bortset fra nedenstående ændringer og de mindre  

 ændringer, der er omtalt i bemærkningerne til de enkelte  

 bestemmelser.
a) Ændret procedure for behandling af ansøgninger  

 vedrørende økologiske projekter Det er hensigten, at økologiprojekter vedrørende innovation  

 og udvikling og projekter vedrørende bæredygtigt fiskeri med  

 hovedsageligt kommercielt indhold samt økologiske forskningsprojekter  

 skal behandles efter reglerne i kapitel 2-4 på baggrund af en udtalelse  

 fra Det Økologiske Fødevareråd, jf. § 5 i  

 økologiloven.
I sager vedrørende bæredygtig  

 fiskeriproduktion indhenter fødevareministeren en udtalelse fra det i  

 § 6 nævnte rådgivende udvalg vedrørende den primære  

 fiskerisektor.
b) Udbetaling af tilskud til ansøgers konto i et pengeinstitut Det er hensigten at fastsætte regler om, at tilskudsbeløb vil  

 blive udbetalt til ansøgers konto i et pengeinstitut.
Baggrunden for  

 forslaget er, at konto-til-konto-overførsler er en hurtig og sikker  

 betalingsmåde, og at denne betalingsmåde er blevet almindeligt  

 udbredt.
c) Projektregnskab Det er hensigten at pålægge tilskudsmodtager at føre et  

 særskilt projektregnskab.
5. Lovforslagets økonomiske konsekvenser Lovforslaget har i sig selv ingen økonomiske konsekvenser for  

 staten og amter og kommuner bortset fra det nedenfor under punkt 6,  

 Administrative konsekvenser, anførte vedrørende øgede  

 udgifter for staten (Strukturdirektoratet) til administration, herunder  

 udvikling af nyt edb-programmel m.v.
 Tilsagnsrammerne for de omfattede ordninger fastsættes på de  

 årlige finanslove.
 I tabellerne neden for ses en oversigt over budgetteringen på  

 forslag til finanslov for 2000, tilsagnsgivning og forventede udbetalinger  

 under de ordninger, hvis justerede videreførelse omfattes af  

 lovforslaget.
FFL 2000 Produktudvikling af jordbrugs- og fiskeriprodukter § 24.23.17.10 Forventede udbetalinger Mill. kr.
Tilsagn B 1999 F 2000 BO 1 2001 BO 2 2002 BO 3 2003 Efter 2003 Udestående tilsagn pr. 31. dec. 1998 Tilsagnsgivning 1999 2000 2001 2002 2003 505,4 198,4 138,0 140,0 115,0 115,0 176,0 57,8 189,8 69,8 36,0 119,4 30,5 29,8 37,5 20,2 29,7 38,2 30,8 22,5 10,9 30,9 38,2 23,8 22,5 3,1 33,5 68,7 92,5 I alt 1.212,1 233,8 295,6 217,2 141,4 126,3 197,8 Økologiske udviklingstilskud § 24.23.25.15 Forventede udbetalinger Mill. kr.
Tilsagn B 1999 F 2000 BO 1 2001 BO 2 2002 BO 3 2003 Efter 2003 Udestående tilsagn pr. 31. dec. 1998 Tilsagnsgivning 1999 2000 2001 2002 2003 70,5 133,8 28,4 24,4 23,4 15,4 43,5 45,6 18,8 43,3 19,5 6,8 29,9 2,9 18,5 1,4 11,0 1,8 1,9 18,5 4,0 3,8 1,8 1,9 12,5 0,4 2,2 3,0 2,9 I alt 295,9 89,1 81,6 58,1 34,6 24,0 8,5 Forsøgsfiskeri og produktudvikling § 24.38.50.10 Forventede udbetalinger Mill. kr.
Tilsagn B 1999 F 2000 BO 1 2001 BO 2 2002 BO 3 2003 Efter 2003 Udestående tilsagn pr. 31. dec. 1998 Tilsagnsgivning 1999 2000 4,6 7,2 6,0 3,3 4,1 1,3 2,6 3,0 0,5 2,5 0,5 I alt 17,8 7,4 6,9 3,0 0,5 FØTEK inden for fiskerisektoren § 24.38.60.50 Forventede udbetalinger Mill. kr.
Tilsagn B 1999 F 2000 BO 1 2001 BO 2 2002 BO 3 2003 Efter 2003 Udestående tilsagn pr. 31. dec. 1998 Tilsagnsgivning 1999 2000 2001 2002 2003 19,0 8,8 4,7 7,7 7,7 7,6 16,4 4,0 2,6 3,7 1,5 1,1 2,1 3,0 1,1 3,6 3,0 1,1 3,6 2,9 1,1 4,7 I alt 55,5 20,4 7,8 6,2 7,7 7,6 5,8 Der foreslås en bevillingsmæssig  

 sammenlægning af aktiviteter i medfør af den ny lovs kapitel 2-5  

 under en ny samlet hovedkonto på FFL 2001, hvor der forventes  

 følgende bevilling til rådighed for ordningen baseret på  

 ovenstående oplysninger på FFL 2000:
Ny hovedkonto § 24.23.17 Forventede udbetalinger Mill. kr.
Tilsagn B 1999 F 2000 BO 1 2001 BO 2 2002 BO 3 2003 Efter 2003 Udestående tilsagn pr. 31. dec. 1998 Tilsagnsgivning 1999 2000 2001 2002 2003 599,5 348,5 177,1 172,1 146,1 138,0 239,2 111,5 212,5 119,4 60,0 126,2 62,0 37,3 59,0 21,6 40,7 41,6 36,3 44,0 14,9 34,7 41,1 29,3 37,9 3,5 35,7 72,8 100,1 I alt 1.581,3 350,7 391,9 284,5 184,2 157,9 212,1 Lovforslaget forventes ikke at få finansielle eller  

 administrative konsekvenser for staten eller for kommuner og  

 amtskommuner.
 Det skal dog bemærkes, at de i henhold til den gældende  

 strukturlovs kapitel 3 fastsatte regler i bekendtgørelsen om tilskud  

 til projekter vedrørende anvendelse af økologiske  

 fødevarer i kommunale og amtskommunale institutioner med dette  

 lovforslag udvides til også at omfatte statslige  

 institutionskøkkener.
6. Administrative konsekvenser Lovforslaget indebærer en målretning af tilskudsordningen mod  

 især små og mellemstore virksomheder.
Dette forventes at  

 indebære en betydelig vækst i antallet af ansøgninger om  

 tilskud, der skal behandles.
 Sagsbehandlingen i forhold til små og mellemstore virksomheder  

 forventes ud fra en helhedsbetragtning at være mere  

 ressourcekrævende med hensyn til den administrative behandling af  

 ansøgningerne.
Dertil kommer yderligere arbejdsopgaver i forbindelse med en generel  

 styrkelse af lovens administration, herunder øget kontrol med lovens  

 overholdelse.
Endvidere forventes øget indsats omkring information om  

 offentlige mærknings- og kvalitetsordninger at medfører  

 øget behov for personaleressourcer i Strukturdirektoratet.
 Lovforslaget vil medføre behov for øgede administrative  

 ressourcer i Strukturdirektoratet på 1 årsværk i 2000,  

 svarende til lønudgifter på 0,4 mill. kr., og på 2  

 årsværk i hvert af de følgende år, svarende til 0,8  

 mill. kr. årligt.
De øgede driftsudgifter i forbindelse med den øgede  

 administration skønnes årligt at ville udgøre 1,0 mill.  

 kr., herunder til dækning af udgifter til udvikling af nyt  

 EDB-programmel samt løbende drift, opdatering og vedligeholdelse  

 heraf.
Endvidere er indregnet udgifter til de øgede rejseaktiviteter  

 og konsulentbistand, der vil være forbundet med den skærpede  

 indsats på kontrolområdet.
 Udgifterne vil blive afholdt over finanslovskonto § 24.21.01.  

 Strukturdirektoratet, underkonto 10. Almindelig virksomhed.
Det bemærkes, at der på FFL-2000 via anmærkningstekst er  

 skabt hjemmel til ved overførsel til § 24.21.01.Strukturdirektoratet  

 at overføre midler, herunder løn til dækning af  

 særlige driftsudgifter til evalueringer, information om ordningerne  

 samt etablering af tilskudsadministrative systemer.
Der vil med  

 ovennævnte hjemmel i 2000 blive søgt overført 0,5 mill.  

 kr. fra § 24.23.17 Fremme af innovation, forskning og udvikling i jordbrugs-  

 og fiskerisektoren til § 24.21.01.Strukturdirektoratet på lov om  

 tillægsbevilling for 2000 til øvrig drift vedrørende  

 konsulentbistand i forbindelse med etablering af tilskudsadministrative  

 systemer.
Den resterende del af udgiften i 2000 på 0,9 mill. kr., jf.  

 nedenstående tabel, vil blive afholdt inden for Strukturdirektoratets  

 samlede driftsbevilling.
 Finansieringen af de øgede udgifter i de efterfølgende  

 år vil finde sted inden for Strukturdirektoratets samlede  

 driftsbevilling.
Statens øgede udgifter til administration Mill. kr. (1999 FL-niveau) 2000 2001 2002 2003 Personaleudgifter 0,4 0,8 0,8 0,8 Øvrige driftsudgifter 1,0 1,0 1,0 1,0 I alt 1,4 1,8 1,8 1,8 7. Lovforslagets erhvervsøkonomiske konsekvenser,  

 herunder administrative konsekvenser for erhvervet Med den nævnte målretning af ordningen tilstræbes det at  

 sikre ordningens effekt med hensyn til karakteren og graden af innovation,  

 forskning og udvikling inden for jordbrugs- og fiskerisektoren.
Innovations-,  

 forsknings- og udviklingsaktiviteten vil fremme eksport og  

 beskæftigelse i jordbrugs- og fiskerisektoren og tilknyttede erhverv,  

 idet der både på hjemmemarkedet og på eksportmarkederne i  

 stigende grad lægges vægt på udviklingen inden for de  

 områder, der vil blive omfattet af loven.
 Lovforslaget indebærer, at en større del af tilskudsmidlerne  

 fremover vil tilgå små og mellemstore virksomheder.
Store virksomheder har i henhold til den gældende  

 produktudviklingsordning skønsmæssigt modtaget tilsagn om  

 tilskud svarende til gennemsnitligt 25% af den samlede årlige  

 tilsagnsgivning.
De ændrede regler for tilskud til store virksomheder,  

 jf. lovforslaget, forventes at bevirke, at de store virksomheders andel vil  

 falde til 8-10% af den årlige tilsagnsgivning.
Dette forventes opvejet  

 af øget tilsagnsgivning til små og mellemstore virksomheder og  

 forskningsinstitutioner i tilknytning til projekter efter denne lov.
 De i lovforslaget indeholdte stramninger i forhold til store virksomheder  

 forventes ikke at påvirke den samlede indtjening i erhvervet negativt,  

 idet aktiviteterne antages at blive gennemført også uden  

 tilskud.
 Lovforslaget har ingen administrative konsekvenser for erhvervslivet.
På baggrund af erfaringer med de gældende ordninger vurderes  

 lovforslaget at indeholde et betydeligt beskæftigelsesmæssigt  

 potentiale.
Hertil kommer de afledte virkninger i følgeindustrien og  

 servicesektoren.
Det er dog vanskeligt at give et kvalificeret skøn  

 over antallet af nye arbejdspladser.
8. Miljømæssige konsekvenser Som følge af prioriteringen i loven af tilskudsområder med  

 miljøindhold, forventes loven at få positive  

 miljømæssige konsekvenser.
9. Forholdet til EU-retten Forslaget skal notificeres for Europa-Kommissionen i henhold til  

 Traktatens regler om statsstøtte.
Europa-Kommissionens godkendelse  

 skal foreligge, før loven kan sættes i kraft.
10. Høring Lovforslaget har været fremsendt til følgende organisationer  

 med anmodning om en udtalelse: De danske Landboforeninger, Dansk  

 Familielandbrug, Foreningen af danske Landbrugskonsulenter, Landbrugsraadet,  

 Dansk Erhvervsgartnerforening, Mejeriforeningen, Danske Slagterier, Dansk  

 Industri, Arbejderbevægelsens Erhvervsråd, Landsforeningen  

 Økologisk Jordbrug, Økologisk Landscenter, Danmarks  

 Fiskeriforening, Danmarks Fiskeindustri- og Eksportforening, Danske Fiskeres  

 Producent Organisation, Notfiskernes Producentorganisation, Skagen Fiskernes  

 Producentorganisation, Danmarks Detailfiskehandlere, Nærings- og  

 Nydelsesmiddelarbejderforbundet, Konsumfiskeindustriens Arbejdsgiverforening,  

 Foreningen for Danmarks Fiskemel- og Fiskeolieindustri, Forbrugerrådet,  

 Det Økologiske Fødevareråd, Kommunernes Landsforening,  

 Amtsrådsforeningen i Danmark, Landsforeningen Levende Hav,  

 Organisationen Dansk Aquakultur, Dansk Dambrugerforening, Dansk  

 Havbrugerforening, Dansk Åleproducentforening, Specialarbejderforbundet  

 i Danmark og Dansk Institut for Fiskeriteknologi og Akvakultur, Dansk Handel  

 og Service, De Samvirkende Købmænd,  

 Håndværksrådet, Sammenslutningen af Landbrugets  

 Arbejdsgiverforeninger.
Vurdering af konsekvenser af lovforslaget Positive  

 konsekvenser/mindreudgifter Negative  

 konsekvenser/merudgifter Økonomiske konsekvenser for stat, kommuner  

 amtskommuner Ingen Ingen, idet merudgifter til administration afholdes inden for  

 Fødevareministeriets samlede bevillingsmæssige  

 rammer.
Administrative konsekvenser for stat, kommuner og  

 amtskommuner Lovforslaget medfører en forenkling ved, at regler for  

 tilskud til udviklingsprojekter samles i én lov.
Herudover opnås  

 en forenkling vedrørende tilbagebetalingsregler.
 Vækst i antallet af ansøgninger skønnes  

 at nødvendiggøre administrativ indsats (staten).
Økonomiske konsekvenser for erhvervslivet Den øgede fokus på innovations-, forsknings- og  

 udviklingsaktivitet vil fremme eksport og beskæftigelse i jordbrugs- og  

 fiskerisektoren.
 De med lovforslaget gennemførte stramninger i forhold  

 til store virksomheder m.v. forventes ikke ud fra en samlet vurdering at  

 påvirke indtjeningen i erhvervet negativt.
Administrative konsekvenser for erhvervslivet Forenkling vedrørende  

 tilbagebetalingsregler.
Ingen Miljømæssige konsekvenser Prioriteringen i loven af tilskudsområder med  

 miljøindhold forventes at få positive, miljømæssige  

 konsekvenser.
Ingen Administrative konsekvenser for borgerne Ingen Ingen Forholdet til EU-retten Lovforslaget skal notificeres for Europa-Kommissionen i  

 henhold til Traktatens regler om statsstøtte.
Kommissionens  

 godkendelse skal foreligge, før loven træder i  

 kraft.
Lovforslaget omfattes af lovovervågning.
Det er som led  

 heri bl.a. hensigten efter en treårig periode at udarbejde en rapport,  

 der vil blive udsendt i høring hos de myndigheder og organisationer,  

 der er hørt i forbindelse med lovforslagets udarbejdelse.
Rapporten  

 vil sammen med høringssvarene blive fremsendt til Udvalget for  

 Fødevarer, Landbrug og Fiskeri.
Det er hensigten, at  

 overvågningen navnlig skal fokusere på:
i hvilket omfang lovens intentioner om stimulering af  

 innovationsindsatsen er nået, i hvilken udstrækning det er lykkedes at fremme  

 målretningen mod små og mellemstore virksomheder og særligt  

 prioriterede områder som f.eks. arbejdsmiljø, fødevare-  

 og ernæringssikkerhed og økologi m.v., samt i hvilken udstrækning loven har bidraget til at styrke  

 samarbejde i netværk mellem kombinationer af forskellige typer af  

 virksomheder, offentlige og private institutioner og til at styrke  

 formidlingen af viden fra forskningsinstitutioner til bedrifter og  

 virksomheder.
 Endvidere vil fødevareministeren afgive en årlig  

 redegørelse til Udvalget for Fødevarer, Landbrug og Fiskeri  

 vedrørende de områder, der henhører under loven.
Bemærkninger til lovforslagets enkelte  

 bestemmelser Til § 1 Bestemmelserne præciserer lovens generelle formål.
Til § 2 Bestemmelsen, der er ny, indebærer, at fødevareministeren  

 bemyndiges til af egen drift at iværksætte særlige  

 initiativer for at styrke innovationsindsatsen.
Formålet er at give  

 ministeren mulighed for at iværksætte initiativer inden for  

 lovens område, når der konstateres eller opstår behov for  

 innovation, forskning og udvikling på særlige områder inden  

 for fødevare-, jordbrugs og fiskerisektoren.
Det forudsættes, at  

 alle konkrete projekter behandles i det relevante udvalg efter lovens  

 almindelige procedurer.
Til § 3 Til stk. 1 Bestemmelsen svarer indholdsmæssigt til § 8 i  

 produktudviklingsloven.
Det er hensigten i medfør af bemyndigelsen i §  

 11, stk. 1, at fastsætte regler om at prioritere nedenstående  

 tilskudsberettigede indsatsområder:
videreudvikling af eksisterende produkter eller produktionsprocesser  

 i jordbruget udvikling af nye, herunder mere miljø- og energivenlige eller  

 mere økonomiske produktionsprocesser for jordbrugsprodukter udvikling af nye produkter, der kan indgå i den  

 jordbrugsmæssige udnyttelse af en jordbrugsbedrift resultatorienteret forskning i det primære jordbrug erhvervsmæssig udnyttelse af resultaterne af  

 arbejdet.
 Bemyndigelsen i § 11, stk. 1, vil endvidere blive anvendt til at  

 fastsætte regler om yderligere prioriterede indsatsområder,  

 således at der er mulighed for at iværksætte  

 målrettede initiativer til fremme af innovation, forskning og udvikling  

 i de dele af fødevaresektoren, hvor der konstateres eller opstår  

 nye eller øgede behov.
Til stk. 2 Bestemmelsen svarer indholdsmæssigt til § 2, stk. 2, i  

 produktudviklingsloven.
Reglerne vil blive udformet i overensstemmelse med  

 Europa-Kommissionens rammebestemmelser for statsstøtte til salgsfremme  

 af og reklame for landbrugsprodukter og visse varer, der ikke henhører  

 under bilag I til Traktakten om oprettelse af Det Europæiske  

 Fællesskab,  jf.
EF-Tidende C 302, 12.11, 1987, s. 6.
De nærmere regler vil blive udformet således, at der fortsat  

 kan ydes tilskud til testmarkedsføring, deltagelse i messer og  

 lignende samt til egentlig markedsføring (reklame) i forbindelse med  

 brancheorganisationers indsats vedrørende generiske kampagner  

 omfattende produkter af generel interesse for hele eller dele af den  

 pågældende branche.
Der vil navnlig blive fokuseret på  

 produkter med nyhedsværdi i relation til de fødevarepolitiske  

 prioriteringer, herunder kvalitet, fødevaresikkerhed, miljø,  

 ernæring og økologi.
Endvidere vil tilskud til markedsudvikling  

 i visse tilfælde kunne ydes som et integreret element i projekter om  

 støtte til et produkts udvikling.
Det er hensigten at udforme reglerne således, at  

 brancheorganisationer, hvor én eller nogle få virksomheder  

 dominerer, ikke kan opnå tilskud til markedsføringsprojekter,  

 der skønnes at indgå som et almindeligt led i branchens  

 aktiviteter.
Endvidere vil der alene kunne ydes tilskud til projekter med  

 deltagelse af store virksomheder, såfremt disse indgår i  

 netværkssamarbejde, der rækker ud over den enkelte virksomhed, og  

 såfremt de indgår i projekter, der gennemførers i  

 samarbejde med små og mellemstore virksomheder og/eller i samarbejde  

 med forskningsinstitutioner.
Til § 4 Til stk. 1-2 og 4-6 Bestemmelserne svarer indholdsmæssigt til reglerne i § 6 i  

 produktudviklingsloven.
Til stk. 3 Med den foreslåede bestemmelse bemyndiges ministeren til at  

 bestemme, at medlemskredsen i udvalget udvides i forhold til den  

 repræsentation, der er fastlagt i § 4, stk. 2. Bemyndigelsen forventes  

 at finde anvendelse, såfremt der konstateres eller opstår nye  

 eller øgede behov.
Til § 5 Til stk. 1 Bestemmelsen svarer indholdsmæssigt til § 7a i  

 produktudviklingsloven bortset fra, at de nærmere bestemmelser om  

 prioriterede indsatsområder ikke længere fremgår af loven,  

 men fastsættes ved bekendtgørelse.
Det er hensigten i  

 medfør af bemyndigelsen i § 11, stk. 1, at fastsætte  

 bestemmelser om at prioritere nedenstående tilskudsberettigede  

 indsatsområder:
undersøgelse af et farvands fiskerimuligheder, udnyttelse af  

 særlige fiskebestande eller omlægning af fiskerier dertil forbedring og effektivisering af fiskeredskaber, afprøvning af  

 og træning i alternative fangstteknikker forsøg vedrørende bevaringsforanstaltninger og  

 reguleringssystemer, herunder udvikling og afprøvning af mere  

 selektive og skånsomme fiskeredskaber og fiskemetoder, som mindsker  

 uønsket bifangst og uhensigtsmæssig påvirkning af havbund  

 og bundfauna videreudvikling eller forbedring af eksisterende produkter og  

 produktionsprocesser med henblik på øget  

 værditilvækst samt udvikling af nye produktioner, der naturligt  

 kan indgå i den fiskerimæssige udnyttelse af havets levende  

 ressourcer udvikling af nye eller mere miljøvenlige eller rentable  

 produktioner, højere udnyttelsesgrad af fangsten, integreret  

 kvalitetsstyring samt anvendelse af alternative arter til  

 konsumformål udvikling og forbedring af produktionsmetoder inden for akvakultur,  

 herunder optimering af rensningsforanstaltninger og renere teknologi erhvervsmæssig udnyttelse af resultaterne af  

 udviklingsarbejdet.
 Endvidere er det hensigten at fastsætte regler om yderligere  

 prioriterede indsatsområder, således at der er mulighed for at  

 iværksætte målrettede initiativer til fremme af innovation,  

 forskning og udvikling i de dele af den primære fiskerisektor, hvor der  

 konstateres eller opstår nye eller øgede behov.
Til stk. 2 Bestemmelsen modsvarer indholdsmæssigt § 7b i  

 produktudviklingsloven.
De nærmere regler vil blive udformet således, at der fortsat  

 kan ydes tilskud til testmarkedsføring, deltagelse i messer og  

 lignende samt til egentlig markedsføring (reklame) i forbindelse med  

 brancheorganisationers indsats vedrørende generiske kampagner  

 omfattende produkter af generel interesse for hele eller dele af den  

 pågældende branche.
Der vil navnlig blive fokuseret på  

 produkter med nyhedsværdi i relation til de fødevarepolitiske  

 prioriteringer, herunder kvalitet, fødevaresikkerhed, miljø,  

 ernæring og økologi.
Endvidere vil tilskud til markedsudvikling  

 i visse tilfælde kunne ydes som et integreret element i projekter om  

 støtte til et produkts udvikling.
Det er hensigten at udforme reglerne således, at  

 brancheorganisationer, hvor én eller nogle få virksomheder  

 dominerer, ikke kan opnå tilskud til markedsføringsprojekter,  

 der skønnes at indgå som et almindeligt led i branchens  

 aktiviteter.
Endvidere vil der alene kunne ydes tilskud til projekter med  

 deltagelse af store virksomheder, såfremt disse indgår i  

 netværkssamarbejde, der rækker ud over den enkelte virksomhed, og  

 såfremt de indgår i projekter, der gennemførers i  

 samarbejde med små og mellemstore virksomheder og/eller i samarbejde  

 med forskningsinstitutioner.
Til § 6 Til stk. 1-2 og 4-6 Bestemmelsen svarer indholdsmæssigt til § 7f i den gældende  

 produktudviklingslov.
Til stk. 3 Med den foreslåede bestemmelse bemyndiges ministeren til at  

 bestemme, at medlemskredsen i udvalget udvides i forhold til den  

 repræsentation, der er fastlagt i § 6, stk. 2. Bemyndigelsen forventes  

 at finde anvendelse, såfremt der konstateres eller opstår nye  

 eller øgede behov.
Til § 7 Til stk. 1 Bestemmelsen svarer med enkelte ændringer indholdsmæssigt til  

 § 8 og § 12, stk. 1, i produktudviklingsloven.
Som omtalt under de  

 almindelige bemærkninger er det hensigten, at de mere detaljerede  

 bestemmelser om prioritering af indsatsområder fastsættes i  

 bekendtgørelse.
Ligesom under produktudviklingsloven er det hensigten,  

 at der også skal kunne ydes tilskud til videreudvikling af eksisterende  

 produkter eller produktionsprocesser.
 Bemyndigelsen i § 11, stk. 1, vil blive anvendt til at fastsætte  

 bestemmelser i bekendtgørelse om prioriterede indsatsområder,  

 betingelser og niveau for tilskud, som vil blive afgrænset i  

 overensstemmelse med det anførte i almindelige bemærkninger om  

 indsatsområder, tilskudsfølsomhed og tilskudsstrategi m.v.
 Bemyndigelsen vil endvidere blive anvendt til at fastsætte  

 bestemmelser i bekendtgørelse om yderligere prioriterede  

 indsatsområder, således at der er mulighed for at  

 iværksætte målrettede initiativer til fremme af innovation,  

 forskning og udvikling i de dele af fødevaresektoren, hvor der  

 konstateres eller opstår nye eller øgede behov.
Til stk. 2 Bestemmelsen om, at udvalget har en rådgivende funktion i forhold  

 til fødevareministeren vedrørende den samlede innovations-,  

 forsknings- og udviklingsindsats inden for lovens område, er fundet  

 hensigtsmæssig af hensyn til ønsket om at fremme en koordineret  

 indsats inden for lovens område.
En tilsvarende bestemmelse findes ikke  

 i den gældende produktudviklingslov.
 Det forudsættes, at udvalget medvirker til at styrke forbindelsen  

 mellem forskning og virksomhederne og bidrager til at styrke rammerne for  

 fremme af en virksomhedsrelevant og anvendelsesorienteret forsknings- og  

 innovationsindsats inden for fødevaresektoren.
 Udvalget forudsættes i øvrigt at bidrage til at fremme og  

 muliggøre virksomhedernes og bedrifternes ansvar for en  

 miljømæssigt og etisk bæredygtig udvikling, herunder med  

 fokus på virksomhedernes og bedrifternes medvirken i skabelsen af et  

 mere rummeligt arbejdsmarked.
Til stk. 3 Bestemmelsen modsvarer indholdsmæssigt § 8 a i  

 produktudviklingsloven.
 Reglerne vil blive udformet i overensstemmelse med Europa-Kommissionens  

 rammebestemmelser for statsstøtte til salgsfremme af og reklame for  

 landbrugsprodukter og visse varer, der ikke henhører under bilag I til  

 Traktakten om oprettelse af Det Europæiske Fællesskab, jf.  

 EF-Tidende C 302, 12.11, 1987, s. 6.
De nærmere regler vil blive udformet således, at der fortsat  

 kan ydes tilskud til testmarkedsføring, deltagelse i messer og  

 lignende samt til egentlig markedsføring (reklame) i forbindelse med  

 brancheorganisationers indsats vedrørende generiske kampagner  

 omfattende produkter af generel interesse for hele eller dele af den  

 pågældende branche.
Der vil navnlig blive fokuseret på  

 produkter med nyhedsværdi i relation til de fødevarepolitiske  

 prioriteringer, herunder kvalitet, fødevaresikkerhed, miljø,  

 ernæring og økologi.
Endvidere vil tilskud til markedsudvikling  

 i visse tilfælde kunne ydes som et integreret element i projekter om  

 støtte til et produkts udvikling.
Det er hensigten at udforme reglerne således, at  

 brancheorganisationer, hvor én eller nogle få virksomheder  

 dominerer, ikke kan opnå tilskud til markedsføringsprojekter,  

 der skønnes at indgå som et almindeligt led i branchens  

 aktiviteter.
Endvidere vil der alene kunne ydes tilskud til projekter med  

 deltagelse af store virksomheder, såfremt disse indgår i  

 netværkssamarbejde, der rækker ud over den enkelte virksomhed, og  

 såfremt de indgår i projekter, der gennemførers i  

 samarbejde med små og mellemstore virksomheder og/eller i samarbejde  

 med forskningsinstitutioner.
Til § 8 Til stk. 1 og 3-4 Bestemmelserne svarer med enkelte ændringer indholdsmæssigt  

 til § 12, stk. 2-5, i den gældende produktudviklingslov.
Der er  

 tilføjet en bestemmelse om udnævnelse af suppleant for udvalgets  

 formand, ligesom det foreslås, at Forbrugerrådet  

 repræsenteres i udvalget.
Herudover er en bestemmelse fra  

 produktudviklingsloven om, at tre medlemmer skal udpeges efter indhentet  

 fælles udtalelse fra de berørte brancheorganisationer,  

 udgået, hvilket skal ses i lyset af strukturudviklingen hen imod  

 større enheder og virksomhedssammenslutninger.
Til stk. 2 Med den foreslåede bestemmelse bemyndiges fødevareministeren  

 til at bestemme, at medlemskredsen i udvalget udvides i forhold til den  

 repræsentation, der er fastlagt i § 8, stk. 1. Det er hensigten at  

 udnævne 4 sagkyndige medlemmer med henblik på at sikre den  

 nødvendige erhvervsmæssige indsigt i udvalget.
Bemyndigelsen  

 forventes herudover at finde anvendelse, såfremt der opstår nye  

 eller øgede behov.
Til § 9 Bestemmelserne svarer indholdsmæssigt til § 13 i  

 produktudviklingsloven.
Til § 10 Til stk. 1 Bestemmelsen svarer for så vidt angår jordbrugsdelen  

 indholdsmæssigt til § 4, stk. 1, i strukturloven.
Der er dog foretaget  

 visse præciseringer, idet bestemmelsen alene vedrører  

 udviklingsdelen.
Fiskeridelen forudsættes behandlet i henhold til  

 regler fastsat i bekendtgørelse vedrørende lovforslagets  

 kapitel 3. Regler for tilskudsniveau og tilskudsberettigede projekter fastsat  

 efter lovforslagets kapitel 5 forudsættes videreført  

 uændret i forhold til gældende bekendtgørelse for  

 økologiske udviklingsprojekter, jf. dog bemærkninger til stk. 2  

 samt det anførte under almindelige bemærkninger om udvidelse af  

 anvendelsesområdet i relation til institutionskøkkener,  

 således at også statslige og selvejende institutioner omfattes af  

 tilskud til anvendelse af økologiske fødevarer.
 Det er hensigten i medfør af bemyndigelsen i § 11, stk. 1, at  

 fastsætte bestemmelser om at prioritere ikke kommercielle  

 økologiske udviklingsprojekter, der er af særlig betydning for  

 udvikling af økologisk jordbrugsproduktion, herunder økologisk  

 fremstillede jordbrugsprodukter til non-food-formål, vedrørende  

 nedenstående tilskudsberettigede indsatsområder:
1)	græsrodsforskning, (forskningsprægede forsøg, der  

 ikke gennemføres i det etablerede forskningsmiljø), 2)	markforsøg, 3)	udarbejdelse af undervisnings- eller informationsmateriale, 4)	informationsvirksomhed, undervisning og kursusafholdelse, 5)	aktiviteter inden for økologisk jordbrugsproduktion, som er  

 samordnet under landboorganisationernes rådgivningstjeneste og 6)	anvendelse af økologiske fødevarer i  

 institutioner.
 Bemyndigelsen i § 11, stk. 1, vil endvidere blive anvendt til at  

 fastsætte bestemmelser i bekendtgørelse om yderligere  

 prioriterede indsatsområder, der er ikke kommercielle, således at  

 der er mulighed for at iværksætte målrettede initiativer  

 til fremme af udvikling i de dele af fødevaresektoren, hvor der  

 konstateres eller opstår nye eller øgede behov for at fremme det  

 økologiske koncept.
Til stk. 2 Bestemmelsen indeholder en præcisering af, at ansøgninger  

 omhandlende økologiske projekter vedrørende innovation  

 og udvikling og projekter vedrørende bæredygtigt fiskeri med  

 hovedsageligt kommercielt sigte samt økologiske forskningsprojekter  

 behandles efter reglerne fastsat vedrørende denne lovs kapitel 2-4.  

 Det er hensigten, at behandlingen skal ske på baggrund af en udtalelse  

 fra Det Økologiske Fødevareråd, jf. § 5 og § 4, stk. 3 i  

 økologiloven.
Ansøgninger vedrørende  

 græsrodsforskning behandles, jf. bemærkningerne til stk. 1, efter  

 regler fastsat i bekendtgørelse vedrørende projekter, der er  

 omfattet af denne lovs kapitel 5.
Til stk. 3 Bortset fra præcisering vedrørende høring af det i § 6  

 nævnte rådgivende udvalg i forbindelse med udviklingsprojekter  

 vedrørende fremme af bæredygtig fiskeriproduktion, svarer  

 bestemmelsen indholdsmæssigt til § 4, stk. 3, i strukturloven.
Til § 11 Bemyndigelsen erstatter de nuværende bestemmelser i  

 produktudviklingslovens §§ 3 - 4, § 5, stk. 3, § 7, stk. 2, §§ 7c-7d, § 9 og  

 § 10 om tilskudsmodtagere, betingelser for tilskud og  

 beløbsgrænser samt produktudviklingslovens § 24, i henhold til  

 hvilken fødevareministeren fastsætter nærmere regler om  

 lovens administration, herunder om, hvilke udgifter der er  

 tilskudsberettigede, og niveau for tilskudssatsen.
 Det er hensigten at fastsætte regler om den nærmere  

 fremgangsmåde for administrationen af de enkelte ordninger.
 Det er endvidere hensigten at udnytte bemyndigelsen til at fastsætte  

 regler i bekendtgørelse om prioriterede indsatsområder, jf. det  

 anførte under almindelige bemærkninger samt bemærkninger  

 til § 3, § 5, § 7 og § 10.
Herudover er det hensigten også at yde tilskud til  

 anvendelsesorienteret forskning i det primære jordbrug, som  

 gennemføres af forsknings- og forsøgsinstitutioner, der  

 opfylder betingelserne jf.
Europa-Kommissionens rammebestemmelser for  

 statsstøtte til forskning og udvikling, jf. i den forbindelse seneste  

 ændring heraf (EFT C 48 13.02.1998) om forhøjet tilskud til  

 også private forsknings- og forsøgsinstitutioner.
Reglen er endvidere begrundet i ønsket om en harmonisering af  

 regelsæt vedrørende det primære jordbrug og den  

 primære fiskerisektor.
En maksimal beløbsgrænse på  

 750.000 kr., der har været gældende i produktudviklingsloven for  

 tilskud til projekter i det primære jordbrug, vil blive ophævet  

 med ikrafttrædelse af nærværende lov.
For så vidt  

 angår betingelser for tilskud samt kredsen af tilskudsmodtagere, er det  

 hensigten at benytte bemyndigelsen til at fastsætte regler, der svarer  

 til reglerne i produktudviklingslovens §§ 3-4, § 5, stk. 3, § 7, stk. 2, §§  

 7c-7d, § 9 og § 10, jf. dog det anførte under almindelige  

 bemærkninger om at tilskud til projekter vedrørende anvendelse  

 af økologiske fødevarer i kommunale og amtskommunale  

 institutioner også omfatter tilskud til køkkener i statslige og  

 selvejende institutioner samt muligheden for også at yde tilskud til  

 forskning i det primære jordbrug.
Det er hensigten at udforme reglerne  

 således, at tilskud til virksomheder især kan ydes til små  

 og mellemstore virksomheder (SMV).
Regler i bekendtgørelse om, hvem der kan opnå tilskud,  

 forudsættes udformet således, at store virksomheder samt  

 brancher, hvor én eller nogle få virksomheder dominerer  

 branchen, ikke kan opnå tilskud til almindelig produktudvikling.
Det er  

 imidlertid hensigten at udforme reglerne således, at der kan ydes  

 tilskud til store virksomheder, såfremt disse indgår i  

 netværkssamarbejde eller partnerskab, der rækker ud over den  

 enkelte virksomhed, og indgår i projekter, der gennemføres i  

 samarbejde med små- og mellemstore virksomheder, og/eller i samarbejde  

 med forskningsinstitutioner.
 Små og mellemstore virksomheder forudsættes defineret i  

 overensstemmelse med Fællesskabets rammebestemmelser for  

 statsstøtte til små og mellemstore virksomheder (SMV).  

 SMV-virksomheder defineres i rammebestemmelserne af 23. juli 1996 som en  

 virksomhed:
med højst 250 medarbejder og enten en årsomsætning på højst 40 mill.
ECU,  

 eller en samlet balance på højst 27 mill.
ECU, hvor højst 25% af kapitalen ejes af et eller flere selskaber,  

 som ikke opfylder denne definition, bortset fra offentlige  

 investeringsselskaber, venture-selskaber, eller - forudsat at der ikke  

 udøves nogen kontrol - institutionelle investorer.
Til § 12 Til stk. 1-3 og 6 Det er fundet mest hensigtsmæssigt, at der i loven på centrale  

 områder er angivet støtteniveau vedrørende forskellige  

 typer af støttemodtagere.
 Ved meromkostninger forstås de ekstraomkostninger, der er forbundet  

 med det pågældende projekt.
 Der vil blive fastsat regler om, at tilskud til andre (store)  

 virksomheder, jf. § 12, stk. 2, i forbindelse med samarbejdsprojekter  

 maksimalt kan udgøre 40%, i de tilfælde hvor  

 forskningsinstitutioner eller små og mellemstore virksomheder  

 står som ansøgere.
 Det er hensigten at fastsætte en regel i bekendtgørelse om,  

 at der ikke kan ydes tilskud til projekter, hvor de tilskudsberettigede  

 omkostninger udgør mindre end 40.000 kr. for ansøgninger i  

 henhold til kapitel 2-3 og 5 samt en beløbsgrænse på  

 100.000 kr. for projekter i henhold til kapitel 4.
 Endvidere er det hensigten at fastsætte regler om forhøjet  

 tilskudsniveau til private forskningsinstitutioner, der opfylder  

 betingelserne i rammebestemmelserne for statsstøtte til forskning og  

 udvikling, jf. seneste ændring af rammebetingelserne, EF-Tidende C 48,  

 13.02, 1998.
Til stk. 4 Bestemmelsen svarer indholdsmæssigt til gældende regler i  

 bekendtgørelsen for økologiske udviklingsprojekter under  

 strukturloven vedrørende undervisnings-, informations- og  

 rådgivningsaktiviteter.
Til stk. 5 Bestemmelsen tænkes anvendt i forbindelse med projekter i henhold  

 til kapitel 5 vedrørende f.eks. tilskud til rådgivning og  

 græsrodsforskning samt andre initiativer som led i  

 gennemførelsen af indgåede finanslovsaftaler.
Til § 13 Bestemmelsen svarer indholdsmæssigt til § 15 i  

 produktudviklingsloven.
Til stk.1 Udbetaling af tilskud er betinget af indgåelse af en tilskudsaftale,  

 hvorved ansøgeren accepterer de vilkår og de tidsfrister, der er  

 en forudsætning herfor.
Til stk. 2 Dispensationsadgangen forudsættes i lighed med praksis fra  

 produktudviklingslovens § 15 anvendt til at fravige 5 års fristen, hvor  

 virkningen som følge af sagens karakter ikke kan nå at  

 indtræde i løbet af 5 år.
Eksempelvis vil dette ikke  

 være muligt i en række tilfælde på  

 planteforædlingsområdet.
Til stk. 3 Det er hensigten at fastsætte regler om, at tilskud ikke ydes til  

 udgifter, der er afholdt før beslutning om tilsagn om tilskud er  

 truffet i henhold til denne lov.
Til stk. 5 Det forudsættes, at modregning fortsat vil kunne administreres ved  

 anvendelse af det eksisterende centrale fordringsregister (CFR) under Told-  

 og Skattestyrelsen, jf. beskrivelse under almindelige bemærkninger til  

 lovforslag nr.
L 199 om ændring af forskellige lovbestemmelser om  

 inddrivelse af statskrav, jf.
L 199, fremsat den 9. februar 1999.
Til § 14 Det tydeliggøres, at der kan afholdes udgifter til information om  

 offentlige mærknings- og kvalitetsordninger samt til evaluering af  

 ordningerne.
Herudover svarer bestemmelsen indholdsmæssigt  til § 21 i  

 produktudviklingsloven.
 Den gældende hjemmel i produktudviklingslovens § 21 har været  

 anvendt til via aktstykkeprocedure at afholde udgifter til:
- -	udvikling af strategiudviklingsarbejde for dansk  

 fødevareindustri -	reklamebureauer i forbindelse med implementering af  

 markedsføringsstrategier -	etablering af rejsehold på Landbrugets Rådgivningscenter,  

 der har til formål at rådgive og udforme projekter og nye  

 projektideer således, at især mindre virksomheder  

 understøttes i ansøgningsfasen vedrørende  

 ansøgninger under loven -	generelle informationsaktiviteter vedrørende lovens  

 område Til § 15 Efter § 17, stk.1, i den gældende strukturlov, kan  

 fødevareministeren fastsætte regler om, at afgørelser  

 ikke kan indbringes for anden administrativ myndighed, og om klagefrist.  

 Ligeledes kan ministeren i henhold til produktudviklingslovens § 22  

 fastsætte regler om klageadgang, herunder afskære  

 klageadgang.
 Fødevareministeren har benyttet sin bemyndigelse i § 17, stk. 1, i  

 strukturloven til at fastsætte følgende bestemmelser:
 I bekendtgørelse nr. 881 af 11. december 1998 om tilskud til  

 økologisk jordbrugsproduktion m.v. er der i § 36 fastsat regler om, at  

 Strukturdirektoratets afgørelser ikke kan indbringes for anden  

 administrativ myndighed.
 I bekendtgørelse nr. 440 af 9. juni 1999 om tilskud til  

 produktudvikling af jordbrugs- og fiskeriprodukter samt forsøgsfiskeri  

 m.v. er der i § 1, stk. 3, fastsat bestemmelse om, at Strukturdirektoratets  

 afgørelser ikke kan indbringes for anden administrativ myndighed.
 Ifølge den gældende produktudviklingslov, § 17, kan  

 afgørelser truffet af de i henhold til loven nedsatte rådgivende  

 udvalg samt bevillingsnævnet ikke indbringes for anden administrativ  

 myndighed.
Til stk. 1 Bestemmelsens stk.1 er en videreførelse af adgangen for  

 fødevareministeren i produktudviklingslovens § 22 og strukturlovens §  

 16, stk. 1, til at uddelegere sine beføjelser til en institution under  

 Fødevareministeriet.
Det er hensigten, at Strukturdirektoratet fortsat  

 skal forestå administrationen af ordningerne og endvidere at  

 fastsætte regler om klage.
Det skal bemærkes, at  

 Strukturdirektoratet forventes sammenlagt med EU-direktoratet i et nyt  

 direktorat, Direktoratet for FødevareErhverv, den 1. april år  

 2000 Der gives mulighed for helt eller delvist at afskære klageadgangen.  

 For afgørelser truffet på grundlag af de rådgivende  

 udvalgs indstilling er det hensigten at bibeholde klageadgangen  

 vedrørende retlige spørgsmål.
Endvidere gives der med forslaget ret til at genoptage sagen  

 (remonstration), dvs. at den myndighed, der har truffet afgørelsen i  

 første instans, kan få mulighed for at genvurdere  

 afgørelsen, selv om der er indgivet klage.
Myndigheden kan i  

 sådanne tilfælde træffe en ny realitetsafgørelse,  

 der giver klageren hel eller delvis medhold, uden at sagen skal  

 forelægges rekursinstansen.
Remonstration kan være en mere hensigtsmæssig måde  

 på ny at få sagen prøvet på frem for en formel klage  

 til en anden instans.
Remonstration vil således i mange tilfælde  

 være en hurtigere måde at få sagen vurderet på.
Der  

 vil på områder, hvor klageadgangen ikke i øvrigt er  

 afskåret, altid være adgang for klageren til at påklage den  

 afgørelse, som myndigheden i første instans træffer  

 også efter, at sagen har været revurderet i første  

 instans.
Det har hidtil været vurderingen, at remonstration kunne ske i alle  

 tilfælde uden formel hjemmel.
Folketingets Ombudsmand har imidlertid  

 givet udtryk for, at remonstration i tilfælde, hvor der er indgivet  

 klage, efter ombudsmandens opfattelse kræver udtrykkelig lovhjemmel.  

 Denne udtrykkelige lovhjemmel indføres med forslaget.
Til stk. 2 Begrundelsen for, at afgørelser truffet af Innovationsudvalget  

 alene kan påklages til fødevareministeren for så vidt  

 angår retlige spørgsmål, er navnlig, at udvalget er et  

 sagkyndigt organ, der i et vist omfang vil skulle træffe  

 afgørelser, der indeholder et skønsmæssigt element.
Til § 16 Bestemmelserne om kontrol, tilsyn, regnskab og revision svarer i sit  

 indhold til bestemmelserne i § 18 i den gældende strukturlov bortset  

 fra, at det i stk. 2 i forslaget er præciseret, at de kontrollerende  

 myndigheder også har adgang til materiale, der opbevares i elektronisk  

 form samt at det i stk. 4 i forslaget udtrykkeligt er anført, at  

 politiet om nødvendigt yder bistand til gennemførelse af den i  

 stk. 2 nævnte kontrol.
 Fødevareministeren har benyttet bemyndigelsen i § 18 i nævnte  

 lov til at fastsætte følgende bestemmelser i  

 bekendtgørelse:
 I bekendtgørelse nr. 881 af 11. december 1998 om tilskud til  

 økologisk jordbrugsproduktion m.v. er der i § 27 fastsat regler  

 svarende til lovens regler om kontrol.
Til stk. 1 Bestemmelsen svarer til § 18, stk. 1, i strukturloven.
Bestemmelsen giver fødevareministeren mulighed for at  

 fastsætte regler om kontrol, tilsyn og revision samt til at  

 fastsætte regler om regnskaber.
Der kan herunder fastsættes  

 regler herom i forhold til myndigheder m.v., der af ministeren er bemyndiget  

 til at udøve ministerens beføjelser, jf. lovens § 15, stk.1,  

 samt i forhold til Innovationsudvalget, jf. § 7.
Til stk. 2 Bestemmelsen svarer indholdsmæssigt til § 18, stk. 2, i  

 strukturloven og § 19 i produktudviklingsloven.
Det præciseres  

 således, at der ikke skal foreligge en retskendelse.
For at kunne gennemføre en effektiv kontrol med tilskudsmodtagerne  

 må myndighederne have adgang til at foretage eftersyn.
Myndighedernes  

 adgang omfatter alle lokaler på bedriften eller virksomheden.
Det  

 forudsættes endvidere, at myndighederne har ret til at gøre sig  

 bekendt med bedriftens eller virksomhedens skriftlige materiale, herunder  

 materiale der opbevares i elektronisk form, i det omfang det er  

 nødvendigt for at udøve kontrol efter loven og uanset  

 opbevaringsstedet.
Det bemærkes, at kontrollen ofte skal  

 gennemføres på jordbrugsbedrifter, hvor en opdeling i en privat  

 og en forretningsmæssig del ikke er mulig.
Det er derfor ikke muligt i  

 disse tilfælde at begrænse adgangen til at gennemse dokumenter  

 m.v. til den forretningsmæssige del af bedriften.
Omtalen af materiale  

 i elektronisk form medtages af præciseringsårsager, da det hidtil  

 har været antaget, at også sådant materiale kunne efterses  

 af de kontrollerende myndigheder.
Da bestemmelsen alene regulerer spørgsmål om  

 stikprøvekontrol, skal der i overensstemmelse med almindelige  

 lovgivningsprincipper ikke indhentes retskendelse.
Hvis der før  

 gennemførelsen af kontrolbesøget foreligger mistanke om et  

 strafbart forhold, herunder svig med nationale midler, kan der ikke som et  

 led i kontrollen ske adgang uden retskendelse.
Spørgsmålet om  

 retskendelse skal i så fald behandles af domstolene efter  

 retsplejelovens regler om ransagning.
I praksis medvirker tilskudsmodtagerne i langt de fleste tilfælde i  

 gennemførelsen af kontrollen.
Det er derfor yderst sjældent, at  

 der i praksis er behov for at gennemtvinge et kontrolbesøg.
 Bestemmelsen om adgang uden retskendelse svarer til bestemmelserne i anden  

 tilskudslovgivning inden for Fødevareministeriets område.  

 Bestemmelsen om, at kontrollen kan ske uanmeldt, jf. formuleringen "til  

 enhver tid" har hidtil ikke eksplicit fremgået af den lovgivning, der  

 ophæves ved dette forslag, men bestemmelsen har stedse været  

 praktiseret således.
Det har været overvejet at indskrænke anvendelsesområdet  

 for bestemmelsen om kontrolbesøg, herunder adgangen til at  

 gennemføre kontrol uden retskendelse.
Dette er imidlertid ikke fundet  

 hensigtsmæssigt, da kontrollen i så fald ikke effektivt vil kunne  

 imødegå svig og uregelmæssigheder med nationale  

 såvel som EU-midler.
Det bemærkes desuden, at kontrollen i  

 henhold til EU-reglerne skal kunne ske uanmeldt.
Med udtrykket "og personer, som er særligt bemyndiget hertil" gives  

 der mulighed for, at myndighederne i specielle tilfælde kan inddrage  

 personer med en særlig fagkundskab i kontrollen.
Endvidere giver  

 bestemmelsen mulighed for at andre, såsom repræsentanter for  

 Europa-Kommissionen og Revisionsretten, kan medvirke ved kontrollen.
Denne  

 mulighed indebærer ikke, at de pågældende kan træffe  

 beslutninger inden for lovens område.
Beslutninger inden for lovens  

 område træffes af de danske myndigheder.
Til stk. 3 Bestemmelsen svarer indholdsmæssigt til § 18, stk. 3 i den  

 gældende strukturlov.
 Bestemmelsen præciserer ansøgers forpligtelse til at yde den  

 fornødne hjælp og vejledning ved kontrollens  

 gennemførelse og til at udlevere materiale til de kontrollerende  

 myndigheder på disses begæring, jf. bestemmelsens stk. 2.
 Bestemmelsen kan ikke anvendes til at pålægge ansøgeren  

 en pligt til at udlevere materiale, hvor der på forhånd  

 foreligger begrundet mistanke om strafbart forhold.
Til stk. 4 Bestemmelsen om, at politiet om nødvendigt skal yde bistand ved  

 kontrollen, er hidtil ikke eksplicit fremgået af den lovgivning, der  

 ophæves ved dette forslag.
Bestemmelsen svarer til bestemmelser i anden  

 tilskudslovgivning inden for Fødevareministeriets område.
Til § 17 Til stk. 1 Bestemmelsen svarer indholdsmæssigt til § 20, stk. 1, i  

 strukturloven.
Bestemmelsen giver fødevareministeren hjemmel til at træffe  

 beslutning om bortfald af tilskud i de i bestemmelsen nævnte  

 tilfælde.
En tilskudsmodtager kan således komme i en situation,  

 hvor vedkommende ikke længere opfylder betingelserne for tilskud,  

 hvorefter retten til tilskud bortfalder.
Til stk. 2 Bestemmelsen svarer indholdsmæssigt til § 20, stk. 2, i  

 strukturloven.
I tilfælde, hvor retten til tilskud bortfalder, vil  

 fødevareministeren kunne beslutte, at der skal ske tilbagebetaling af  

 ydet tilskud med tillæg af renter.
Der er ofte tale om, at tilskud ydes  

 gennem mere end ét år.
Det kan derfor forekomme, at der skal ske  

 tilbagebetaling af tilskud for flere år.
Til stk. 3 Det er hensigten at fastsætte regler om, at tilbagebetaling skal  

 tillægges renter regnet fra tilskuddets udbetaling med den rentesats,  

 der er fastsat i renteloven.
Til § 18 Bestemmelsen svarer til bestemmelser i § 22 i strukturloven og  

 indholdsmæssigt til § 16a, stk. 1-2 og stk. 4-5, i  

 produktudviklingsloven om inddrivelse af tilgodehavender som følge af  

 krav om tilbagebetaling.
Til § 19 Til stk. 1-2 Bestemmelserne svarer indholdsmæssigt til § 20, stk. 1-2, i  

 produktudviklingsloven.
Til stk. 3 Der tilsigtes med bestemmelsen en forenkling af tilbagebetalingsregler,  

 således at projekter med tilskud, der er mindre end 750.000 kr., ikke  

 omfattes af krav om tilbagebetaling.
Beløbsgrænsen svarer til  

 den såkaldte de minimis-regel, jf. rammebestemmelserne for  

 statsstøtte til små og mellemstore virksomheder.
Af hensyn til  

 de nævnte virksomheder indførte Europa-Kommissionen i 1992 den  

 såkaldte de minimis-regel, hvori det vurderes, at tilskud under et  

 bestemt tærskelbeløb ikke virker konkurrenceforvridende eller  

 påvirker handelen mellem medlemsstaterne, Jf.
Kommissionens meddelelse  

 om de minimis-regelen, EF-Tidende nr.
C 68 af 6/3 1996, s. 9.
Til stk. 4 Bestemmelsen svarer indholdsmæssigt til § 20, stk. 3, i den  

 gældende produktudviklingslov.
Til § 20 Baggrunden for forslaget om overførsel af tilskud til konto i  

 pengeinstitut er, at konto-til-konto-overførsler er en hurtigere og  

 sikrere betalingsmåde end betaling via crossede checks.
Samtidig er det  

 en betalingsmåde, der bliver mere sædvanlig.
 Det er en forudsætning, at der er tale om en konto i Danmark eller i  

 et af de øvrige EU-lande, hvortil overførslen af  

 tilskudsbeløbet kan ske uden ekstra udgift for staten.
 Krav om angivelse af konto som betingelse for udbetaling af  

 tilskudsbeløb vil f.eks. også omfatte den, der har fået  

 overdraget fordringen til eje eller pant efter dansk rets almindelige  

 regler.
 Bestemmelsen svarer til § 12 i den gældende strukturlov.
Til § 21 Bortset fra en redaktionel ændring svarer bestemmelsen  

 indholdsmæssigt til § 18 i produktudviklingsloven.
Det er hensigten at  

 fastsætte nærmere bestemmelser svarende til reglerne i § 31 i  

 produktudviklingsbekendtgørelsen (bekendtgørelse nr. 440 af 9.  

 juni 1999), der ophæves helt eller delvist samtidig med  

 nærværende lovs ikrafttrædelse eller dele af lovens  

 ikrafttrædelse.
Til § 22 Bestemmelserne i lovforslagets § 22 svarer i princippet til § 23, stk.  

 1-5, i strukturloven.
 Fødevareministeren har benyttet sin bemyndigelse i § 23, stk. 4 og  

 5 i nævnte lov til at fastsætte regler om straf af bøde  

 for overtrædelse af reglerne, og af muligheden for at  

 pålægge selskaber m.v. strafansvar efter reglerne i straffelovens  

 5. kapitel, til at udstede følgende bestemmelser i  

 bekendtgørelse:
 I § 35 i bekendtgørelse nr. 881 af 11. december 1998 om tilskud til  

 økologisk jordbrugsproduktion m.v. er strukturlovens  

 straffebestemmelser gengivet.
Til stk. 1 Bestemmelsen nævner de tilfælde, der er strafbare efter loven.  

 Strafferammen er bøde, medmindre højere straf er forskyldt  

 efter den øvrige lovgivning.
Til stk. 2 Det er hensigten at fastsætte regler om straf af bøde for  

 overtrædelse af bestemmelser i reglerne eller af vilkår, der  

 meddeles efter reglerne.
Til stk. 3 Bestemmelsen præciserer, at selskaber m.v. (juridiske personer)  

 også kan pålægges strafansvar.
Til § 23 Bestemmelserne i lovforslagets § 23 svarer indholdsmæssigt til § 23,  

 stk. 6 og 7, i strukturloven.
Dog er § 23, stk. 3, i lovforslaget ikke  

 medtaget i nævnte lov, men fremgik af den lov, der afløstes af  

 nævnte lov, nemlig lov om støtte til jordbrugets  

 strukturudvikling og til økologisk jordbrug m.v., jf.  

 lovbekendtgørelse nr. 715 af 30. august 1995. Bestemmelsen  

 præciserer, at hvis bøden betales i rette tid, eller bliver den  

 efter stedfunden vedtagelse inddrevet eller afsonet, bortfalder videre  

 forfølgning.
 I bekendtgørelse nr. 881 af 11. december 1998 om tilskud til  

 økologisk jordbrugsproduktion m.v., er straffebestemmelserne m.v. i  

 nævnte lov gengivet i § 35.
Muligheden for at afgøre en overtrædelse med  

 bødeforlæg ses ikke at have været anvendt på de  

 områder, hvor der har været lovhjemmel hertil.
Som årsag  

 hertil kan anføres, at det er uhyre sjældent, at der er sket  

 overtrædelser af ovennævnte støttelove, som  har givet  

 grundlag for anvendelse af nævnte støtteloves  

 straffebestemmelser.
 Den foreslåede hjemmel til at meddele administrative bøder  

 svarer til regler i anden støttelovgivning inden for  

 Fødevareministeriets område.
 Et udenretligt bødeforlæg opfattes ofte som en mere enkel og  

 mindre belastende afgørelsesform end en indenretlig  

 afgørelse.
Anvendelsen af bestemmelsen forudsætter, at den  

 pågældende erkender sig skyldig i overtrædelsen og  

 erklærer sig enig i, at sagen afgøres med  

 bødeforlæg.
Bestemmelsen indebærer en aflastning for  

 domstolene.
Hvis den pågældende ikke accepterer  

 bødeforlægget, skal myndigheden anmode anklagemyndigheden om at  

 rejse tiltale.
Sagen behandles i givet fald ved domstolene.
 I forbindelse med vedtagelse af administrativ bøde gives mulighed  

 for, at betalingsfristen efter begæring kan forlænges.
 Hvis bøden betales rettidigt, eller hvis bøden efter  

 stedfunden vedtagelse inddrives eller afsones, bortfalder videre  

 forfølgning.
Til § 24 Da lovforslaget skal notificeres for Europa-Kommissionen, foreslås  

 det, at ministeren for fødevarer, landbrug og fiskeri fastsætter  

 tidspunktet for lovens eller dele af lovens ikrafttræden.
Tilskud til udviklingsprojekter i henhold til § 4 i gældende  

 strukturlov videreføres i dette lovforslag.
Den del af bemyndigelsen i  

 gældende strukturlovs § 4, som vedrører arealtilskud,  

 videreføres i lovforslag vedrørende den kommende  

 landdistriktsstøttelov, jf. forslag til lov om støtte til  

 udvikling af landdistrikterne, L 54, fremsat den 27. oktober 1999.  

 Ophævelse af strukturloven koordineres med dette lovforslag.
