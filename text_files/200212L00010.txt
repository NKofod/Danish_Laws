Fremsat den 3. oktober 2002 af  

 indenrigsministeren (Lars Løkke Rasmussen) Forslag til Lov om medicinsk udstyr § 1. Indenrigs- og sundhedsministeren kan fastsætte de  

 regler, der er nødvendige for gennemførslen og anvendelsen her  

 i landet af Det Europæiske Fællesskabs retsforskrifter om  

 medicinsk udstyr.
 Stk. 2. I de i stk. 1 omhandlede regler kan der  

 fastsættes bestemmelser om:
 1)	Krav til udstyrets sikkerhed, kvalitet og ydeevne.
 2)	Krav om typegodkendelse af produkter og godkendelse af  

 fremstillingsmetoder samt om mærkning.
 3)	Forbud mod eller indskrænkning i adgangen til  

 markedsføring, forhandling, distribution
og ibrugtagning.
 4)	Registrering af personer, der er ansvarlige for  

 markedsføringen.
 5)	Myndighedstilsyn og  kontrol, herunder adgang til relevante  

 fabrikations-, forretnings- og lagerlokaliteter uden retskendelse.
 6)	Påbud om indberetning af forhold indtruffet efter  

 markedsføringen.
 7)	Påbud om tilbagekaldelse fra markedet, tilbagekøb og  

 afhjælpning af risici eller mangler ved medicinsk udstyr.
 8)	Krav om klinisk afprøvning af medicinsk udstyr på  

 mennesker og krav om godkendelse af kliniske afprøvninger.
 9)	Betaling for registrering, dispensations- og klagesagsbehandling,  

 behandling af ansøgninger om kliniske afprøvninger samt godkendelse, tilsyn og kontrol.
 § 2. Indenrigs- og sundhedsministeren kan endvidere  

 fastsætte regler om, at medicinsk udstyr kun kan udleveres på  

 apotek, herunder kun efter rekvisition fra læge eller  

 tandlæge.
 Stk. 2. Ministeren kan fastsætte regler om reklame for  

 medicinsk udstyr.
 § 3. Indenrigs- og sundhedsministeren kan bemyndige statslige  

 og kommunale myndigheder eller private foretagender til at udføre  

 godkendelses-, tilsyns- og kontrolforanstaltninger efter loven.
 Stk. 2. Ministeren kan endvidere bemyndige de i stk. 1  

 nævnte myndigheder og foretagender til at udstede forbud og påbud  

 efter bestemmelser fastsat i medfør af § 1, stk. 2, nr. 3, 6  

 og 7.
 Stk. 3. Ministeren kan fastsætte regler om betaling for  

 behandling af ansøgninger om bemyndigelse, udvidelse eller  

 ændring af bemyndigelse samt tilsyn og kontrol med foretagender, der er  

 bemyndiget efter stk. 1 og 2.
 § 4. Indenrigs- og sundhedsministeren kan  

 fastsætte regler om adgangen til at påklage afgørelser,  

 som er truffet efter delegation eller i henhold til bemyndigelse efter  

 § 3, stk. 1 og 2. Ministeren kan i den forbindelse fastsætte  

 regler om, at visse afgørelser ikke kan påklages til  

 højere administrativ myndighed.
 § 5. Indenrigs- og sundhedsministeren eller den, der har  

 bemyndigelse efter § 3, stk. 1 og 2, kan kræve meddelt alle  

 oplysninger, som er nødvendige for administration af loven.
 § 6. Der kan i forskrifter, der udfærdiges i henhold til  

 loven, fastsættes straf af bøde for overtrædelse af  

 bestemmelser i forskrifterne, med mindre højere straf er forskyldt  

 efter anden lovgivning.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 7. Loven træder i kraft den 1. januar 2003.
 Stk. 2. Samtidig ophæves lov nr. 368 af 6. juni 1991 om  

 medicinsk udstyr.
 Stk. 3. Følgende bekendtgørelser, der er fastsat  

 i medfør af den i stk. 2 nævnte lov, opretholdes indtil de  

 ophæves eller afløses af regler udstedt efter denne  

 lov:
 1)	Bekendtgørelse nr. 139 af 1. marts 1995 om aktivt,  

 implantabelt medicinsk udstyr.
 2)	Bekendtgørelse nr. 695 af 28. februar 1998 om reklame for  

 medicinsk udstyr.
 3)	Bekendtgørelse nr. 89 af 4. februar 2000 om medicinsk udstyr  

 til in vitro-diagnostik.
 4)	Bekendtgørelse nr. 244 af 23. april 2002 om gebyrer for  

 medicinsk udstyr.
 5)	Bekendtgørelse nr. 105 af 27. februar 2002 om medicinsk  

 udstyr.
 § 8. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Lovforslagets formål og indhold i hovedtræk Med lovforslaget erstattes lov nr. 368 af 6. juni 1991 om  

 medicinsk udstyr, som ændret ved lov nr. 461 af 10. juni 19971) .
Lov om medicinsk udstyr er en bemyndigelseslov, som  

 bemyndiger indenrigs- og sundhedsministeren til at fastsætte regler om  

 medicinsk udstyr, herunder regler som har til formål at  

 gennemføre og anvende EF-retsforskrifterne om medicinsk udstyr.
Loven  

 indeholder ikke i sig selv forskrifter om, hvilke kvalitets- og  

 sikkerhedskrav, der skal gælde for medicinsk udstyr.
Disse krav er i  

 dag fastsat i foreløbig tre bekendtgørelser om medicinsk  

 udstyr, som i Danmark gennemfører de tilsvarende EF-direktiver, der  

 med forskellige anvendelsesområder dækker et meget bredt spektrum  

 af produkter, som anvendes i behandlingsmæssig, forebyggende og  

 diagnostisk øjemed.
 Med lovforslaget videreføres de centrale  

 bestemmelser i den nugældende lov, således at der fortsat i det  

 hele vil være tale om en lov, som bemyndiger indenrigs- og  

 sundhedsministeren til at fastsætte de præcise regler om  

 kvalitets- og sikkerhedskrav til medicinsk udstyr, herunder  

 fastsættelse af godkendelsessystemets opbygning mv.
 I forhold til den gældende lovgivning, foretages der  

 med lovforslaget imidlertid enkelte ændringer af reglerne i forhold til  

 den gældende praksis i forvaltningen af EF-reglerne om kvalitet og  

 sikkerhed for medicinsk udstyr.
 Der vil således blive foretaget en ændring af  

 loven i forhold til EF-reglernes adgang til at kunne fastsætte krav til  

 forhandlere af medicinsk udstyr, jf. § 1, stk. 2, nr. 3,  

 således at der herefter vil være mulighed for at træffe  

 foranstaltninger overfor mellemhandlere, distributører mv., der  

 videresælger medicinsk udstyr, som ikke opfylder til  

 fællesskabskravene.
Med lovforslaget ønskes der desuden tilvejebragt en  

 hjemmel til at regulere privatpersoners adgang til erhvervelse af medicinsk  

 udstyr, idet der her særligt tænkes på visse typer  

 diagnostisk udstyr til hjemmebrug, jf. § 2, stk. 1. Loven  

 indeholder i øjeblikket en hjemmel til, at indenrigs- og  

 sundhedsministeren kan fastsætte regler om, at medicinsk udstyr kun kan  

 udleveres efter rekvisition fra læge eller tandlæge.
Denne  

 hjemmel ønskes suppleret af en hjemmel til, at der kan  

 fastsættes regler om, at medicinsk udstyr kun kan udleveres på  

 apotek, hvor dette ikke er forbundet med et krav om  

 lægerekvisition.
Endvidere ønskes der med lovforslaget en  

 fastsættelse af en udtrykkelig hjemmel til at fastsætte regler om  

 betaling for Lægemiddelstyrelsens opgaver vedrørende  

 overvågning af markedet for medicinsk udstyr, jf. § 1,  

 stk. 2, nr. 9. En sådan hjemmel har hidtil været fastsat i  

 en tekstanmærkning i de enkelte års finanslove, da den  

 nuværende hjemmel i lov om medicinsk udstyr er upræcis.
En  

 præcis hjemmel bør derfor rettelig indsættes i lov om  

 medicinsk udstyr.
 Idet Lægemiddelstyrelsen desuden inden for kort tid  

 forventes at overtage de forpligtelser, der er fastsat i EF-direktiverne om  

 medicinsk udstyr vedrørende behandling af ansøgninger om  

 bemyndigelse, udvidelse eller ændring af bemyndigelse samt tilsyn og  

 kontrol med private foretagender, som er bemyndiget til varetagelse af  

 opgaver i henhold til lov om medicinsk udstyr, ønskes der samtidig  

 fastsat en udtrykkelig hjemmel til fastsættelse af regler om betaling  

 herfor, jf. § 3, stk. 3.
2. Gældende lovgivning og ordninger på området Lov om medicinsk udstyr er en bemyndigelseslov, der giver  

 indenrigs- og sundhedsministeren hjemmel til at fastsætte de regler,  

 der er nødvendige, for at sikre høj kvalitet og sikkerhed i  

 forbindelse med markedsføring og ibrugtagning af medicinsk udstyr.
a.
Anvendelsesområde Lovgivningen om medicinsk udstyr omfatter et meget bredt  

 spektrum af produkter.
Medicinsk udstyr omfatter således ethvert  

 instrument, apparat, udstyr, materiale, utensilie, anordning,  

 hjælpemiddel eller enhver anden genstand anvendt alene eller i  

 kombination, herunder edb-programmel, der hører med til korrekt brug  

 heraf, som af fabrikanten er beregnet på mennesker med henblik på  

 diagnosticering, forebyggelse, overvågning, behandling eller lindring  

 af sygdomme; diagnosticering, overvågning, behandling, lindring af  

 eller kompensation for skader eller handicap; undersøgelse,  

 udskiftning eller ændring af anatomien eller en fysiologisk proces;  

 eller svangerskabsforebyggelse.
 Medicinsk udstyr til in vitro-diagnostik omfatter udstyr,  

 der typisk i diagnostisk øjemed anvendes til undersøgelse af  

 menneskeligt prøvemateriale uden for det menneskelige legeme.
Medicinsk udstyr omfatter derimod ikke produkter, hvis  

 forventede hovedvirkning fremkaldes af farmakologisk, immunologisk eller  

 metabolisk vej.
Lægemidler er dermed undtaget fra  

 anvendelsesområdet, idet det dog bemærkes, at medicinsk udstyr  

 som en integreret bestanddel kan indeholde et lægemiddel.
 I praksis er der tale om mere end 500.000 forskellige  

 produkter, som blandt andet omfatter så forskelligartet udstyr som  

 kanyler, katedre, operationsremedier, implantater, pacemakere,  

 dentalmaterialer, proteser, høreapparater, anæstesiudstyr,  

 røntgenapparater, respirationsudstyr, blodtryksmålere og  

 diagnostiske testkits.
b.
EF-direktiverne om medicinsk udstyr Siden 1991, hvor lov om medicinsk udstyr trådte i  

 kraft, er der i Fællesskabet vedtaget tre hoveddirektiver om medicinsk  

 udstyr.
Det drejer sig om direktiv 90/385/EØF om indbyrdes  

 tilnærmelse af medlemsstaternes lovgivning om aktive, implantable  

 medicinsk anordninger, EF-Tidende 1990, L 189, s. 17; direktiv  

 93/42/EØF om medicinsk udstyr, EF-Tidende 1993, L 169, s. 1; og  

 direktiv 98/79/EF om medicinsk udstyr til in vitro-diagnostik, EF-Tidende  

 1998, L 331, s. 1.
De tre direktiver er gennemført i Danmark med tre  

 tilsvarende bekendtgørelser, som er udstedt i medfør af lov om  

 medicinsk udstyr.
For det første er der bekendtgørelse nr. 139  

 af 1. marts 1995 om aktivt, implantabelt medicinsk udstyr, som omfatter  

 medicinsk udstyr, som er beregnet til implantation, og som er afhængig  

 af en elektrisk eller anden energikilde, som eksempelvis hjertepacemakere,  

 udstyr til smertestimulering, blærekaterisation og protesestyring.  

 Denne bekendtgørelse trådte første gang i kraft i Danmark  

 den 1. april 1993.
 For det andet er der bekendtgørelse nr. 105 af 27.  

 februar 2002 om medicinsk udstyr, som første gang trådte i kraft  

 den 1. januar 1995. Denne bekendtgørelse, som har langt det  

 største anvendelsesområde, omhandler ethvert medicinsk udstyr,  

 bortset fra aktivt implantabelt medicinsk udstyr og medicinsk udstyr til in  

 vitro-diagnostik.
 Den tredje bekendtgørelse, bekendtgørelse  

 nr. 89 af 4. februar 2000 om medicinsk udstyr til in vitro-diagnostik,  

 trådte i kraft den 7. juni 2000 og omhandler udstyr, som er beregnet  

 på in vitro undersøgelser af prøvemateriale fra det  

 menneskelige legeme, som foretages med henblik på at tilvejebringe  

 oplysninger om sygdomme, fysiologiske tilstande mv.
Med de tre bekendtgørelser er EF-reglerne om  

 medicinsk udstyr blevet gennemført i dansk lovgivning.
EF-direktiverne  

 om medicinsk udstyr har som hovedformål at foretage en harmonisering af  

 de regler om kvalitet og sikkerhed for medicinsk udstyr, der er  

 gældende i de enkelte medlemsstater, med henblik på at skabe et  

 indre marked med fri varebevægelighed for denne gruppe af produkter i  

 EU.
Det har samtidig været et hovedformål under udarbejdelsen af  

 direktiverne, at de tidligere gældende sundhedsbeskyttelsesniveauer i  

 medlemsstaterne opretholdes eller forbedres.
Der er tale om regler, som alene  

 stiller krav til sikkerhed og kvalitet ved produkterne som sådan.
Det  

 er fortsat helt og holdent op til medlemsstaterne   under behørig  

 hensyntagen til fabrikantens instruktioner - at tage stilling til  

 produkternes anvendelse og fastsætte regler om, hvordan produkterne i  

 øvrigt skal indgå i behandlingsmæssig  

 sammenhæng.
I EF-direktiverne om medicinsk udstyr fastsættes de  

 væsentlige krav til udstyrets kvalitet, sikkerhed og ydeevne, som  

 udstyret skal opfylde, inden det må markedsføres.
Det drejer sig  

 blandt andet om sikkerhedsforskrifter om, at produktet skal være egnet  

 til at opfylde dets formål og leve op til de af fabrikanten angivne  

 oplysninger, at der i den medfølgende brugsanvisning skal  

 redegøres for, hvorledes anordningen anvendes korrekt, ligesom der  

 skal gøres opmærksom på de uønskede bivirkninger og  

 risici, der er forbundet med anvendelse af udstyret.
Det drejer sig desuden  

 om mere specifikke krav til produktets konstruktion og fremstilling herunder  

 fysiske, mekaniske, elektriske, kemiske og biologiske egenskaber, sterilitet,  

 strålingsbeskyttelse, holdbarhed samt emballering mv. til sikring mod  

 unødige risici.
Kravene til sikkerhed, kvalitet og ydeevne er bredt  

 formuleret, og de nærmere tekniske anvisninger på, hvordan  

 kravene mere præcist kan opfyldes for specifikke typer af produkter,  

 fastsættes i standarder.
Sådanne harmoniserede standarder  

 udarbejdes i de europæiske standardiseringsorganisationer (CEN og  

 CENELEC) efter mandat fra Kommissionen.
De væsentlige krav anses for opfyldt for medicinsk  

 udstyr, som er i overensstemmelse med de harmoniserede standarder, som for  

 Danmarks vedkommende gennemføres i form af nationale standarder, hvis  

 referencer offentliggøres i publikationen Dansk Standard.
Standarderne  

 er ikke obligatoriske, men fabrikanterne skal   såfremt de vælger  

 en anden løsning   kunne godtgøre, at deres produkt opfylder de  

 væsentlige krav i direktiverne.
Med henblik på at sikre, at medicinsk udstyr lever  

 op til alle krav til kvalitet, sikkerhed og ydeevne, indeholder direktiverne  

 er række detaljerede bestemmelser om de godkendelsesprocedurer, som  

 fabrikanterne skal følge forud for markedsføringen af udstyret.  

 Medicinsk udstyr skal således underkastes en såkaldt  

 overensstemmelsesvurdering, hvori de præcise procedurer, som skal  

 følges, er afhængig af de risici, som er forbundet med  

 anvendelsen af produktet.
Procedurerne, som skal følges, omfatter:  

 EF-overensstemmelseserklæring (fuld kvalitetssikring med godkendelse af  

 fabrikantens kvalitetssystem og undersøgelse af produktets  

 konstruktion), EF-typeafprøvning (godkendelse af  

 produktionsprøve), EF-verifikation (stikprøvekontrol af  

 produkter), EF-overensstemmelseserklæring (kvalitetssikring af  

 produktionen), samt EF-overensstemmelseserklæring (kvalitetssikring af  

 produkterne). Det bemærkes, at der anvendes forskellige kombinationer  

 af ovennævnte procedurer for udstyr i forskellige risikoklasser,  

 ligesom fabrikanten har en vis valgfrihed med hensyn til valget af  

 procedurer.
Ved overensstemmelsesvurderingen medvirker   bortset fra  

 medicinsk udstyr i den laveste risikoklasse - et særligt  

 godkendelsesorgan, et såkaldt bemyndiget organ, som varetager de  

 relevante godkendelsesprocedurer efter ansøgning fra fabrikanten.
De  

 bemyndigede organer er typisk private foretagender uden for offentligt regi,  

 som udfører deres godkendelses- og kontrolfunktioner efter  

 bemyndigelse af de kompetente myndigheder i de enkelte medlemsstater.
Der er  

 i direktiverne om medicinsk udstyr fastsat en række minimumskriterier,  

 som skal være opfyldt ved udpegelsen af de bemyndigede organer,  

 herunder krav til organernes faglige kompetence og uafhængighed og  

 upartiskhed i opgavevaretagelsen.
Det står det enkelte land frit for, om det vil  

 etablere egne godkendelsesorganer eller henvise sin industri til at  

 søge godkendelse hos et bemyndiget organ i et af de andre  

 medlemslande.
De bemyndigede organer opererer på almindelige  

 markedsvilkår, idet det er valgfrit for fabrikanten, hvilket bemyndiget  

 organ fabrikanten ønsker at samarbejde med.
Der eksisterer i  

 øjeblikket ca. 60 bemyndigede organer i EU, som varetager opgaver i  

 medfør af direktiverne om medicinsk udstyr.
De fleste bemyndigede  

 organer er hjemhørende i de større lande Tyskland,  

 Storbritannien, Italien og Frankrig.
I Danmark eksisterer siden 1995  

 ét bemyndiget organ, Dansk Godkendelse af Medicinsk Udstyr  

 (DGM).
Efter gennemførslen af de relevante  

 godkendelsesprocedurer udsteder det bemyndigede organ et certifikat til  

 fabrikanten, som dokumentation for at udstyret lever op til direktivernes  

 væsentlige krav.
Medicinsk udstyr, der opfylder de væsentlige  

 krav skal herefter - bortset fra udstyr, der er specialfremstillet til en  

 bestemt patient, eller udstyr der er bestemt til klinisk afprøvning  

 forsynes med et CE-mærke, som er fabrikantens angivelse af, at udstyret  

 lever op til alle fællesskabets krav til sikkerhed, kvalitet og  

 ydeevne.
Udstyr, som er forsynet med CE-mærke, kan frit  

 markedsføres og ibrugtages i hele EU, idet CE-mærket angiver, at  

 udstyret har været underkastet den retmæssige  

 overensstemmelsesvurdering.
Det følger dermed af reglerne, at der   i  

 modsætning til eksempelvis lægemidler - ikke foretages en  

 egentlig myndighedsgodkendelse af medicinsk udstyr, inden det må  

 markedsføres.
Det følger dog af reglerne, at myndighederne i  

 medfør af direktiverne træffer alle nødvendige  

 foranstaltninger for at sikre, at udstyr kun kan markedsføres og/eller  

 ibrugtages, hvis det opfylder direktivernes krav.
 Dette indebærer, at myndighederne varetager en  

 overvågning af markedet med henblik på at kunne træffe  

 relevante foranstaltninger, herunder eventuelt forbyde eller indskrænke  

 adgangen til den fortsatte markedsføring af udstyret, såfremt  

 det pågældende produkt skulle vise sig ikke at være i  

 overensstemmelse med de gældende kvalitets- og sikkerhedskrav.
 I den forbindelse er en fabrikant af medicinsk udstyr  

 forpligtet til så hurtigt som muligt at underrette den nationale  

 myndighed om enhver fejlfunktion eller ethvert svigt eller enhver forringelse  

 i CE-mærket medicinsk udstyrs karakteristika eller ydeevne samt enhver  

 unøjagtighed i mærkningen eller brugsanvisningen, som den  

 pågældende får kendskab til, der kan medføre eller  

 kunne have medført en patients eller en brugers død eller en  

 alvorlig forringelse af en patients eller en brugers helbredstilstand.  

 Desuden er fabrikanten forpligtet til at give den nationale myndighed  

 meddelelse om enhver teknisk eller medicinsk grund i forbindelse med  

 CE-mærket medicinsk udstyrs karakteristika eller ydeevne, som har  

 ført til, at fabrikanten systematisk har tilbagekaldt medicinsk  

 udstyr, som tilhører samme type, fra markedet.
 Herudover er der i medfør af reglerne en  

 indberetningspligt for driftsansvarlige for offentlige og private sygehuse  

 samt for autoriseret medicinalpersonale, der udøver selvstændig  

 virksomhed udenfor sygehusvæsenet, som indebærer, at de  

 pågældende hurtigst muligt skal indberette oplysninger til den  

 nationale myndighed om enhver hændelse med medicinsk udstyr, der kan  

 medføre eller kunne have medført en patients, en brugers eller  

 eventuelt tredjemands død eller alvorlige forringelse af  

 helbredstilstanden.
Såfremt den nationale myndighed finder, at adgangen  

 til et givet medicinsk udstyr af hensyn til beskyttelse af sikkerhed eller  

 folkesundheden skal betinges, begrænses eller forbydes, træffer  

 myndigheden alle de nødvendige foreløbige foranstaltninger med  

 henblik herpå og underretter Kommissionen og de øvrige  

 medlemsstaterne herom.
Kommissionen igangsætter herefter de relevante  

 procedurer med henblik på at foretage en endelig afgørelse af,  

 hvorvidt adgangen til at markedsføre produktet på  

 fællesskabsplan skal betinges, begrænses eller forbydes.
I en nylig fremlagt rapport om det samlede regelkompleks,  

 som danner grundlag for reguleringen af markedet for medicinsk udstyr,  

 konkluderes det, at EF-direktiverne om medicinsk udstyr grundlæggende  

 har vist sig at udgøre en passende og afbalanceret retlig ramme for  

 reguleringen af området, idet regelkomplekset så vidt muligt  

 sikrer optimal patientsikkerhed, samtidig med at det tilskynder til  

 teknologisk innovation.
På enkeltområder har der vist sig at  

 være plads til forbedringer, hvilket navnlig vedrører  

 øget samordning af medlemsstaternes praksis i forbindelse med  

 udpegning og kontrol med de bemyndigede organer, medlemsstaternes  

 overvågning af markedet, krav til klinisk dokumentation og  

 kvalitetssikring mv.
Kommissionen forventes inden udgangen af 2002 at  

 fremlægge en meddelelse, hvoraf det fremgår, hvilke initiativer  

 Kommissionen vil tage som opfølgning på rapporten.
c.
Eksisterende ordninger i Danmark I Danmark varetager Lægemiddelstyrelsen som  

 kompetent myndighed på området opgaven med at overvåge  

 markedet for medicinsk udstyr.
Lægemiddelstyrelsen modtager og  

 behandler således indberetninger fra fabrikanter, professionelle  

 brugere samt fra de øvrige medlemslande om hændelser med  

 medicinsk udstyr, der kan have betydning for patienters sikkerhed og sundhed  

 mv.
Antallet af indberetninger af sager har siden systemets indførsel  

 været stigende, hvilket blandt andet antages at skyldes øget  

 kendskab til reglerne blandt såvel fabrikanter som brugere og en  

 stigende konsekvens i håndhævelsen af reglerne hos myndighederne  

 i de enkelte lande.
Lægemiddelstyrelsen indgår i et tæt  

 samarbejde med de øvrige medlemslande om udveksling af oplysninger og  

 information om konkrete og generelle sager om kvalitet og sikkerhed ved  

 medicinsk udstyr på markedet.
Endvidere deltager  

 Lægemiddelstyrelsen i EU-samarbejdet på området, som er  

 intensiveret i takt med systemets indkøring i de enkelte lande, med  

 henblik på en øget koordination og samarbejde på  

 tværs af medlemsstaterne om den praktiske administration af  

 reglerne.
 I forbindelse med Lægemiddelstyrelsens  

 markedsovervågning foretages der i medfør af  

 bekendtgørelse om medicinsk udstyr en obligatorisk registrering af  

 danske fabrikanter af medicinsk udstyr, som markedsfører medicinsk  

 udstyr i laveste risikoklasse (klasse I) samt udstyr efter mål, hvor  

 der ikke medvirker et bemyndiget organ ved overensstemmelsesvurderingen.
Som et nyt tiltag har Lægemiddelstyrelsen endvidere  

 igangsat et særligt projekt, som har til formål at  

 undersøge, hvilke løsninger fabrikanter af medicinsk udstyr i  

 klasse I har valgt til opfyldelse af kravene om produktdokumentation og  

 produktopfølgning, som beskrevet i bilag VII i direktiv  

 93/42/EØF om medicinsk udstyr.
Herved ønsker man samtidig at  

 øge den pågældende gruppe af fabrikanters kendskab til  

 reglerne om medicinsk udstyr.
Der er i Danmark tale om en betydelig industri inden for  

 den medico-tekniske branche, som fremstiller medicinsk udstyr, idet Danmark  

 er det land, som har den største produktion af medicinsk udstyr pr.  

 indbygger.
Branchen i Danmark er præget af nogle få meget store  

 virksomheder og mange små virksomheder.
I alt findes ca. 550  

 produktionssteder i Danmark, og de 10 største producenter tegner sig  

 for ca. 75 % af den danske produktion.
Omsætningen hos danske  

 producenter af medicinsk udstyr udgjorde i 1999 ca. 23 mia. kr., og heraf  

 blev der eksporteret ca. 94 %. De pågældende virksomheder  

 beskæftiger ca. 22.000 personer, heraf ca. 12.000 i Danmark.
 Med henblik på at understøtte den danske branche for  

 medicinsk udstyr og fremme markedsadgangen for især for mindre danske  

 virksomheder, besluttedes det i 1993 på dansk grund at etablere et  

 bemyndiget organ til godkendelse og certificering af medicinsk udstyr.  

Dansk Godkendelse af Medicinsk Udstyr (DGM) blev herefter stiftet i et  

 samarbejde mellem Lægemiddelstyrelsen, Rigshospitalet, Statens Serum  

 Institut, Teknologisk Institut, DEMKO og Dansk Standard som selvejende,  

 almennyttig virksomhed.
DGM har baseret sin virksomhedsaktivitet på den  

 bemyndigelse, DGM modtog af sundhedsministeren den 2. november 1995, og som  

 senere er blevet udvidet og fornyet, som indebærer retten til at  

 godkende og certificere en række produkter, der er omfattet af direktiv  

 93/42/EØF om medicinsk udstyr.
Ved brev af 25. oktober 2001 udvidede  

 sundhedsministeren endvidere bemyndigelsen af DGM til at omfatte  

 certificering af produkter omfattet af direktiv 98/79/EF om medicinsk udstyr  

 til in vitro-diagnostik.
Endvidere er DGM udpeget som Comformity  

 Assessment Body (CAB) i relation til godkendelse og certificering af  

 medicinsk udstyr i henhold til den amerikanske, canadiske, australske og new  

 zealandske lovgivning med henblik på eksport af udstyr til disse  

 markeder.
Med virkning fra september 2002 viderefører DGM  

 sine aktiviteter som en almindelig forretningsenhed i Dansk Standard, idet de  

 øvrige stifterorganisationer samtidig udtræder af DGMs  

 styrende organer.
Indenrigs- og Sundhedsministeriet forventer endvidere  

 snarest at overdrage myndighedsforpligtelserne i forhold til vurdering og  

 opfølgende kontrol af kompetencerne hos DGM til  

 Lægemiddelstyrelsen.
d.
Særlige danske regler om medicinsk udstyr Ved lov nr. 461 af 10. juni 1997 om ændring af lov  

 om medicinsk udstyr, indførtes hjemmel til, at indenrigs- og  

 sundhedsministeren kan fastsætte regler for medicinsk udstyr på  

 to områder, som ikke direkte vedrører den danske  

 gennemførsel af EF-reglerne.
For det første blev der indsat en hjemmel til, at  

 indenrigs- og sundhedsministeren kan fastsætte regler om reklame for  

 medicinsk udstyr.
Denne hjemmel er udnyttet ved bekendtgørelse om  

 reklame for medicinsk udstyr, hvori der blandt andet stilles krav om, at  

 reklame for medicinsk udstyr skal være fyldestgørende, saglig og  

 ikke egnet til at bringe patienters, brugere eller tredjemands sikkerhed og  

 sundhed i fare.
Endvidere skal reklamens oplysninger være i  

 overensstemmelse med det af fabrikanten erklærede formål og  

 anvendelsesområde, dens angivelser skal kunne dokumenteres, og reklamen  

 må ikke give indtryk af, at det er overflødigt at søge  

 læge, eller at det er uden risiko at anvende det medicinske udstyr.
Det  

 er desuden i bekendtgørelsen fastsat, at reklame over for andre end  

 personer, der erhvervsmæssigt indkøber, forhandler eller  

 anvender det udstyr, der reklameres for, ikke må omtale alvorlige  

 sygdomme, indeholde anbefalinger fra forskere eller indeholde henvisninger  

 til videnskabelige undersøgelser mv.
For det andet blev der med lovændringen indsat en  

 hjemmel til, at indenrigs- og sundhedsministeren kan fastsætte regler  

 om, at medicinsk udstyr kun kan udleveres ifølge rekvisition fra  

 læge eller tandlæge.
Hensigten med bestemmelsen er alene at kunne  

 fastsætte et krav om en lægerekvisition i tilfælde, hvor  

 afgørende etiske eller medicinske hensyn taler imod, at forbrugeren  

 får adgang til et medicinsk udstyr uden forudgående kontakt med  

 en læge.
Hjemlen er endnu ikke blevet udnyttet i praksis, idet de  

 danske myndigheder har afventet Kommissionens stillingtagen til, hvorvidt en  

 regulering af privates adgang til erhvervelse af visse typer medicinsk udstyr  

 til hjemmebrug, herunder eksempel HIV-tests til selvtestning, vil være  

 i strid med reglerne om fri markedsføring af medicinsk udstyr.
Med Kommissionens beslutning af 25. januar 2002 ligger det  

 fast, at Kommissionen alene anser sådanne restriktioner som en  

 regulering af distributionen af udstyret, som ikke er omfattet af  

 direktiverne om medicinsk udstyr.
Dermed er det overladt til de enkelte  

 medlemslande at tage stilling til gennemførsel af nationale  

 bestemmelser om privates adgang til erhvervelse af sådanne typer  

 særlig kritisk medicinsk udstyr.
3. Hovedpunkterne i lovforslaget Med lovforslaget videreføres de centrale  

 bestemmelser i lov om medicinsk udstyr, der bemyndiger indenrigs- og  

 sundhedsministeren til at fastsætte de regler, der er nødvendige  

 for at gennemføre EF-retsforskrifterne om medicinsk udstyr i Danmark,  

 foruden de enkelte øvrige regler, der vedrører adgang til at  

 fastsætte reklame for medicinsk udstyr, adgang til at udpege  

 bemyndigede organer, der skal foretage godkendelsesopgaver i medfør af  

 loven mv.
Der vil således fortsat være tale om en  

 bemyndigelseslov, som giver adgang til at fastsætte regler på en  

 række nærmere afgrænsede områder.
Denne form har vist  

 sig hensigtsmæssig, idet der er tale om regler af stor teknisk  

 detaljeringsgrad, hvor der er behov for forholdsvist hurtigt og smidigt at  

 kunne foretage løbende ændringer og justeringer i  

 regelgrundlaget som følge af ændrede forudsætninger,  

 herunder ændringer i de tilgrundliggende EF-retsforskrifter, som  

 måtte være foretaget på grundlag af ny teknisk,  

 videnskabelig eller erfaringsmæssig erhvervet viden på  

 området.
a.
Forhandling og distribution I forhold til den gældende lovgivning er det  

 imidlertid hensigten med lovforslaget at foretage en præcisering af  

 adgangen til at kunne fastsætte krav til forhandlere af medicinsk  

 udstyr.
Det fremgår af artikel 2 i direktiv 93/42/EØF, at  

 "medlemsstaterne træffer de nødvendige foranstaltninger for  

 at sikre, at udstyr kun kan markedsføres og ibrugtages, hvis det  

 opfylder de krav, der er fastsat i dette direktiv, når det leveres  

 forskriftsmæssigt og anbringes, vedligeholdes og anvendes korrekt i  

 overensstemmelse med sit formål". Det er regeringens opfattelse,  

 at denne bestemmelse nødvendigvis må indebære, at der  

 tillige med henblik på at forhindre ibrugtagning af ulovligt udstyr i  

 medfør af bestemmelsen må være adgang til at gribe ind  

 overfor mellemhandlere, distributører mv., der videresælger  

 medicinsk udstyr, der ikke opfylder de fælles krav.
Denne opfattelse er  

 i overensstemmelse med en række andre medlemsstaters praksis, hvor der  

 i nogle medlemsstater tilmed ses registreringspligt og specificerede  

 kvalitetskrav til alle distributører af medicinsk udstyr.
I Danmark skyldes ønsket om en præcisering af  

 hjemlen til at kunne fastsætte krav til forhandlere og  

 distributører af medicinsk udstyr, at Lægemiddelstyrelsen i  

 praksis har set eksempler på, at mellemhandlere af medicinsk udstyr har  

 ændret ved produktets sammensætning, brugsanvisning o.lign.,  

 hvorefter mellemhandlerne har videresolgt produktet i fabrikantens navn.
I  

 disse tilfælde har der været tale om, at udstyret, som har  

 været lovligt markedsført fra fabrikantens side, uden  

 fabrikantens medvidende er blevet manipuleret og derfor videresælges  

 som ulovligt og potentielt farligt udstyr.
 Som følge heraf præciseres det i § 1,  

 stk. 2, nr. 3, at der kan fastsættes bestemmelser om forbud mod  

 eller indskrænkning i adgangen til markedsføring,  

forhandling, distribution og ibrugtagning.
 I bekendtgørelse om medicinsk udstyr er det  

 hensigten efterfølgende at ændre § 2, således at  

 denne herefter kommer til at have følgende ordlyd: "Medicinsk  

 udstyr må kun markedsføres, forhandles, distribueres  

 eller ibrugtages, hvis det opfylder de krav, der er fastsat i denne  

 bekendtgørelse, og ikke bringer patienters, brugeres eller eventuel  

 tredjemands sikkerhed eller sundhed i fare, når det leveres  

 forskriftsmæssigt og anbringes, vedligeholdes og anvendes korrekt i  

 overensstemmelse med sit formål".
 Desuden vil de tilsvarende bestemmelser i  

 bekendtgørelse om aktivt, implantabelt medicinsk udstyr og  

 bekendtgørelse om medicinsk udstyr til in vitro-diagnostik blive  

 ændret i overensstemmelse hermed.
 Lægemiddelstyrelsen vil herefter i konkrete  

 tilfælde have mulighed for i medfør af lovgivningen om medicinsk  

 udstyr at træffe foranstaltninger overfor distributører og  

 mellemhandlere, som videresælger medicinsk udstyr, som ikke lever op  

 til bekendtgørelsernes kvalitets- og sikkerhedskrav.
b.
Privatpersoners adgang til køb af medicinsk udstyr Af den nugældende lov fremgår det, at  

 indenrigs- og sundhedsministeren kan fastsætte regler, hvorefter  

 medicinsk udstyr kun kan udleveres efter rekvisition fra læge eller  

 tandlæge.
Der er efter regeringens opfattelse behov for, at denne  

 hjemmel suppleres med den i forhold hertil mindre restriktive adgang til, at  

 der i konkrete tilfælde og efter en sundhedsfaglig vurdering vil kunne  

 fastsættes regler om, at et medicinsk udstyr kun kan udleveres på  

 apotek.
Der tænkes i denne forbindelse særligt  

 på visse typer diagnostiske tests til hjemmebrug, hvor etiske eller  

 sundhedsfaglige hensyn taler for, at der bør pålægges  

 adgangen til erhvervelse af disse tests en sådan begrænsning.
Det  

 bemærkes, at der er tale om et voksende marked for diagnostiske tests  

 til hjemmebrug, hvor der på sigt vil fremkomme testtyper for et bredt  

 spektrum af sygdomme, genetiske risikoprofiler mv., og som kan tænkes  

 lovligt markedsført efter bestemmelserne i bekendtgørelse om  

 medicinsk udstyr til in vitro-diagnostik.
Testmulighederne i fremtiden kan  

 således forventes at dække et sundhedsmæssigt spektrum fra  

 det helt trivielle til mere alvorlige og rådgivningstunge tests.
På baggrund heraf er det efter regeringens  

 opfattelse hensigtsmæssigt, at der i konkrete tilfælde er  

 mulighed for at fastsætte regler om, at udlevering af udstyret kun kan  

 ske på apotek, eller i andre tilfælde at udlevering af et  

 medicinsk udstyr kun kan ske efter lægerekvisition.
Sådanne  

 tiltag vil være begrundet i sundhedsmyndighedernes samlede vurdering af  

 en given tests pålidelighed, den diagnosticerede tilstands alvorlighed  

 og uafvendelighed, samt erfaringerne med testens anvendelse.
For så vidt angår HIV-tests til hjemmebrug  

 anbefalede Sundhedsstyrelsen i februar 2000, at der indførtes  

 receptpligt for sådanne HIV-selvtests.
Baggrunden for anbefalingen var  

 et ønske om at sikre en effektiv overvågning af HIV-infektionen  

 gennem registrering af positive HIV-tests, ligesom man ønskede at  

 sikre, at gennemførslen af en test for HIV-virus   som følge af  

 sygdommens alvor - var forbundet med lægelig rådgivning, uanset  

 om testen måtte vise positivt eller negativt resultat.
Fastlæggelsen af et sådant krav om  

 lægerekvisition ved udlevering af HIV-tests til selvtestning er endnu  

 ikke blevet gennemført, idet man har afventet Kommissionens  

 stillingtagen til, hvorvidt en sådan regulering ville være i  

 strid med EF-reglernes forbud mod restriktioner overfor den fri  

 markedsføring af medicinsk udstyr.
Med Kommissionens beslutning af 25.  

 januar 2002 ligger det nu fast, at en sådan regulering af  

distributionen af medicinsk udstyr ikke er i strid med  

 EF-lovgivningen.
Ifølge Sundhedsstyrelsen har de seneste års  

 medicinske fremskridt i bekæmpelse af HIV/AIDS imidlertid ført  

 til, at udsigterne for en langvarig overlevelse med god helbredstilstand og  

 bevaret livskvalitet blandt HIV-inficerede i antiretroviral behandling er  

 væsentligt forbedrede.
På den anden side er der fortsat tale om  

 en alvorlig sygdom, ligesom der fortsat vil være tale om en vis  

 forekomst af falsk positive resultater, således at et positivt  

 testresultat i alle tilfælde ville skulle følges op af en  

 konfirmatorisk test.
Uanset at det i bekendtgørelse om medicinsk udstyr  

 til in vitro-diagnostik er fastsat, at en CE-mærket test tydeligt og  

 forståeligt for lægmand skal give anvisninger om korrekt og  

 sikker anvendelse og om passende forholdsregler, kan det i praksis ikke  

 afvises, at der vil kunne forekomme uoverlagt eller impulsiv anvendelse af en  

 sådan hjemmetest for HIV.
Der ville således i nogle situationer  

 kunne opstå problemer, som en fornuftig rådgivning omkring testen  

 eller en begrænsning af adgangen hertil kunne have forhindret eller  

 gjort mindre.
Derfor er det Sundhedsstyrelsens anbefaling, at adgangen  

 til erhvervelsen HIV-hjemmetests, hvor konfirmatorisk tests er  

 påkrævet ved positivt testresultat, bliver begrænset til  

 apotekerne, dog uden krav om lægerekvisition.
Regeringen er  

 opmærksom på, at en regulering af adgangen til udlevering af  

 udstyret ikke i sig selv kan forhindre, at f.eks. internetbaseret erhvervelse  

 af udstyret fortsat kan være en alternativ mulighed for at erhverve  

 udstyret, herunder for personer som bevidst ønsker at fravælge  

 rådgivning.
Ved at begrænse udlevering af HIV-selvtests til  

 apotekerne, hvor der i medfør af lov om apoteksvirksomhed er fastsat  

 særlige regler om betingelser for tildeling af apotekerbevilling og om  

 apotekernes opgavemæssige forpligtelser, vil man imidlertid opnå  

 øget sikkerhed for, at de pågældende brugernes  

 opmærksomhed bliver henledt på de begrænsninger, der  

 knytter sig til sådanne tests, samt på mulighederne for ved  

 henvendelse til en læge at opnå relevant sundhedsfaglig  

 rådgivning, især i tilfælde af et positivt testsvar.
 I lovforslagets § 2, stk. 1, fastsættes  

 det på denne baggrund, at indenrigs- og sundhedsministeren kan  

 fastsætte regler om, at medicinsk udstyr kun kan udleveres på  

 apotek, herunder kun efter rekvisition fra læge eller  

 tandlæge.
 Bestemmelsen planlægges i første omgang fulgt  

 op af en ændring af bekendtgørelse om medicinsk udstyr til in  

 vitro-diagnostik, hvorefter HIV-tests til hjemmebrug kun kan udleveres  

 på apotek.
c.
Betaling for Lægemiddelstyrelsens opgaver i medfør af  

 reglerne om medicinsk udstyr Med lovforslaget ønskes der fastsat en udtrykkelig  

 hjemmel til at fastsætte regler om betaling for  

 Lægemiddelstyrelsens opgaver i forbindelse med overvågningen af  

 markedet for medicinsk udstyr.
Af den nugældende lovs § 2, stk. 1, nr. 3,  

 fremgår det, at der kan fastsættes bestemmelser om betaling for  

 godkendelse, herunder tilsyn og kontrol.
Bestemmelsen åbner mulighed  

 for, at der kan opkræves betaling for godkendelses-, kontrol- og  

 tilsynsopgaverne, som varetages af de bemyndigede organer.
Derimod er  

 bestemmelsens formulering ikke dækkende for myndighedernes opgaver i  

 medfør af EF-reglerne, herunder registrering af danske fabrikanter af  

 medicinsk udstyr, dispensations- og klagesagsbehandling, behandling af  

 ansøgninger om kliniske afprøvninger mv.
En særlig hjemmel til at fastsætte regler om  

 brugerbetaling for disse opgaver har siden 1995 været fastsat i en  

 tekstanmærkning til de enkelte års finanslove, hvorefter der i  

 medfør heraf er blevet udstedt en bekendtgørelse om gebyrer for  

 medicinsk udstyr én gang årligt.
En præcis hjemmel  

 bør i stedet indsættes i lov om medicinsk udstyr, idet det  

 bemærkes, at der med lovforslaget ikke er planlagt ændringer af  

 den gældende praksis på området.
Idet Lægemiddelstyrelsen   i forbindelse med  

 styrelsens udtræden af stifterkredsen for det danske bemyndigede organ,  

 DGM - snarest forventes at blive overdraget opgaverne med behandling af  

 ansøgninger om bemyndigelse, udvidelse eller ændring af  

 bemyndigelse samt tilsyn og kontrol med danske bemyndigede organer, som i  

 henhold til lov om medicinsk udstyr er bemyndiget til at varetage  

 godkendelses, tilsyns- og kontrolopgaver i forhold til fabrikanter af  

 medicinsk udstyr, ønskes der desuden fastsat en udtrykkelig hjemmel  

 til at fastsætte regler om betaling herfor.
Det bemærkes, at  

 vurderingen, tilsynet og kontrollen med DGM efter aftale med Indenrigs- og  

 Sundhedsministeriet har hidtil været varetaget af de engelske  

 sundhedsmyndigheder på konsulentbasis.
I lovforslagets § 3, stk. 3, fastsættes  

 det derfor, at ministeren kan fastsætte regler om betaling for  

 behandling af ansøgninger om bemyndigelse, udvidelse eller  

 ændring af bemyndigelse samt tilsyn og kontrol med foretagender, der er  

 bemyndiget efter loven.
Bestemmelsen planlægges fulgt op med  

 fastsættelse af præcise regler herom i bekendtgørelse om  

 gebyrer for medicinsk udstyr.
4. Økonomiske og administrative konsekvenser for det  

 offentlige Lovforslaget forventes ikke at få økonomiske  

 eller administrative konsekvenser for amtskommunerne eller kommunerne.
Lægemiddelstyrelsens overtagelse af opgaverne med  

 behandling af ansøgninger om bemyndigelse, udvidelse eller  

 ændring af bemyndigelse samt tilsyn og kontrol med bemyndigede organer  

 vil medføre, at Lægemiddelstyrelsen får tilført  

 disse nye opgaver, som imidlertid ligger i forlængelse af styrelsens  

 øvrige godkendelses- og inspektionsvirksomhed i forhold til  

 lægemiddelproducerende virksomheder.
Lægemiddelstyrelsens opgaver  

 i relation til det danske bemyndigede organ vil ikke få  

 økonomiske konsekvenser for staten, idet aktiviteterne forventes  

 finansieret af det bemyndigede organs betaling for disse ydelser.
5. Økonomiske og administrative konsekvenser for borgerne Fastlæggelse af regler om, at visse typer medicinsk  

 udstyr kun vil kunne udleveres på apotek, vil have som konsekvens, at  

 borgerne er henvist til at apotek, hvis de ønsker at erhverve sig  

 sådant udstyr.
Ifølge Indenrigs- og Sundhedsministeriets  

 oplysninger forekommer der endnu kun et meget begrænset salg af  

 kritiske diagnostiske tests til selvtestning, herunder HIV-tests i  

 detailhandlen, blandt andet på apoteker.
En regulering af adgangen til  

 erhvervelse af sådanne produkter forventes derfor ikke at have  

 betydning for prisen på dette udstyr.
6. Økonomiske og administrative konsekvenser for  

 erhvervslivet Forslaget forventes ikke at have økonomiske eller  

 administrative konsekvenser for erhvervslivet.
Efter Indenrigs- og  

 Sundhedsministeriets vurdering vil en eventuel fremtidig begrænsning af  

 adgangen til erhvervelse af visse særligt kritiske diagnostiske tests  

 til hjemmebrug kun i meget begrænset omfang få  

 erhvervsøkonomisk betydning som følge af en eventuel  

 efterspørgselspåvirkning.
 Det bemærkes, at der aktuelt ikke findes en dansk  

 produktion af HIV-tests til hjemmebrug.
 Lovforslaget har været forelagt Erhvervs- og  

 Selskabsstyrelsens Center for Kvalitet i ErhvervsRegulering, som har  

 vurderet, at forslaget ikke indeholder administrative konsekvenser for  

 erhvervslivet på samfundsniveau eller pr. virksomhed i et omfang, der  

 berettiger, at det bliver forelagt et af Økonomi- og  

 Erhvervsministeriets virksomhedspaneler.
7. Miljømæssige konsekvenser Forslaget har ingen miljømæssige  

 konsekvenser.
8. Forholdet til EU-retten Med lov om medicinsk udstyr gives indenrigs- og  

 sundhedsministeren adgang til at fastsætte de regler, der er  

 nødvendige for gennemførslen her i landet af Det  

 Europæiske Fællesskabs retsforskrifter om medicinsk udstyr.
Med direktiverne om medicinsk udstyr etableres med hjemmel  

 i EF-traktatens artikel 95 et indre marked for medicinsk udstyr gennem  

 fastsættelse af fælles krav til udstyrets kvalitet, sikkerhed og  

 ydeevne; gennem fastsættelse af regler om godkendelsessystemets  

 opbygning og myndighedernes markedsovervågning.
Direktiverne er  

 gennemført i dansk ret ved bekendtgørelse om medicinsk udstyr,  

 bekendtgørelse om aktivt, implantabelt medicinsk udstyr og  

 bekendtgørelse om medicinsk udstyr til in vitro-diagnostik, som er  

 udstedt i medfør af lov om medicinsk udstyr.
 Der henvises i øvrigt til de almindelige  

 bemærkninger.
Vurdering af konsekvenser af lovforslag Positive konsekvenser/mindre udgifter Negative Konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Lægemiddelstyrelsen tilføres opgaven med  

 behandling af ansøgninger om bemyndigelse, udvidelse eller  

 ændring af bemyndigelse samt tilsyn og kontrol med bemyndigede  

 organer Økonomiske konsekvenser for erhvervslivet Ingen Ingen/begrænset Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen/meget begrænset Forholdet til EU-retten Der henvises til afsnittet ovenfor om forholdet til EU-retten  

 samt de almindelige bemærkninger Bemærkninger til de enkelte  

 bestemmelser Til § 1 Bestemmelsens stk. 1, er en videreførelse af  

 den nugældende lovs § 1, stk. 1, som er lovens  

 hovedbestemmelse, hvorefter indenrigs- og sundhedsministeren kan  

 fastsætte de regler, der er nødvendige for gennemførslen  

 og anvendelsen her i landet af Det Europæiske Fællesskabs  

 retsforskrifter om medicinsk udstyr.
 Med stk. 2, videreføres den nugældende  

 lovs § 2, stk. 1. Bestemmelsen er flyttet til § 1,  

 stk. 2, idet der er tale om en uddybning og præcisering af  

 hovedreglen i § 1, stk. 1.
 Til nr. 1.
I bestemmelsen fastsættes det, at der kan  

 fastsættes bestemmelser om krav til sikkerhed, kvalitet og ydeevne af  

 medicinsk udstyr.
Detaljerede krav herom er fastsat i  

 bekendtgørelserne.
Til nr. 2 Med bestemmelsen videreføres den nugældende  

 lovs § 2, stk. 1, nr. 2.
 Til nr. 3.
 I bestemmelsen er hjemlen til at fastsætte regler om  

 forbud mod eller indskrænkning i adgangen til markedsføring og  

 ibrugtagning af medicinsk udstyr udvidet med en adgang til også at  

 fastsætte regler om forbud mod eller indskrænkning i adgangen til  

forhandling og distribution af medicinsk udstyr.
Der er hermed tale om en tilpasning af dansk lovgivning  

 til EF-reglernes adgang til at kunne fastsætte krav til forhandlere af  

 medicinsk udstyr.
Som udgangspunkt er det fabrikanten af udstyret, som  

 bærer ansvaret for kvaliteten og sikkerheden af udstyret på  

 markedet.
Derfor har der vist sig et faktisk behov for, at der kan gribes ind  

 overfor mellemhandlere, distributører mv., der videresælger  

 medicinsk udstyr, som ikke lever op til de fælles EF-krav, herunder  

 mellemhandlere, som ændrer på udstyrets sammensætning,  

 mærkning osv. uden fabrikantens vidende og i fabrikantens navn  

 videresælger udstyret.
 Regeringen påtænker derfor at følge den  

 præciserede hjemmel op med en bestemmelse i de respektive  

 bekendtgørelser om, at medicinsk udstyr kun må forhandles og  

 distribueres, hvis det opfylder de krav, der er fastsat i  

 bekendtgørelsen.
 Til nr. 4.
I bestemmelsen gives der som led i myndighedernes  

 markedsovervågning adgang til at foretage registrering af personer, der  

 er ansvarlige for markedsføringen.
Bestemmelsen medtages af  

 fuldstændighedsårsager, og der lægges ikke op til en  

 ændring af gældende praksis.
 Til nr. 5.
Der vil i medfør af lovforslaget som hidtil  

 være adgang til at foretage myndighedstilsyn og -kontrol, herunder  

 adgang til relevante lokaliteter uden retskendelse.
Bestemmelsen er  

 således udtryk for en videreførelse af den gældende  

 retstilstand.
Formålet med bestemmelsen er at danne grundlag for, at  

 der kan tilvejebringes et smidigt og effektivt kontrolsystem med det  

 formål at tilgodese hensynet til patienter, brugere og eventuelt  

 tredjemands sikkerhed.
Med lovforslaget foreslås det, at det  

 præciseres, at relevante lokaliteter, hvor der er adgang til  

 myndighedstilsyn og  kontrol uden retskendelse alene omfatter relevante  

 fabrikations-, forretnings- og lagerlokaliteter.
Det bemærkes dog,  

 at en privatbolig kan være genstand for tilsyn og kontrol, for så  

 vidt at boligen er lokalitet for sådanne fabrikations-, forretnings-  

 eller lageraktiviteter.
De omhandlede bestemmelser i bekendtgørelserne  

 vil efterfølgende blive ændret i overensstemmelse hermed.
Det bemærkes, at regeringens  

 Retssikkerhedskommission for øjeblikket gennemgår dansk  

 lovgivning med henblik på en generel vurdering af bestemmelser i  

 lovgivningen, der giver offentlige myndigheder adgang til private boliger og  

 virksomheder uden retskendelse.
Efter afslutning af kommissionens arbejde vil  

 Indenrigs- og Sundhedsministeriet på baggrund af kommissionens  

 anbefalinger foretage en konkret vurdering af bestemmelsen i § 1,  

 stk. 2, nr. 5.
 Til nr. 6.
Med bestemmelsen kan der fastsættes regler om  

 påbud om indberetning af forhold indtruffet efter  

 markedsføringen.
Bestemmelsen er medtaget af  

 fuldstændighedsårsager.
Nærmere regler om  

 indretningspligten er fastsat i bekendtgørelserne, og der lægges  

 med lovforslaget ikke op til ændring af gældende praksis.
 Til nr. 7.
 Med bestemmelsen videreføres § 2, stk. 1,  

 nr. 5 i den nugældende lov, idet det dog præciseres at der   for  

 så vidt angår påbud om afhjælpning   er tale om  

 afhjælpning af risici eller mangler ved medicinsk udstyr.
 Til nr. 8.
I bestemmelsen foreslås det fastsat, at der kan  

 fastsættes regler om krav om klinisk afprøvning af medicinsk  

 udstyr på mennesker og krav om forudgående godkendelse af  

 sådanne kliniske afprøvninger.
Der lægges hermed ikke op  

 til en ændring af praksis, idet det allerede er fastsat i  

 bekendtgørelserne om medicinsk udstyr, at fabrikanten af medicinsk  

 udstyr kan indlede en klinisk afprøvning af udstyret umiddelbart efter  

 af have fået tilladelse dertil fra den relevante videnskabsetiske  

 komité, jf. § 7 i lov om videnskabsetisk komitésystem og  

 behandling af biomedicinske forskningsprojekter.
 Til nr. 9.
 Med bestemmelsen fastsættes en udtrykkelig hjemmel  

 til at fastsætte regler om betaling for Lægemiddelstyrelsens  

 opgaver vedrørende overvågning af markedet for medicinsk udstyr,  

 som hidtil har været fastsat i de enkelte års finanslove.
Til § 2 Med lovforslagets § 2, stk. 1, foreslås  

 det, at indenrigs- og sundhedsministeren kan fastsætte regler om, at  

 medicinsk udstyr kun kan udleveres på apotek, herunder kun efter  

 rekvisition fra læge eller tandlæge.
Der henvises herom til de  

 almindelige bemærkninger ovenfor.
Stk. 2 viderefører den nugældende  

 § 2, stk. 2, hvorefter ministeren kan fastsætte regler om  

 reklame for medicinsk udstyr.
Denne bestemmelse er anvendt med udstedelsen af  

 den gældende bekendtgørelse om reklame for medicinsk udstyr.
Til § 3 Bestemmelsen viderefører den gældende lovs  

 § 3 om adgangen til at udpege bemyndigede organer til at udføre  

 godkendelses-, tilsyns- og kontrolforanstaltninger efter loven, idet der dog  

 med lovforslagets § 3, stk. 3, foreslås indsat en adgang til  

 at fastsætte regler om betaling for behandling af ansøgninger om  

 bemyndigelse, udvidelse eller ændring af bemyndigelse samt tilsyn og  

 kontrol med disse bemyndigede organer, jf. de almindelige bemærkninger  

 herom.
Til § 4 I § 4 fastsættes det, at indenrigs- og  

 sundhedsministeren kan fastsætte regler om adgangen til at  

 påklage afgørelser, som er truffet efter delegation eller efter  

 bemyndigelse efter § 3, stk. 1 og 2. Der kan i den forbindelse  

 fastsættes regler om, at visse afgørelser ikke kan  

 påklages til højere administrativ myndighed.
Det bemærkes  

 i den forbindelse, at det i indenrigs- og sundhedsministerens bemyndigelse af  

 DGM er fastsat, at DGM's afgørelser skal ledsages af en  

 klagevejledning, hvoraf det skal fremgå, at afgørelser kan  

 påklages til Indenrigs- og Sundhedsministeriet, men at Indenrigs- og  

 Sundhedsministeriets mulighed for at efterprøve afgørelser ikke  

 omfatter elementer af faglig og teknisk karakter.
Endvidere er det fastsat i  

 bekendtgørelserne, som er udstedt i medfør af loven, at visse  

 af Lægemiddelstyrelsens afgørelser, som er af faglig og teknisk  

 karakter, ikke kan påklages til anden administrativ myndighed.  

 Muligheden for i medfør af bestemmelsen at afskære adgangen til  

 at påklage afgørelser til Indenrigs- og Sundhedsministeriet  

 omfatter dermed ikke spørgsmål af retlig karakter.
Til § 5 Lovforslagets § 5 viderefører den  

 nugældende lovs § 5, som fastsætter, at ministeren eller  

 den, der har bemyndigelse efter § 3, stk. 1 og 2, kan kræve  

 meddelt alle oplysninger, som er nødvendige for administration af  

 loven.
Oplysningspligten omfatter således enhver dokumentation, som  

 måtte skønnes relevant for at kunne vurdere, om medicinsk udstyr  

 er i overensstemmelse med de fastsatte kvalitets- og sikkerhedskrav.  

 Endvidere omfatter oplysningspligten den dokumentation, som måtte  

 være nødvendig for myndighedernes vurdering af grundlaget for  

 bemyndigelse eller fortsat bemyndigelse af foretagender, som udpeges til at  

 foretage godkendelses-, tilsyns- og kontrolopgaver i medfør af lov om  

 medicinsk udstyr.
 Det er i lovforslagets § 1, stk. 2, nr. 6,  

 præciseret, at der desuden er oplysningspligt for såvel  

 fabrikanter af medicinsk udstyr som driftsansvarlige for offentlige og  

 private sygehuse og autoriseret sundhedspersonale, som driver  

 selvstændig virksomhed uden for sygehusvæsenet, om oplysninger om  

 forhold indtruffet efter markedsføringen vedrørende udstyrets  

 kvalitet, sikkerhed og ydeevne.
Til § 6 Bestemmelsen viderefører straffebestemmelsen i den  

 nugældende lov om medicinsk udstyr.
Til § 7 Det foreslås, at loven træder i kraft den 1.  

 januar 2003, idet den nugældende lov nr. 368 af 6. juni 1991 om  

 medicinsk udstyr samtidig ophæves.
Samtidig fastsættes det, at de  

 bekendtgørelser, der er fastsat i medfør af den  

 nugældende lov, opretholdes, indtil de ophæves eller  

 afløses af regler udstedt efter den nye lov.
Til § 8 Loven gælder ikke for Færøerne og  

 Grønland.
Bilag 1 Lovforslaget sammenholdt med gældende lov Gældende formulering Lovforslaget Lov nr. 368 af 6. juni 1991 om medicinsk udstyr som ændret ved lov  

 nr. 461 af10. juni 1997.
 Forslag til lov om medicinsk udstyr.
 § 1. Sundhedsministeren kan fastsætte de regler, der er  

 nødvendige for gennemførelsen og anvendelsen her i landet af De  

 Europæiske Fællesskabers retsforskrifter om medicinsk  

 udstyr.
 § 1. Indenrigs- og sundhedsministeren kan fastsætte de  

 regler, der er nødvendige for gennemførslen og anvendelsen her  

 i landet af Det Europæiske Fællesskabs retsforskrifter om  

 medicinsk udstyr.
 Stk. 2. I de i stk. 1 omhandlede regler kan der  

 fastsættes bestemmelser om:
 1)	Krav til udstyrets sikkerhed, kvalitet og ydeevne.
 2)	Krav om typegodkendelse af produkter og godkendelse af  

 fremstillingsmetoder samt om mærkning.
 3)	Forbud mod eller indskrænkning i adgangen til  

 markedsføring, forhandling, distribution og ibrugtagning.
 4)	Registrering af personer, der er ansvarlige for  

 markedsføringen.
 5)	Myndighedstilsyn og   kontrol, herunder adgang til relevante  

 fabrikations-, forretnings- og lagerlokaliteter uden retskendelse.
 6)	Påbud om indberetning af forhold indtruffet efter  

 markedsføringen.
 7)	Påbud om tilbagekaldelse fra markedet, tilbagekøb og  

 afhjælpning af risici eller mangler ved medicinsk udstyr.
 8)	Krav om klinisk afprøvning af medicinsk udstyr på  

 mennesker og krav om godkendelse af kliniske afprøvninger.
 9)	Betaling for registrering, dispensations- og klagesagsbehandling,  

 behandling af ansøgninger om kliniske afprøvninger samt  

 godkendelse, tilsyn og kontrol.
 § 2. I de i § 1 omhandlede regler kan der  

 fastsættes sikkerhedskrav til medicinsk udstyr, herunder bestemmelser  

 om:
 § 2. Indenrigs- og sundhedsministeren kan endvidere  

 fastsætte regler om, at medicinsk udstyr kun kan udleveres på  

 apotek, herunder kun efter rekvisition fra læge eller  

 tandlæge.
 1)	Forbud mod eller indskrænkning i adgangen til  

 markedsføring og ibrugtagning.
 2)	Krav om typegodkendelse og godkendelse af fremstillingsmetoder samt  

 om mærkning.
 3)	Betaling for godkendelse, herunder tilsyn og kontrol.
 4)	Myndighedstilsyn og  kontrol, herunder adgang til relevante  

 lokaliteter uden retskendelse.
 5)	Påbud om tilbagekaldelse fra markedet, tilbagekøb og  

 afhjælpning.
 6)	Krav om klinisk afprøvning af medicinsk udstyr på  

 mennesker.
 Stk. 2. Ministeren kan fastsætte regler om reklame for  

 medicinsk udstyr.
 Stk. 2. Ministeren kan fastsætte regler om reklame for  

 medicinsk udstyr.
 Stk. 3. Ministeren kan endvidere fastsætte regler om, at  

 et medicinsk udstyr kun kan udleveres ifølge rekvisition fra  

 læge eller tandlæge.
 § 3. Ministeren kan bemyndige statslige og kommunale  

 myndigheder eller private foretagende til at udføre godkendelses-,  

 tilsyns- og kontrolforanstaltninger efter loven.
 § 3. Indenrigs- og sundhedsministeren kan bemyndige statslige  

 og kommunale myndigheder eller private foretagender til at udføre  

 godkendelses, tilsyns- og kontrolforanstaltninger efter loven.
 Stk. 2. Ministeren kan endvidere bemyndige de i stk. 1  

 nævnte myndigheder og foretagender til at udstede forbud og påbud  

 efter bestemmelser fastsat i medfør af § 2, nr. 1 og 5.
 Stk. 2. Ministeren kan endvidere bemyndige de i stk. 1  

 nævnte myndigheder og foretagender til at udstede forbud og påbud  

 efter bestemmelser fastsat i medfør af § 1, stk. 2, nr. 3, 6  

 og 7.
 Stk. 3. Ministeren kan fastsætte regler om betaling for  

 behandling af ansøgninger om bemyndigelse, udvidelse eller  

 ændring af bemyndigelse samt tilsyn og kontrol med foretagender, der er  

 bemyndiget efter stk. 1 og 2.
 § 4. Ministeren kan fastsætte regler om adgangen til at  

 påklage afgørelser truffet i henhold til bemyndigelse efter  

 § 3, herunder at visse afgørelser ikke kan påklages til  

 højere administrativ myndighed.
 § 4. Indenrigs- og sundhedsministeren kan  

 fastsætte regler om adgangen til at påklage afgørelser,  

 som er truffet efter delegation eller i henhold til bemyndigelse efter  

 § 3, stk. 1 og 2. Ministeren kan i den forbindelse fastsætte  

 regler om, at visse afgørelser ikke kan påklages til  

 højere administrativ myndighed.
 § 5. Ministeren eller den, der har bemyndigelse efter  

 § 3, kan kræve meddelt alle oplysninger, som er nødvendige  

 for administration af loven.
 § 5. Indenrigs- og sundhedsministeren eller den, der har  

 bemyndigelse efter § 3, stk. 1 og 2, kan kræve meddelt alle  

 oplysninger, som er nødvendige for administration af loven.
 § 6. Der kan i forskrifter, der udfærdiges i henhold til  

 loven, fastsættes straf af bøde for overtrædelse af  

 bestemmelser i forskrifterne, medmindre højere straf er forskyldt  

 efter anden lovgivning.
 § 6. Der kan i forskrifter, der udfærdiges i henhold til  

 loven, fastsættes straf af bøde for overtrædelse af  

 bestemmelser i forskrifterne, med mindre højere straf er forskyldt  

 efter anden lovgivning.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 7. Loven træder i kraft den 1. juli 1991.
 § 7. Loven træder i kraft den 1. januar 2003.
 Stk. 2. Ved lovens ikrafttræden ophæves § 36  

 i lov om lægemidler, jf. lovbekendtgørelse nr. 451 af 6. august  

 1982, som senest ændret ved § 6 i lov nr. 818 af 19. december  

 1989.
 Stk. 2. Samtidig ophæves lov nr. 368 af 6. juni 1991 om  

 medicinsk udstyr.
 Stk. 3. I lov nr. 147 af 15. april 1930 om brugen af  

 røntgenstråler m.v., som ændret ved lov nr. 213 af 4. maj  

 1965. foretages følgende ændringer:
 Stk. 3. Følgende bekendtgørelser, der er fastsat  

 i medfør af den i stk. 2 nævnte lov, opretholdes indtil de  

 afløses af regler udstedt efter denne lov:
 1. I § 1 ændres 2 steder »udførelse« til  

 »afskærmning«.
 1)	Bekendtgørelse nr. 139 af 1. marts 1995 om aktivt,  

 implantabelt medicinsk udstyr.
 2. § 4 affattes således:
 2)	Bekendtgørelse nr. 695 af 28. februar 1998 om reklame for  

 medicinsk udstyr.
 »§ 4 Sundhedsministeren kan fastsætte regler om uddannelseskrav  

 til personer, der skal udføre arbejder ved  

 røntgenanlæg«.
 3)	Bekendtgørelse nr. 89 af 4. februar 2000 om medicinsk udstyr  

 til in vitro-diagnostik.
 4)	Bekendtgørelse nr. 244 af 23. april 2002 om gebyrer for  

 medicinsk udstyr.
 5)	Bekendtgørelse nr. 105 af 27. februar 2002 om medicinsk  

 udstyr.
 § 8. Loven gælder ikke for Færøerne og  

 Grønland.
 § 8. Loven gælder ikke for Færøerne og  

 Grønland.
