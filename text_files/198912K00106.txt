Nr LSF 106 Forslag til Lov om handelsagenter og handelsrejsende Fremsat af justitsministeren (Engell) den 8. december 1989 Vedtaget ved tredjebehandling den 26. april 1990 Lov nr. 272 af 02/05/1990 Kapitel 1 Lovens fravigelighed § 1. Loven kan fraviges ved aftale, medmindre andet er angivet i loven.  

 Reglerne i kapitel 3 kan desuden fraviges ved sædvane.
 Stk. 2. De regler i §§ 22 og 25-27, der ikke kan fraviges til skade for  

 handelsagenten, kan heller ikke ved en lovvalgsaftale fraviges til skade for  

 agenten, hvis forholdet uden lovvalgsaftalen ville være underkastet denne  

 lov.
 Stk. 3. Finder dansk ret anvendelse i et tilfælde, hvor handelsagentens  

 hverv for agenturgiveren ifølge kontraktens bestemmelser ikke skal udføres i  

 et land, der er medlem af EF eller EFTA, eller i et af de nordiske lande, kan  

 parterne fravige alle bestemmelser i denne lov. §§ 22 og 25-27 kan dog ikke  

 fraviges, hvis der i det land, hvor handelsagentens hverv skal udføres, eller  

 hvor handelsagenten er hjemmehørende, gælder ufravigelige regler om opsigelse  

 og godtgørelse i agenturforhold.
Kapitel 2 Handelsagenter § 2. Ved en handelsagent forstås i denne lov den, som for en anden  

 (agenturgiveren) mod vederlag har påtaget sig for dennes regning selvstændigt  

 og vedvarende at virke for salg eller køb af varer ved at indhente tilbud  

 (ordre) til agenturgiveren eller ved i dennes navn at indgå aftale herom.
 § 3. Agenturgiveren og handelsagenten har ret til fra den anden part at  

 modtage et underskrevet dokument, der angiver agenturaftalens vilkår,  

 herunder eventuelle senere aftalte vilkår.
 Stk. 2. Stk. 1 kan ikke fraviges ved aftale.
 § 4. Handelsagenten skal ved udførelsen af sit hverv varetage  

 agenturgiverens interesser og handle loyalt og redeligt.
Stk. 2. Handelsagenten skal især 1) foretage rimelige bestræbelser for at indhente tilbud og, ved  

 bemyndigelse hertil, indgå aftale vedrørende de forretninger, der er omfattet  

 af agenturforholdet, 2) underrette agenturgiveren om indhentet tilbud eller indgået aftale og  

 om andre forhold, som agenten har kendskab til, og som agenturgiveren bør  

 kende, og 3) følge rimelige forskrifter fra agenturgiveren.
 Stk. 3. Stk. 1-2 kan ikke fraviges ved aftale.
 § 5. Agenturgiveren skal handle loyalt og redeligt over for  

 handelsagenten.
Stk. 2. Agenturgiveren skal især 1) stille det nødvendige materiale vedrørende de pågældende varer til  

 rådighed for handelsagenten, 2) skaffe agenten de oplysninger, der er nødvendige for hvervets  

 gennemførelse, og 3) inden for en rimelig frist underrette agenten om accept af eller afslag  

 på tilbud, som denne har indsendt, og om manglende gennemførelse af en  

 aftale, som agenten har formidlet.
 Stk. 3. Hvis agenturgiveren kan forudse, at agenturforretningerne bliver  

 af væsentlig mindre omfang, end handelsagenten normalt kunne have forventet,  

 skal agenturgiveren inden for en rimelig frist underrette agenten herom.
 Stk. 4. Stk. 1-3 kan ikke fraviges ved aftale.
 § 6. Forsømmer handelsagenten eller agenturgiveren sine pligter over for  

 den anden part, har denne ret til erstatning for den herved forvoldte skade.
Stk. 2. Den, der vil kræve erstatning, skal underrette den anden part  

 herom uden ugrundet ophold, efter at den pågældende fik eller burde have fået  

 kendskab til forsømmelsen og skaden.
I modsat fald fortabes retten til  

 erstatning.
 Stk. 3. Stk. 2 gælder ikke, hvis den anden part har handlet i strid med  

 almindelig hæderlighed eller groft uagtsomt.
 § 7. Hvis handelsagenten har varer på lager til salg for agenturgiveren  

 eller indkøbt for denne, har agenten de samme pligter og rettigheder med  

 hensyn til varerne, som handelskommissionæren har efter kommissionslovens  

 kapitel II.
Provision § 8. Er vederlagets størrelse ikke aftalt, har handelsagenten ret til  

 vederlag i overensstemmelse med, hvad der på det sted, hvor agenten udøver  

 sin virksomhed, er sædvanligt for agenter for varer af den pågældende art.
I  

 mangel af sådan sædvane har agenten ret til et vederlag, der er rimeligt  

 under hensyn til samtlige omstændigheder, der vedrører forretningen.
 § 9. Handelsagenten har ret til provision af en aftale, som indgås, mens  

 agenturforholdet består, hvis:
1) aftalen er kommet i stand ved agentens medvirken, 2) aftalen uden agentens medvirken er indgået med en tredjemand, som  

 agenten tidligere har skaffet som kunde for så vidt angår lignende aftaler,  

 eller 3) agenten har fået overdraget et bestemt geografisk område eller en  

 bestemt kundekreds og aftalen uden agentens medvirken er indgået med en  

 tredjemand, der hører til området eller kundekredsen.
 § 10. Indgås aftalen under omstændigheder som nævnt i § 9, nr. 1-3, efter  

 agenturforholdets ophør, har handelsagenten ret til provision, hvis  

 tredjemands tilbud er kommet frem til agenten eller agenturgiveren inden  

 agenturforholdets ophør.
 Stk. 2. Handelsagenten har endvidere ret til provision, hvis aftalen  

 hovedsagelig er bragt i stand ved dennes virksomhed under agenturforholdets  

 beståen og den er indgået inden for rimelig tid efter forholdets ophør.
 Stk. 3. En tiltrædende handelsagent har ikke ret til provision efter § 9  

 af en aftale, for hvilken den foregående agent har ret til provision efter  

 stk. 1-2, medmindre det på grund af omstændighederne er rimeligt at dele  

 provisionen mellem agenterne.
 § 11. Retten til provision forfalder, så snart og i det omfang en af  

 følgende omstændigheder foreligger:
 1) Agenturgiveren har eller skulle ifølge aftalen med tredjemand have  

 leveret varen eller betalt købesummen.
 2) Tredjemand har betalt købesummen eller leveret varen eller skulle have  

 foretaget sådan opfyldelse ifølge aftalen med agenturgiveren, hvis denne  

 havde opfyldt sin del af aftalen.
 Stk. 2. En aftale, hvorefter provisionen forfalder på et senere tidspunkt,  

 end hvad der følger af stk. 1, nr. 2, er ugyldig.
 § 12. Provisionen skal betales senest den sidste dag i måneden efter det  

 kvartal, i hvilket retten til provision forfaldt, jf. § 11.
 Stk. 2. Stk. 1 kan ikke ved forudgående aftale fraviges til skade for  

 handelsagenten.
 § 13. Agenturgiveren skal senest den sidste dag i måneden efter det  

 kvartal, i hvilket retten til provision forfaldt, sende handelsagenten en  

 nota vedrørende den provision, der forfaldt i kvartalet, jf. § 11. Denne nota  

 skal indeholde alle væsentlige oplysninger, der har tjent som grundlag for  

 beregning af provisionsbeløbene.
 Stk. 2. Stk. 1 kan ikke ved forudgående aftale fraviges til skade for  

 handelsagenten.
 § 14. Handelsagentens krav på provision bortfalder kun, hvis det  

 godtgøres, at aftalen mellem agenturgiveren og tredjemand ikke opfyldes, og  

 dette ikke skyldes omstændigheder, der kan tilregnes agenturgiveren.
 Stk. 2. Er tredjemands manglende opfyldelse en følge af, at agenturgiveren  

 uden handelsagentens samtykke har givet tredjemand henstand med opfyldelse af  

 aftalen eller har indgået overenskomst om ophævelse af denne, påvirker dette  

 ikke agentens krav på provision.
 Stk. 3. Opfyldes tredjemands forpligtelse efter aftalen kun delvis, har  

 handelsagenten kun krav på provision af den del, der er opfyldt, medmindre  

 andet følger af stk. 1-2.
 Stk. 4. Stk. 1-3 kan ikke ved forudgående aftale fraviges til skade for  

 handelsagenten.
 Stk. 5. Bortfalder provisionskravet efter stk. 1, skal handelsagenten  

 tilbagebetale modtagne provisionsbeløb.
 § 15. Handelsagenten kan fra agenturgiveren kræve alle oplysninger,  

 herunder uddrag af forretningsbøger, som agenturgiveren har rådighed over, og  

 som er nødvendige for, at agenten kan efterprøve, om provisionsnotaen angiver  

 de provisionsbeløb, der tilkommer agenten.
 Stk. 2. Afslår agenturgiveren at give de oplysninger, der er nævnt i stk.  

 1, eller er der begrundet tvivl om rigtigheden af disse eller af  

 provisionsnotaen, kan handelsagenten kræve, at agenturgiveren efter dennes  

 valg giver agenten eller en af agenten udpeget statsautoriseret eller  

 registreret revisor adgang til at undersøge uddrag af agenturgiverens  

 forretningsbøger.
 Stk. 3. Oplysningspligten efter stk. 1-2 gælder ikke, hvis der herved vil  

 fremkomme oplysninger om forhold, som agenturgiveren ville være fritaget for  

 at afgive forklaring om som vidne, jf. retsplejelovens § 171.
 Stk. 4. Stk. 1-2 kan ikke ved aftale fraviges til skade for  

 handelsagenten.
Forholdet til tredjemand § 16. Handelsagenten kan ikke uden agenturgiverens bemyndigelse indgå  

 aftale, der binder agenturgiveren.
Stk. 2. Har handelsagenten uden bemyndigelse indgået en aftale, som  

 agenturgiveren ikke vil godkende, skal agenturgiveren meddele dette til  

 tredjemand uden ugrundet ophold efter at have modtaget underretning om  

 aftalen.
Undlader agenturgiveren dette, er han bundet af aftalen, hvis  

 tredjemand ved aftalens indgåelse var i god tro med hensyn til  

 handelsagentens bemyndigelse.
 § 17. Vil agenturgiveren ikke acceptere et tilbud, som handelsagenten har  

 modtaget, skal agenturgiveren give meddelelse herom til tredjemand uden  

 ugrundet ophold efter at have modtaget tilbudet eller underretning om dette.  

 Undlader agenturgiveren dette, anses tilbudet for accepteret.
 Stk. 2. Stk. 1 gælder ikke, hvis handelsagenten og tredjemand har aftalt,  

 at tilbudet udtrykkeligt skal accepteres af agenturgiveren.
 § 18. Har tredjemand afgivet tilbud til handelsagenten, og har denne sendt  

 tilbudet til agenturgiveren, kan tilbudsgiveren tilbagekalde tilbudet  

 forinden eller samtidig med, at dette kommer til agenturgiverens kundskab.
 Stk. 2. Stk. 1 gælder ikke, hvis andet er aftalt mellem handelsagenten og  

 tredjemand.
§ 19. Får en tredjemand, der står i forretningsforbindelse med  

 agenturgiveren, efter forhandlinger med handelsagenten underretning fra  

 agenturgiveren om, at denne godkender en aftale eller accepterer et tilbud,  

 agenten har indsendt, skal tredjemand uden ugrundet ophold give  

 agenturgiveren meddelelse, hvis tredjemand vil gøre gældende, at der ikke er  

 indgået en aftale eller afgivet et tilbud, eller at aftalen eller tilbudet er  

 urigtigt gengivet.
Undlader tredjemand at give meddelelse, anses aftale for  

 indgået med det indhold, som angives i underretningen fra agenturgiveren,  

 medmindre det modsatte bevises.
 § 20. Handelsagenten kan ikke uden særskilt bemyndigelse hertil modtage  

 betaling for solgte varer eller give henstand med betalingen eller afslag i  

 prisen eller foretage anden ændring i aftalen.
Stk. 2. Har agenturgiveren fået kundskab om, at handelsagenten uden  

 bemyndigelse har modtaget betaling eller foretaget ændring i aftalen, skal  

 agenturgiveren, hvis denne ikke vil godkende betalingen eller ændringen, uden  

 ugrundet ophold give køberen meddelelse herom.
Undlader agenturgiveren dette,  

 anses betalingen eller ændringen for godkendt, hvis tredjemand på tidspunktet  

 for betalingen eller for ændringen af aftalen var i god tro med hensyn til  

 handelsagentens bemyndigelse.
 Stk. 3. Stk. 1-2 anvendes tilsvarende, når aftalen med tredjemand vedrører  

 indkøb af varer for agenturgiveren.
§ 21. Vil køberen gøre gældende, at der er mangler ved varen, eller at den  

 er leveret for sent, eller vil køberen i øvrigt reklamere til agenturgiveren,  

 kan henvendelse herom rettes til handelsagenten, hvis handelsagenten har  

 medvirket ved aftalens indgåelse.
Agenten kan ikke uden særskilt bemyndigelse  

 hertil træffe afgørelse i anledning af en sådan henvendelse.
 Stk. 2. Stk. 1 finder tilsvarende anvendelse, når aftalen med tredjemand  

 vedrører indkøb af varer for agenturgiveren.
Agenturaftalens ophør § 22. Er agenturaftalen ikke indgået for en bestemt periode, kan  

 agenturgiveren og handelsagenten i det første år af aftaleperioden opsige  

 aftalen med et varsel på 1 måned.
Varslet forlænges med 1 måned for hvert  

 påbegyndt år, agenturaftalen har bestået.
Varslet kan dog ikke overstige 6  

 måneder, medmindre andet er aftalt.
 Stk. 2. Der kan ikke ved forudgående aftale fastsættes kortere varsler end  

 dem, der er nævnt i stk. 1. Dog kan det aftales, at handelsagenten kan opsige  

 aftalen med 3 måneders varsel, selv om aftalen har bestået i 3 år eller mere.
 Stk. 3. Aftaler parterne længere opsigelsesvarsler end de i stk. 1 nævnte,  

 må varslet ikke være kortere ved opsigelse fra agenturgivers side end ved  

 opsigelse fra handelsagentens side.
 Stk. 4. Er andet ikke aftalt, sker opsigelse til udgangen af en  

 kalendermåned.
§ 23. Videreføres en aftale, der er indgået for en bestemt periode, efter  

 denne periodes udløb, finder § 22 tilsvarende anvendelse.
Ved beregningen af  

 de i § 22, stk. 1, omhandlede opsigelsesvarsler medregnes den tidsbestemte  

 aftaleperiode.
 § 24. Hver af parterne kan uden at overholde gældende opsigelsesvarsel  

 hæve aftalen, hvis den anden part i væsentlig grad har undladt at opfylde  

 sine forpligtelser efter aftalen eller loven.
Godtgørelse ved ophør § 25. Ved agenturaftalens ophør har handelsagenten krav på en godtgørelse,  

 hvis og i det omfang 1) agenten har skaffet agenturgiveren nye kunder eller en betydelig  

 udvidelse af handelen med den bestående kundekreds og forbindelsen med disse  

 kunder fortsat vil give agenturgiveren betydelige fordele, og 2) betaling af godtgørelse er rimelig under hensyn til samtlige  

 omstændigheder, herunder navnlig agentens tab af provision af aftale med  

 disse kunder.
 Stk. 2. Stk. 1 anvendes tilsvarende, hvis agenturaftalen ophører på grund  

 af handelsagentens død.
§ 26. Godtgørelse efter § 25 kan ikke overstige et beløb, der svarer til 1  

 års vederlag beregnet på grundlag af handelsagentens gennemsnitlige årlige  

 vederlag i de seneste 5 år.
Har agenturaftalen varet mindre end 5 år,  

 beregnes beløbet på grundlag af det gennemsnitlige vederlag i perioden.
§ 27. Handelsagenten har ikke krav på godtgørelse efter § 25, hvis 1) agenturgiveren bringer aftalen til ophør på grund af væsentlig  

 misligholdelse, der kan tilregnes agenten, 2) agenten bringer aftalen til ophør, medmindre dette er berettiget som  

 følge af a) omstændigheder, der skyldes agenturgiveren, eller b) agentens alder, svagelighed eller sygdom, således at det ikke med  

 rimelighed kan kræves, at agenten fortsætter sin virksomhed, eller 3) agenten efter aftale med agenturgiveren overdrager sine rettigheder og  

 pligter ifølge agenturaftalen til en anden.
 § 28. Handelsagentens krav på godtgørelse efter § 25 bortfalder, hvis  

 agenten ikke senest 1 år efter agenturaftalens ophør har meddelt  

 agenturgiveren, at krav på godtgørelse vil blive fremsat.
 § 29. §§ 25-28 kan ikke ved forudgående aftale fraviges til skade for  

 handelsagenten.
Konkurrenceklausuler § 30. En aftale mellem en handelsagent og en agenturgiver, hvorefter  

 agentens udøvelse af erhvervsvirksomhed efter agenturaftalens ophør begrænses  

 (konkurrenceklausul), er kun bindende for agenten, hvis og i det omfang den 1) er indgået skriftligt, 2) vedrører det geografiske område eller den kundekreds og det geografiske  

 område, som agenten har fået overdraget, og 3) vedrører de varetyper, som er omfattet af agenturaftalen.
 Stk. 2. Konkurrenceklausulen kan højst gælde 2 år fra agenturaftalens  

 ophør.
 Stk. 3. En konkurrenceklausul kan tilsidesættes efter aftalelovens § 38,  

 stk. 1.
Kapitel 3 Handelsrejsende § 31. Ved en handelsrejsende forstås i denne lov den, der som led i et  

 tjenesteforhold har påtaget sig at opsøge kunder og herunder virke for salg  

 eller køb af varer, som ikke medføres, ved at indhente tilbud (ordre) til  

 arbejdsgiveren eller i dennes navn indgå aftale herom.
 § 32. En handelsrejsende må under udførelse af arbejde for handelshuset  

 ikke uden handelshusets samtykke arbejde for salg af andre varer end dettes  

 eller for køb til andre end dette.
Provision § 33. §§ 9-10, § 11, stk. 1, § 12, stk. 1, § 13, stk. 1, § 14, stk. 1-3 og  

 5, og § 15, stk. 1-3, anvendes tilsvarende på handelsrejsende, der aflønnes  

 helt eller delvis med provision, idet provisionen for handelsrejsende dog  

 forfalder månedsvis.
Endvidere anvendes § 14, stk. 5, kun, hvis  

 ansættelsesforholdet ikke er omfattet af funktionærloven.
Forholdet til tredjemand § 34. §§ 16-21 anvendes tilsvarende.
Kapitel 4 Ikrafttrædelses- og overgangsbestemmelser m.v.
 § 35. Loven træder i kraft dagen efter bekendtgørelsen i Lovtidende.
Stk. 2. For agenturaftaler, der er indgået inden lovens ikrafttræden,  

 gælder dog indtil 1. januar 1992 de hidtil gældende regler.
Fra 1. januar  

 1992 anvendes denne lov for en sådan aftale, medmindre aftalen før denne dato  

 lovligt er opsagt til ophør senest den 30. juni 1992. I sådanne tilfælde  

 anvendes de hidtil gældende regler.
 § 36. Justitsministeren kan fastsætte regler til gennemførelse af  

 Haagerkonventionen af 19. marts 1978 om, hvilken lov der skal anvendes på  

 mellemmænd og på fuldmagtsspørgsmål.
 § 37. I lov om kommission, handelsagentur og handelsrejsende, jf.  

 lovbekendtgørelse nr. 636 af 15. september 1986, foretages følgende  

 ændringer:
 1. Lovens titel ændres til: »Kommissionsloven«.
 2. Lovens kapitel III-IV ophæves.
§ 38. Loven gælder ikke for Færøerne og Grønland.
Loven kan ved kgl.  

 anordning sættes i kraft for Grønland med de afvigelser, som de særlige  

 grønlandske forhold tilsiger.
Oprindeligt fremsat forslag Kapitel 1 Lovens fravigelighed § 1. Loven kan fraviges ved aftale, medmindre andet er angivet i loven.  

 Reglerne i kapitel 3 kan desuden fraviges ved sædvane.
 Stk. 2. De regler i §§ 22 og 25-27, der ikke kan fraviges til skade for  

 handelsagenten, kan heller ikke ved en lovvalgsaftale fraviges til skade for  

 agenten, hvis forholdet uden lovvalgsaftalen ville være underkastet denne  

 lov.
 Stk. 3. Finder dansk ret anvendelse i et tilfælde, hvor handelsagentens  

 hverv for agenturgiveren ifølge kontraktens bestemmelser ikke skal udføres i  

 et land, der er medlem af EF eller EFTA, eller i et af de nordiske lande, kan  

 parterne fravige alle bestemmelser i denne lov. §§ 22 og 25-27 kan dog ikke  

 fraviges, hvis der i det land, hvor handelsagentens hverv skal udføres, eller  

 hvor handelsagenten er hjemmehørende, gælder ufravigelige regler om opsigelse  

 og godtgørelse i agenturforhold.
Kapitel 2 Handelsagenter § 2. Ved en handelsagent forstås i denne lov den, som for en anden  

 (agenturgiveren) mod vederlag har påtaget sig for dennes regning selvstændigt  

 og vedvarende at virke for salg eller køb af varer ved at indhente tilbud  

 (ordre) til agenturgiveren eller ved i dennes navn at indgå aftale herom.
 § 3. Agenturgiveren og handelsagenten har ret til fra den anden part at  

 modtage et underskrevet dokument, der angiver agenturaftalens vilkår,  

 herunder eventuelle senere aftalte vilkår.
 Stk. 2. Stk. 1 kan ikke fraviges ved aftale.
 § 4. Handelsagenten skal ved udførelsen af sit hverv varetage  

 agenturgiverens interesser og handle loyalt og redeligt.
Stk. 2. Handelsagenten skal især 1) foretage rimelige bestræbelser for at indhente tilbud og, ved  

 bemyndigelse hertil, indgå aftale vedrørende de forretninger, der er omfattet  

 af agenturforholdet, 2) underrette agenturgiveren om indhentet tilbud eller indgået aftale og  

 om andre forhold, som agenten har kendskab til, og som agenturgiveren bør  

 kende, og 3) følge rimelige forskrifter fra agenturgiveren.
 Stk. 3. Stk. 1-2 kan ikke fraviges ved aftale.
 § 5. Agenturgiveren skal handle loyalt og redeligt over for  

 handelsagenten.
Stk. 2. Agenturgiveren skal især 1) stille det nødvendige materiale vedrørende de pågældende varer til  

 rådighed for handelsagenten, 2) skaffe agenten de oplysninger, der er nødvendige for hvervets  

 gennemførelse, og 3) inden for en rimelig frist underrette agenten om accept af eller afslag  

 på tilbud, som denne har indsendt, og om manglende gennemførelse af en  

 aftale, som agenten har formidlet.
 Stk. 3. Hvis agenturgiveren kan forudse, at agenturforretningerne bliver  

 af væsentlig mindre omfang, end handelsagenten normalt kunne have forventet,  

 skal agenturgiveren inden for en rimelig frist underrette agenten herom.
 Stk. 4. Stk. 1-3 kan ikke fraviges ved aftale.
 § 6. Forsømmer handelsagenten eller agenturgiveren sine pligter over for  

 den anden part, har denne ret til erstatning for den herved forvoldte skade.
Stk. 2. Den, der vil kræve erstatning, skal underrette den anden part  

 herom uden ugrundet ophold, efter at den pågældende fik eller burde have fået  

 kendskab til forsømmelsen og skaden.
I modsat fald fortabes retten til  

 erstatning.
 Stk. 3. Stk. 2 gælder ikke, hvis den anden part har handlet i strid med  

 almindelig hæderlighed eller groft uagtsomt.
 § 7. Hvis handelsagenten har varer på lager til salg for agenturgiveren  

 eller indkøbt for denne, har agenten de samme pligter og rettigheder med  

 hensyn til varerne, som handelskommissionæren har efter kommissionslovens  

 kapitel II.
Provision § 8. Er vederlagets størrelse ikke aftalt, har handelsagenten ret til  

 vederlag i overensstemmelse med, hvad der på det sted, hvor agenten udøver  

 sin virksomhed, er sædvanligt for agenter for varer af den pågældende art.
I  

 mangel af sådan sædvane har agenten ret til et vederlag, der er rimeligt  

 under hensyn til samtlige omstændigheder, der vedrører forretningen.
 § 9. Handelsagenten har ret til provision af en aftale, som indgås, mens  

 agenturforholdet består, hvis:
1) aftalen er kommet i stand ved agentens medvirken, 2) aftalen uden agentens medvirken er indgået med en tredjemand, som  

 agenten tidligere har skaffet som kunde for så vidt angår lignende aftaler,  

 eller 3) agenten har fået overdraget et bestemt geografisk område eller en  

 bestemt kundekreds, og aftalen uden agentens medvirken er indgået med en  

 tredjemand, der hører til området eller kundekredsen.
 § 10. Indgås aftalen under omstændigheder som nævnt i § 9, nr. 1-3, efter  

 agenturforholdets ophør, har handelsagenten ret til provision, hvis  

 tredjemands tilbud er kommet frem til agenten eller agenturgiveren inden  

 agenturforholdets ophør.
 Stk. 2. Handelsagenten har endvidere ret til provision, hvis aftalen  

 hovedsagelig er bragt i stand ved dennes virksomhed under agenturforholdets  

 beståen, og den er indgået inden for rimelig tid efter forholdets ophør.
 Stk. 3. En tiltrædende handelsagent har ikke ret til provision efter § 9  

 af en aftale, for hvilken den foregående agent har ret til provision efter  

 stk. 1-2, medmindre det på grund af omstændighederne er rimeligt at dele  

 provisionen mellem agenterne.
 § 11. Retten til provision forfalder, så snart og i det omfang en af  

 følgende omstændigheder foreligger:
 1) Agenturgiveren har eller skulle ifølge aftalen med tredjemand have  

 leveret varen eller betalt købesummen.
 2) Tredjemand har betalt købesummen eller leveret varen eller skulle have  

 foretaget sådan opfyldelse ifølge aftalen med agenturgiveren, hvis denne  

 havde opfyldt sin del af aftalen.
 Stk. 2. En aftale, hvorefter provisionen forfalder på et senere tidspunkt,  

 end hvad der følger af stk. 1, nr. 2, er ugyldig.
 § 12. Provisionen skal betales senest den sidste dag i måneden efter det  

 kvartal, i hvilket retten til provision forfaldt, jf. § 11.
 Stk. 2. Stk. 1 kan ikke ved forudgående aftale fraviges til skade for  

 handelsagenten.
 § 13. Agenturgiveren skal senest den sidste dag i måneden efter det  

 kvartal, i hvilket retten til provision forfaldt, sende handelsagenten en  

 nota vedrørende den provision, der forfaldt i kvartalet, jf. § 11. Denne nota  

 skal indeholde alle væsentlige oplysninger, der har tjent som grundlag for  

 beregning af provisionsbeløbene.
 Stk. 2. Stk. 1 kan ikke ved forudgående aftale fraviges til skade for  

 handelsagenten.
 § 14. Handelsagentens krav på provision bortfalder kun, hvis det  

 godtgøres, at aftalen mellem agenturgiveren og tredjemand ikke opfyldes, og  

 dette ikke skyldes omstændigheder, der kan tilregnes agenturgiveren.
 Stk. 2. Er tredjemands manglende opfyldelse en følge af, at agenturgiveren  

 uden handelsagentens samtykke har givet tredjemand henstand med opfyldelse af  

 aftalen eller har indgået overenskomst om ophævelse af denne, påvirker dette  

 ikke agentens krav på provision.
 Stk. 3. Opfyldes tredjemands forpligtelse efter aftalen kun delvist, har  

 handelsagenten kun krav på provision af den del, der er opfyldt, medmindre  

 andet følger af stk. 1-2.
 Stk. 4. Stk. 1-3 kan ikke ved forudgående aftale fraviges til skade for  

 handelsagenten.
 Stk. 5. Bortfalder provisionskravet efter stk. 1, skal handelsagenten  

 tilbagebetale modtagne provisionsbeløb.
 § 15. Handelsagenten kan fra agenturgiveren kræve alle oplysninger,  

 herunder uddrag af forretningsbøger, som agenturgiveren har rådighed over, og  

 som er nødvendige for, at agenten kan efterprøve, om provisionsnotaen angiver  

 de provisionsbeløb, der tilkommer agenten.
 Stk. 2. Afslår agenturgiveren at give de oplysninger, der er nævnt i stk.  

 1, eller er der begrundet tvivl om rigtigheden af disse eller af  

 provisionsnotaen, kan handelsagenten kræve, at agenturgiveren efter dennes  

 valg giver agenten eller en af agenten udpeget statsautoriseret eller  

 registreret revisor adgang til at undersøge uddrag af agenturgiverens  

 forretningsbøger.
 Stk. 3. Oplysningspligten efter stk. 1-2 gælder ikke, hvis der herved vil  

 fremkomme oplysninger om forhold, som agenturgiveren ville være fritaget for  

 at afgive forklaring om som vidne, jf. retsplejelovens § 171.
 Stk. 4. Stk. 1-2 kan ikke ved aftale fraviges til skade for  

 handelsagenten.
Forholdet til tredjemand § 16. Handelsagenten kan ikke uden agenturgiverens bemyndigelse indgå  

 aftale, der binder agenturgiveren.
Stk. 2. Har handelsagenten uden bemyndigelse indgået en aftale, som  

 agenturgiveren ikke vil godkende, skal agenturgiveren meddele dette til  

 tredjemand uden ugrundet ophold efter at have modtaget underretning om  

 aftalen.
Undlader agenturgiveren dette, er han bundet af aftalen, hvis  

 tredjemand ved aftalens indgåelse var i god tro med hensyn til  

 handelsagentens bemyndigelse.
 § 17. Vil agenturgiveren ikke acceptere et tilbud, som handelsagenten har  

 modtaget, skal agenturgiveren give meddelelse herom til tredjemand uden  

 ugrundet ophold efter at have modtaget tilbudet eller underretning om dette.  

 Undlader agenturgiveren dette, anses tilbudet for accepteret.
 Stk. 2. Stk. 1 gælder ikke, hvis handelsagenten og tredjemand har aftalt,  

 at tilbudet udtrykkeligt skal accepteres af agenturgiveren.
 § 18. Har tredjemand afgivet tilbud til handelsagenten, og har denne sendt  

 tilbudet til agenturgiveren, kan tilbudsgiveren tilbagekalde tilbudet  

 forinden eller samtidig med, at dette kommer til agenturgiverens kundskab.
 Stk. 2. Stk. 1 gælder ikke, hvis andet er aftalt mellem handelsagenten og  

 tredjemand.
§ 19. Får en tredjemand, der står i forretningsforbindelse med  

 agenturgiveren, efter forhandlinger med handelsagenten underretning fra  

 agenturgiveren om, at denne godkender en aftale eller accepterer et tilbud,  

 agenten har indsendt, skal tredjemand uden ugrundet ophold give  

 agenturgiveren meddelelse, hvis tredjemand vil gøre gældende, at der ikke er  

 indgået en aftale eller afgivet et tilbud, eller at aftalen eller tilbudet er  

 urigtigt gengivet.
Undlader tredjemand at give meddelelse, anses aftale for  

 indgået med det indhold, som angives i underretningen fra agenturgiveren,  

 medmindre det modsatte bevises.
 § 20. Handelsagenten kan ikke uden særskilt bemyndigelse hertil modtage  

 betaling for solgte varer eller give henstand med betalingen eller afslag i  

 prisen eller foretage anden ændring i aftalen.
Stk. 2. Har agenturgiveren fået kundskab om, at handelsagenten uden  

 bemyndigelse har modtaget betaling eller foretaget ændring i aftalen, skal  

 agenturgiveren, hvis denne ikke vil godkende betalingen eller ændringen, uden  

 ugrundet ophold give køberen meddelelse herom.
Undlader agenturgiveren dette,  

 anses betalingen eller ændringen for godkendt, hvis tredjemand på tidspunktet  

 for betalingen eller for ændringen af aftalen var i god tro med hensyn til  

 handelsagentens bemyndigelse.
 Stk. 3. Stk. 1-2 anvendes tilsvarende, når aftalen med tredjemand vedrører  

 indkøb af varer for agenturgiveren.
§ 21. Vil køberen gøre gældende, at der er mangler ved varen, eller at den  

 er leveret for sent, eller vil køberen i øvrigt reklamere til agenturgiveren,  

 kan henvendelse herom rettes til handelsagenten, hvis handelsagenten har  

 medvirket ved aftalens indgåelse.
Agenten kan ikke uden særskilt bemyndigelse  

 hertil træffe afgørelse i anledning af en sådan henvendelse.
 Stk. 2. Stk. 1 finder tilsvarende anvendelse, når aftalen med tredjemand  

 vedrører indkøb af varer for agenturgiveren.
Agenturaftalens ophør § 22. Er agenturaftalen ikke indgået for en bestemt periode, kan  

 agenturgiveren og handelsagenten i det første år af aftaleperioden opsige  

 aftalen med et varsel på 1 måned.
Varslet forlænges med 1 måned for hvert  

 påbegyndt år, agenturaftalen har bestået.
Varslet kan dog ikke overstige 6  

 måneder, medmindre andet er aftalt.
 Stk. 2. Der kan ikke ved forudgående aftale fastsættes kortere varsler end  

 dem, der er nævnt i stk. 1. Dog kan det aftales, at handelsagenten kan opsige  

 aftalen med 3 måneders varsel, selv om aftalen har bestået i 3 år eller mere.
 Stk. 3. Aftaler parterne længere opsigelsesvarsler end de i stk. 1 nævnte,  

 må varslet ikke være kortere ved opsigelse fra agenturgivers side end ved  

 opsigelse fra handelsagentens side.
 Stk. 4. Er andet ikke aftalt, sker opsigelse til udgangen af en  

 kalendermåned.
§ 23. Videreføres en aftale, der er indgået for en bestemt periode, efter  

 denne periodes udløb, finder § 22 tilsvarende anvendelse.
Ved beregningen af  

 de i § 22, stk. 1, omhandlede opsigelsesvarsler medregnes den tidsbestemte  

 aftaleperiode.
 § 24. Hver af parterne kan uden at overholde gældende opsigelsesvarsel  

 hæve aftalen, hvis den anden part i væsentlig grad har undladt at opfylde  

 sine forpligtelser efter aftalen eller loven.
Godtgørelse ved ophør § 25. Ved agenturaftalens ophør har handelsagenten krav på en godtgørelse,  

 hvis og i det omfang 1) agenten har skaffet agenturgiveren nye kunder eller en betydelig  

 udvidelse af handelen med den bestående kundekreds, og forbindelsen med disse  

 kunder fortsat vil give agenturgiveren betydelige fordele, og 2) betaling af godtgørelse er rimelig under hensyn til samtlige  

 omstændigheder, herunder navnlig agentens tab af provision af aftale med  

 disse kunder.
 Stk. 2. Stk. 1 anvendes tilsvarende, hvis agenturaftalen ophører på grund  

 af handelsagentens død.
§ 26. Godtgørelse efter § 25 kan ikke overstige et beløb, der svarer til 1  

 års vederlag beregnet på grundlag af handelsagentens gennemsnitlige årlige  

 vederlag i de seneste 5 år.
Har agenturaftalen varet mindre end 5 år,  

 beregnes beløbet på grundlag af det gennemsnitlige vederlag i perioden.
§ 27. Handelsagenten har ikke krav på godtgørelse efter § 25, hvis 1) agenturgiveren bringer aftalen til ophør på grund af væsentlig  

 misligholdelse, der kan tilregnes agenten, 2) agenten bringer aftalen til ophør, medmindre dette er berettiget som  

 følge af a) omstændigheder, der skyldes agenturgiveren, eller b) agentens alder, svagelighed eller sygdom, således at det ikke med  

 rimelighed kan kræves, at agenten fortsætter sin virksomhed, eller 3) agenten efter aftale med agenturgiveren overdrager sine rettigheder og  

 pligter ifølge agenturaftalen til en anden.
 § 28. Handelsagentens krav på godtgørelse efter § 25 bortfalder, hvis  

 agenten ikke senest 1 år efter agenturaftalens ophør har meddelt  

 agenturgiveren, at krav på godtgørelse vil blive fremsat.
 § 29. §§ 25-28 kan ikke ved forudgående aftale fraviges til skade for  

 handelsagenten.
Konkurrenceklausuler § 30. En aftale mellem en handelsagent og en agenturgiver, hvorefter  

 agentens udøvelse af erhvervsvirksomhed efter agenturaftalens ophør begrænses  

 (konkurrenceklausul), er kun bindende for agenten, hvis og i det omfang den 1) er indgået skriftligt, 2) vedrører det geografiske område eller den kundekreds og det geografiske  

 område, som agenten har fået overdraget, og 3) vedrører de varetyper, som er omfattet af agenturaftalen.
 Stk. 2. Konkurrenceklausulen kan højst gælde 2 år fra agenturaftalens  

 ophør.
 Stk. 3. En konkurrenceklausul kan tilsidesættes efter aftalelovens § 38,  

 stk. 1.
Kapitel 3 Handelsrejsende § 31. Ved en handelsrejsende forstås i denne lov den, der som led i et  

 tjenesteforhold har påtaget sig at opsøge kunder og herunder virke for salg  

 eller køb af varer, som ikke medføres, ved at indhente tilbud (ordre) til  

 arbejdsgiveren eller i dennes navn indgå aftale herom.
 § 32. En handelsrejsende må under udførelse af arbejde for handelshuset  

 ikke uden handelshusets samtykke arbejde for salg af andre varer end dettes  

 eller for køb til andre end dette.
Provision § 33. §§ 9-10, § 11, stk. 1, § 12, stk. 1, § 13, stk. 1, § 14, stk. 1-3 og  

 5, og § 15, stk. 1-3, anvendes tilsvarende på handelsrejsende, der aflønnes  

 helt eller delvist med provision. § 14, stk. 5, anvendes dog kun, hvis  

 ansættelsesforholdet ikke er omfattet af funktionærloven.
Forholdet til tredjemand § 34. §§ 16-21 anvendes tilsvarende.
Kapitel 4 Ikrafttrædelses- og overgangsbestemmelser m.v.
 § 35. Loven træder i kraft dagen efter bekendtgørelsen i Lovtidende.
Stk. 2. For agenturaftaler, der er indgået inden lovens ikrafttræden,  

 gælder dog indtil 1. januar 1992 de hidtil gældende regler.
Fra 1. januar  

 1992 anvendes denne lov for en sådan aftale, medmindre aftalen før denne dato  

 lovligt er opsagt til ophør senest den 30. juni 1992. I sådanne tilfælde  

 anvendes de hidtil gældende regler.
 § 36. Justitsministeren kan fastsætte regler til gennemførelse af  

 Haagerkonventionen af 19. marts 1978 om, hvilken lov der skal anvendes på  

 mellemmænd og på fuldmagtsspørgsmål.
 § 37. I lov om kommission, handelsagentur og handelsrejsende, jf.  

 lovbekendtgørelse nr. 636 af 15. september 1986, foretages følgende  

 ændringer:
1) Lovens titel ændres til »Kommissionsloven«, og 2) lovens kapitel III-IV ophæves.
§ 38. Loven gælder ikke for Færøerne og Grønland.
Loven kan ved kgl.  

 anordning sættes i kraft for Grønland med de afvigelser, som de særlige  

 grønlandske forhold tilsiger.
Bemærkninger til lovforslaget Almindelige bemærkninger 1. Indledning.
Den foreslåede nye lov indebærer en væsentlig forbedring og modernisering  

 af reglerne om handelsagenter og handelsrejsende.
Et vigtigt sigte med  

 forslaget er endvidere at gennemføre et EF-direktiv fra 1986 om selvstændige  

 handelsagenter.
Direktivet skal være gennemført pr. 1. januar 1990 og kan ses  

 som en forberedelse til det indre marked.
Reglerne i forslaget omfatter (selvstændige) handelsagenter og  

 selvstændige handelsrejsende.
En del af reglerne foreslås endvidere gjort  

 anvendelige også for ansatte handelsrejsende.
I forhold til de gældende regler i kommissionsloven fra 1917 indebærer  

 forslaget en stærk forbedring af handelsagentens stilling, navnlig ved  

 opsigelse, idet en del af de nye bestemmelser, herunder om opsigelsesvarsler,  

 ikke kan fraviges ved aftale.
Som noget helt nyt gives der endvidere  

 handelsagenten mulighed for at opnå godtgørelse (goodwill) i forbindelse med  

 en agenturaftales ophør.
Dette gælder, hvis handelsagenten f.eks. har skaffet  

 agenturgiveren nye kunder eller en betydelig udvidelse af handlen med den  

 gamle kundekreds.
Forslagets regler om handelsagenters vederlag (provision) indebærer også  

 en forbedring for agenten i forhold til gældende ret, idet der bl.a. foreslås  

 indført nye regler om, hvornår provisionen skal betales.
Handelsagenten får  

 også bedre mulighed for at kontrollere, om han får den provision, han har  

 krav på.
 En ny bestemmelse om konkurrenceklausuler skal endvidere gøre  

 retsstillingen omkring sådanne klausuler mere klar og overskuelig.
 Forslaget indebærer endvidere en forenkling af reglerne om forholdet  

 mellem agenturgiver og tredjemand (kunden) og mellem agenten og tredjemand.
 De foreslåede nye regler skal helt erstatte de gældende regler i  

 kommissionsloven om handelsagenter og handelsrejsende.
 2. Handelsagent, handelsrejsende og agenturgiver.
 I lovforslaget og bemærkningerne hertil benyttes begreberne handelsagent,  

 handelsrejsende og agenturgiver.
En handelsagent er en person eller et selskab, som for en anden  

 person eller et andet selskab (agenturgiveren) har påtaget sig at arbejde for  

 afsætning af agenturgiverens varer.
Dette sker ved, at agenten henvender sig  

 til virksomheder for at formå disse til at afgive ordrer til agenturgiveren  

 om køb af dennes varer.
Handelsagenten har i nogle tilfælde fuldmagt fra  

 agenturgiveren til at sælge dennes varer til kunden.
Undertiden - men  

 sjældnere - består handelsagentens arbejde i at formidle indkøbsaftaler for  

 agenturgiveren (indkøbsagentur). Handelsagenten er ikke ansat hos  

 agenturgiveren, men er en selvstændig erhvervsdrivende, der ofte vil have  

 agenturer for flere agenturgivere.
Handelsagentens vederlag består i  

 provision af de ordrer, der optages og effektueres.
Der findes formentlig  

 omkring 1500 handelsagenter i Danmark.
Det typiske agenturfirma beskæftiger sig især med import og har således  

 normalt en udenlandsk virksomhed som agenturgiver.
Der er derfor i  

 almindelighed tale om formidling af handel over landegrænserne, og netop  

 dette internationale aspekt er baggrunden for, at EF har søgt at gennemføre  

 en harmonisering af medlemslandenes lovgivning om handelsagenter.  

 EF-direktivet kan således ses som en forberedelse til det indre marked.
Efter gældende ret er der reelt ingen forskel på en handelsagent og en  

 selvstændig handelsrejsende.
Efter lovforslaget gælder derfor de samme regler  

 for disse handelsrejsende som for handelsagenter.
Betegnelsen  

 »handelsagent« omfatter således også den gruppe, der i dag kaldes  

 selvstændige handelsrejsende.
 Ved »handelsrejsende« forstås derfor i lovforslaget en ansat  

 handelsrejsende, det vil sige en handelsrejsende, der som led i et  

 tjenesteforhold påtager sig at opsøge kunder og indhente tilbud eller ordrer.
 3. De gældende regler.
De gældende regler om handelsagenter og handelsrejsende findes i lov nr.  

 243 af 8. maj 1917 om kommission, handelsagenter og handelsrejsende  

 (kommissionsloven). Loven indeholder regler om kommissionærer, handelsagenter  

 og handelsrejsende.
Hovedvægten ligger på kommissionsforhold, mens  

 bestemmelserne om handelsagenter og handelsrejsende indtager en langt mere  

 tilbagetrukken plads.
Kommissionsloven omfatter kun salgsagentur, ikke indkøbsagentur.
Loven  

 indeholder bl.a. regler om provision, opsigelse og om forholdet mellem  

 agenturgiver og agent og mellem disse og tredjemand.
Der er ikke i den  

 nugældende lov fastsat opsigelsesvarsler, ligesom loven ikke indeholder  

 regler om konkurrenceklausuler eller om godtgørelse ved agenturaftalens  

 ophør.
4. Det internationale og nationale arbejde.
EF-direktivet.
4.1. På det nordiske justitsministermøde i 1962 blev det besluttet, at  

 hvert af de nordiske lande skulle udpege sagkyndige til at følge arbejdet i  

 en komite, der var nedsat i Finland med henblik på udarbejdelse af lovgivning  

 svarende til de øvrige nordiske landes lovgivning om handelsagenter m.v.
De  

 sagkyndige skulle endvidere overveje, om der var behov for revision af de  

 fællesnordiske kommissionslove.
I Danmark afgav de sagkyndige en betænkning (nr. 701/1974) med forslag om  

 ændring af kommissionslovens regler om kommissionærer, handelsagenter og  

 handelsrejsende.
Der var tale om et fællesnordisk lovudkast, der for så vidt  

 angik det danske, norske og svenske udkast var udformet som ændringsforslag  

 til kommissionsloven. (Det finske forslag indeholdt ikke bestemmelser om  

 kommission, da man i Finland ikke fandt at have praktisk behov for regler om  

 disse mellemmandsforhold).
Hovedsigtet med forslaget var en forbedring af handelsagenternes  

 retsstilling.
De sagkyndige foreslog navnlig, at der indførtes  

 »efterprovision«, det vil sige provision af salg, som skete efter  

 agenturforholdets ophør, hvis salgsaftalen kunne anses for at være kommet i  

 stand som følge af agentens virksomhed i den tid, agenturforholdet bestod.  

 Efterprovisionen skulle være en godtgørelse for allerede udført arbejde og  

 svarede i realiteten til de regler om godtgørelse ved ophør af  

 agenturaftalen, der gjaldt i en række vesteuropæiske lande.
 Forslaget blev ikke gennemført i dansk ret, da Danmarks indtræden i EF i  

 1973 medførte, at Danmark i stedet blev deltager i arbejdet med udarbejdelsen  

 af EF-direktivet om handelsagenter . Forslaget blev derimod i alt væsentligt  

 gennemført i Norge i 1973 og i Sverige i 1974. Den finske lov om  

 handelsrepræsentanter blev vedtaget i 1975.
4.2. I 1976 forelagde EF-kommissionen for Rådet et forslag til direktiv om  

 harmonisering af medlemsstaternes lovgivning om handelsagenter (EF-tidende,  

 nr.
C 13 af 18. januar 1977, side 2). Forslaget indeholdt en meget detaljeret  

 regulering af forholdet mellem handelsagenten og agenturgiveren, og en stor  

 del af direktivforslagets bestemmelser kunne ikke fraviges ved aftale.  

 Forslaget omfattede både salgsagentur og indkøbsagentur.
4.3. I 1977 nedsatte Justitsministeriet en arbejdsgruppe, der fik til  

 opgave at gennemgå direktivforslaget med henblik på at afgive indstilling om,  

 hvilke standpunkter der skulle indtages fra dansk side under behandlingen i  

 Rådet.
Arbejdsgruppen afgav beretning i 1978. Der var i arbejdsgruppen  

 enighed om, at der burde ske en betydelig forenkling af direktivforslaget og  

 en begrænsning i antallet af ufravigelige bestemmelser.
4.4. I 1979 fremsatte EF-kommissionen efter høring af Det økonomiske og  

 sociale Udvalg og EF-parlamentet et revideret direktivforslag (EF-tidende,  

 nr.
C 56 af 2. marts 1979, side 5). Der var i dette forslag foretaget  

 omfattende ændringer i forhold til det tidligere forslag.
Bl.a. var det nye  

 forslag mindre detaljeret, og reglerne kunne i videre omfang fraviges ved  

 aftale.
Hovedformålet med direktivforslaget var fortsat en forbedret  

 beskyttelse af handelsagenten i forhold til agenturgiveren, først og fremmest  

 ved bestemmelser om provision, opsigelse og godtgørelse ved agenturforholdets  

 ophør.
 Forslaget blev i perioden 1979-1986 drøftet, dels i en arbejdsgruppe under  

 Rådet bestående af repræsentanter for EF-medlemslandene, dels i en gruppe  

 bestående af medlemslandenes faste repræsentanter ved EF (Coreper). Den  

 danske holdning til direktivforslaget blev udformet i samråd med den ovenfor  

 nævnte arbejdsgruppe under Justitsministeriet.
I december 1986 blev direktivforslaget vedtaget (EF-tidende, nr.
L 382 af  

 31. december 1986, side 17). Direktivets danske titel er: »Rådets  

 direktiv af 18. december 1986 om samordning af medlemsstaternes lovgivning om  

 selvstændige handelsagenter (86/653/EØF)».
Direktivet er optaget som  

 bilag til dette lovforslag.
Direktivet skal inden 1. januar 1990 være  

 gennemført i medlemsstaterne og skal senest den 1. januar 1994 anvendes på  

 agenturaftaler, der er indgået før den 1. januar 1990. For agenturaftaler,  

 der indgås efter den 1. januar 1990, gælder direktivet allerede fra denne  

 dato.
Der gælder særlige overgangsordninger for Storbritannien, Irland og  

 Italien.
 5. Justitsministeriets arbejdsgruppe om handelsagenter.
 5.1. Allerede inden direktivets endelige vedtagelse havde  

 justitsministeren nedsat en arbejdsgruppe med den hovedopgave at udarbejde  

 forslag til nye regler om handelsagenter.
Efter kommissoriet skulle forslaget udformes i overensstemmelse med  

 forslagene i direktivforslaget med henblik på en gennemførelse af  

 direktivforslagets bestemmelser i dansk ret.
Forslaget skulle derfor navnlig  

 indeholde regler om handelsagentens pligter og beføjelser, agenturgivers  

 pligter og handelsagentens krav på vederlag, opsigelsesvarsel og good-will  

 erstatning.
Endvidere blev arbejdsgruppen opfordret til i forbindelse med  

 arbejdet at overveje, om forslaget mest hensigtsmæssigt ville kunne udformes  

 som et forslag til ændring af kommissionsloven eller som en selvstændig lov.
Arbejdsgruppen skulle også tage stilling til, i hvilket omfang  

 Haager-konventionen af 19. marts 1978 om lovvalget i fuldmagts- og  

 kommissionsforhold burde gennemføres i Danmark, samt udarbejde et udkast til  

 regler herom.
Arbejdsgruppen skulle ved dette arbejde være opmærksom på  

 reglerne i EF-konventionen om, hvilken lov der skal anvendes på kontraktslige  

 forpligtelser.
 5.2. Arbejdsgruppen afgav betænkning i november 1988 (betænkning nr.  

 1151/1988). Betænkningen indeholder bl.a. udkast til lov om handelsagenter og  

 handelsrejsende samt arbejdsgruppens bemærkninger til lovudkastet og dets  

 enkelte bestemmelser.
Nærværende lovforslag er i vidt omfang i overensstemmelse med  

 arbejdsgruppens lovudkast.
I de tilfælde, hvor der forekommer afvigelser, der  

 ikke kun er af redaktionel karakter, er dette udtrykkeligt fremhævet i  

 bemærkningerne til lovforslagets enkelte bestemmelser.
Endvidere er der i  

 bemærkningerne i stor udstrækning henvist til de bemærkninger og synspunkter,  

 som arbejdsgruppen fremsatte i betænkning nr. 1151/1988. Hvor intet andet er  

 anført, er det denne betænkning, der henvises til i bemærkningerne.
Da det ikke lå inden for arbejdsgruppens kommissorium at foreslå ændringer  

 i reglerne om kommission, fandt arbejdsgruppen det mest hensigtsmæssigt at  

 udskille reglerne om handelsagenter og handelsrejsende til en særskilt lov.  

 Arbejdsgruppen var i denne forbindelse opmærksom på, at kommissionsforhold er  

 beslægtet med agenturaftaler, især hvis der er tale om vedvarende  

 kommissionsaftaler, og at dette kunne tale for at bevare reglerne i een lov.  

 Imidlertid ønskede navnlig erhvervslivets repræsentanter i arbejdsgruppen, at  

 den omfattende reform af reglerne om handelsagentur skulle udarbejdes som en  

 selvstændig lov.
Ved en eventuel kommende revision af reglerne om kommission  

 er der mulighed for at foretage en fornyet sammenføring af regelsættene.
Arbejdsgruppen fandt det herefter mest hensigtsmæssigt, at de nye regler  

 om handelsagenter udarbejdes i form at en selvstændig lov, der også omfatter  

 ansatte handelsrejsende.
Dette indebærer, at kapitlerne III og IV i  

 kommissionsloven foreslås ophævet og lovens titel ændret.
 6. Lovforslagets hovedpunkter.
6.1. Ligesom den gældende lov omfatter lovforslaget formidling af  

 salgsaftaler, men medtager på grund af EF-direktivet tillige formidling af  

 aftaler om indkøb.
Såvel handelsagenter som selvstændige handelsrejsende er  

 omfattet af hele forslaget.
En del af forslagets regler anvendes endvidere på  

 ansatte handelsrejsende.
6.2. Lovforslaget regulerer ligesom kommissionsloven forholdet mellem  

 agenturgiver og handelsagent og forholdet mellem disse og tredjemand, det vil  

 sige agenturgiverens kunde.
De emner, der omfattes af forslaget, svarer i det  

 væsentlige til kommissionslovens indhold, men forslaget indeholder en række  

 regler, der ikke kan fraviges ved aftale.
Dette skyldes navnlig hensynet til  

 beskyttelse af handelsagenten.
6.3. Handelsagentens vederlag består af provision af indgåede aftaler, og  

 forslaget indeholder i §§ 8-15 regler herom.
Agenten har efter § 9 ret til  

 provision ikke alene af en aftale, der er kommet i stand ved hans medvirken,  

 men også hvis aftalen er indgået uden agentens medvirken med en tredjemand,  

 agenten tidligere har skaffet som kunde for så vidt angår lignende aftaler.  

 Hvis agenten har fået overdraget et bestemt geografisk område eller en  

 bestemt kundekreds, og agenturgiveren indgår aftale med en tredjemand, der  

 hører til området eller kundekredsen, har agenten som udgangspunkt ret til  

 provision, selv om han ikke har medvirket til aftalens indgåelse. §§ 11-12  

 indeholder nye ufravigelige regler om, hvornår retten til provision  

 forfalder, og om, hvornår provisionen skal betales.
I forhold til den  

 gældende lov giver forslaget agenten bedre muligheder for at kontrollere, om  

 han får den provision, han har krav på, idet agenturgiveren hvert kvartal  

 skal sende agenten en provisionsnota med alle væsentlige oplysninger om de  

 indgåede aftaler (§ 13), ligesom agenten kan kræve, at agenturgiveren giver  

 ham de oplysninger, herunder uddrag af forretningsbøger, der er nødvendige  

 til kontrol af provisionsnotaen (§ 15). Ligesom efter gældende ret bortfalder  

 agentens krav på provision, hvis tredjemand ikke opfylder aftalen med  

 agenturgiveren, medmindre dette skyldes agenturgiverens forhold (§ 14).
6.4. §§ 16-21 indeholder regler om forholdet mellem agenturgiveren og  

 tredjemand og mellem denne og agenten.
Reglerne svarer i det væsentlige til  

 kommissionslovens bestemmelser herom, men er i forhold til de gældende regler  

 forenklede.
Regler herom findes ikke i direktivet.
 6.5. De afgørende nydannelser i lovforslaget findes i §§ 22-24 om  

 opsigelse af agenturaftaler og i §§ 25-29 om godtgørelse til agenten ved  

 ophør af agenturaftalen.
6.5.1. I lovforslagets § 22 foreslås det, at en aftale i det første år af  

 aftaleperioden kan opsiges med 1 måneds varsel, og at dette varsel forlænges  

 med 1 måned for hvert påbegyndt år.
Varslet kan dog ikke overstige 6 måneder,  

 medmindre andet er aftalt.
Disse regler kan ikke ved aftale fraviges til  

 skade for agenten.
6.5.2. Efter § 25 har agenten ved aftalens ophør krav på, at  

 agenturgiveren betaler ham en godtgørelse - i praksis ofte kaldet  

 goodwill-erstatning eller godtgørelse for kundekreds.
Efter forslaget kan  

 agenten kræve godtgørelse, hvis han har skaffet agenturgiveren nye kunder  

 eller en betydelig udvidelse af handelen med den bestående kundekreds, og  

 forbindelsen med disse kunder fortsat vil give agenturgiveren betydelige  

 fordele.
Det er endvidere en betingelse, at betaling af godtgørelse er  

 rimelig, og der skal ved afgørelsen heraf især tages hensyn til agentens tab  

 af provision ved agenturgiverens aftaler med de kunder, agenten har skaffet.  

 De betingelser, der gælder for, om godtgørelse skal betales, er også  

 afgørende for størrelsen af en eventuelt godtgørelse.
Denne kan efter § 25  

 ikke overstige 1 års provision.
Handelsagenten har i almindelighed ikke krav  

 på godtgørelse, hvis agenturaftalens ophør skyldes hans egne forhold.
Hvis  

 agenten således misligholder aftalen, og agenturgiveren derfor opsiger denne,  

 kan agenten ikke kræve godtgørelse.
Det samme gælder, hvis agenten selv  

 opsiger aftalen, medmindre denne opsigelse skyldes agenturgiverens  

 misligholdelse eller agentens alder eller sygdom, jf. § 27.
6.6. Lovforslagets kapitel 3 omfatter ansatte handelsrejsende, og det  

 foreslås (§ 33), at de regler om provision, der gælder for handelsagenter,  

 også skal anvendes på ansatte handelsrejsende.
Reglerne om opsigelse og  

 godtgørelse ved ophør af agenturforhold foreslås ikke anvendt på ansatte  

 handelsrejsende, bl.a. fordi disse regler ikke harmonerer med  

 funktionærloven.
For så vidt angår forholdet til tredjemand foreslås det, at de regler, der  

 gælder for handelsagenter, også skal gælde for ansatte handelsrejsende.
Dette  

 er en forenkling i forhold til kommisssionslovens regler.
Det bemærkes, at  

 EF-direktivet ikke omfatter ansatte handelsrejsende.
 6.7. Endelig foreslås der indført en bemyndigelse for justitsministeren  

 til at fastsætte regler til gennemførelse af Haagerkonventionen af 19. marts  

 1978 om, hvilken lov der skal anvendes på mellemmænd og på  

 fuldmagtsspørgsmål.
 7. Høring.
 Lovforslaget har været til udtalelse hos følgende myndigheder og  

 organisationer:
 Præsidenten for Østre Landsret, præsidenten for Vestre Landsret,  

 præsidenten for Sø- og Handelsretten, præsidenten for Københavns Byret,  

 præsidenten for retten i Århus, præsidenten for retten i Odense, præsidenten  

 for retten i Ålborg, Den danske Dommerforening, Foreningen af  

 dommerfuldmægtige i Danmark, Advokatrådet, Danmarks Aktive Handelsrejsende,  

 Danmarks Agentforening, Det Danske Handelskammer, Industrirådet,  

 Industriministeriet, Skattedepartementet, Dansk Arbejdsgiverforening,  

 Handels- og Kontorfunktionærernes Forbund i Danmark og Foreningen af  

 Arbejdsledere i Danmark.
 8. Økonomiske og administrative konsekvenser.
 Lovforslaget skønnes ikke at ville få økonomiske eller administrative  

 konsekvenser af væsentlig betydning for det offentlige.
Bemærkninger til lovforslagets enkelte bestemmelser Til § 1 Efter den foreslåede bestemmelse i stk. 1 kan loven fraviges ved aftale,  

 medmindre andet er angivet i loven.
 Det er i EF-direktivet fastlagt, hvilke regler der ikke kan fraviges ved  

 aftale, og det er ikke fundet nødvendigt at fastsætte ufravigelige regler i  

 et videre omfang, end hvad der følger af direktivet.
I arbejdsgruppens oprindelige udkast var det i overensstemmelse med  

 reglerne i f.eks. købeloven og kommissionsloven foreslået, at loven som  

 udgangspunkt også skulle vige for handelsbrug eller anden sædvane.
I det  

 omfang, loven ikke kunne fraviges ved aftale, skulle den dog efter udkastet  

 heller ikke kunne fraviges ved sædvane.
 Justitsministeriet har imidlertid efter overvejelse af dette spørgsmål  

 fundet det rigtigst at fremsætte forslag om, at lovens kapitel 1 og 2 kun kan  

 fraviges ved aftale.
 Baggrunden herfor er først og fremmest, at Justitsministeriet umiddelbart  

 må finde det noget tvivlsomt, om direktivet åbner mulighed for at fastsætte  

 en bestemmelse, der giver handelsbrug og sædvane forrang for direktivets  

 regler.
Hertil kommer, at der efter Justitsministeriets opfattelse næppe er noget  

 udtalt behov for en sådan bestemmelse.
I de tilfælde, hvor det må lægges til  

 grund, at begge parter kendte sædvanen, vil denne som oftest anses for  

 stiltiende aftalt.
I tilfælde, hvor en part hævder ikke at have kendt  

 sædvanen, kan der blive tale om vanskelige overvejelser om, hvorvidt den  

 pågældende burde have kendt den - overvejelser, der kan kompliceres  

 yderligere, når der er tale om internationale handelsagentaftaler.
Det foreslås på denne baggrund, at lovens kapitel 1 og 2, der vedrører  

 handelsagenter, skal kunne fraviges på grundlag af aftale, med mindre det  

 modsatte er bestemt i den enkelte bestemmelse.
For så vidt angår reglerne om  

 handelsrejsende er situationen anderledes, idet disse ikke er omfattet af  

 direktivet.
Da det endvidere fremgår af betænkningen s. 145-146, at der på  

 visse områder gælder sædvaner for handelsrejsende, f.eks. vedrørende  

 handelsrejsendes adgang til i mindre omfang at medføre varer for andre, har  

 Justitsministeriet fundet det rigtigst, at loven for så vidt angår  

 handelsrejsende også kan fraviges ved sædvane, med mindre andet er fastsat i  

 loven.
 Bestemmelsens stk. 2 vedrører de tilfælde, hvor parterne har  

 aftalt, at et andet lands lov skal anvendes på aftalen, og hvor det i  

 mangel af lovvalgsaftale ville have været dansk ret, der skulle anvendes.
En international handelsagenturaftale vil i mangel af en lovvalgsaftale i  

 reglen være underkastet loven i handelsagentens land.
Når der gennemføres  

 ufravigelige regler til beskyttelse af handelsagenter, opstår spørgsmålet om,  

 hvorvidt disse regler kan fraviges gennem en aftale om valg af en anden lov,  

 herunder navnlig loven i agenturgiverens land.
Det traditionelle udgangspunkt  

 har været, at parterne gennem deres lovvalg kan fravige alle regler af  

 privatretlig karakter i den lov, som skulle anvendes i mangel af  

 lovvalgsaftale, herunder også regler, der efter denne lov ellers er  

 ufravigelige.
Såfremt man lagde dette til grund ved handelsagenturaftaler,  

 ville den tilsigtede beskyttelse af handelsagenten imidlertid blive mere  

 eller mindre illusorisk.
Danmark har ved lov nr. 188 af 9. maj 1984 gennemført EF-konventionen af  

 19. juni 1980 om, hvilket lands lov der skal anvendes på kontraktsretlige  

 forpligtelser, i dansk ret.
Konventionen indeholder i art. 7 en generel  

 regulering af spørgsmålet.
Ifølge art. 7, stk. 2, medfører konventionen ingen  

 begrænsning i anvendelsen af regler i domstolslandets lov i tilfælde, hvor  

 disse »er ufravigelige uden hensyn til, hvilket lands lov der i øvrigt  

 skal anvendes på aftalen«.
Hvorvidt reglerne har denne karakter (er  

 »internationalt præceptive«), afhænger alene af vedkommende stats  

 egen ret.
Ifølge art. 7, stk. 1, kan en domstol også tillægge et andet lands  

 internationalt præceptive regler virkning, selv om aftalen i øvrigt er  

 underkastet en anden lov, f.eks. domstolslandets.
For så vidt angår handelsagenturaftaler indgået mellem en udenlandsk  

 agenturgiver og en dansk agent, betyder art. 7, stk. 2, at en dansk domstol  

 kan (og skal) håndhæve de regler i dansk ret, som er internationalt  

 præceptive, selv om aftalen indeholder en bestemmelse om anvendelse af en  

 anden lov, f.eks. agenturgiverens.
Anlægges retssagen i agenturgiverens land,  

 og har dette ligeledes ratificeret EF-konventionen (uden at tage forbehold  

 med hensyn til art. 7, stk. 1), kan domstolen i medfør af art. 7, stk. 1,  

 tillægge danske internationalt præceptive bestemmelser virkning, selv om  

 aftalen indeholder en bestemmelse om anvendelse af f.eks. agenturgiverens  

 lov.
Da det således afhænger af dansk ret, hvilke præceptive regler i loven der  

 skal anses for internationalt præceptive, er det anset for mest  

 hensigtsmæssigt at foretage en egentlig lovregulering af dette spørgsmål.
De  

 ufravigelige regler, der her foreslås gjort internationalt præceptive, svarer  

 til de af arbejdsgruppen foreslåede.
Om baggrunden for valget af disse  

 bestemmelser henvises til betænkningen s. 38-39.
Et mindretal i arbejdsgruppen (Industrirådets repræsentant) havde  

 foreslået indsat en bestemmelse om, at de ufravigelige regler skulle kunne  

 fraviges ved aftale, hvis agenten ikke har bopæl eller forretningssted i et  

 EF-land.
En sådan regel forventes indført i Vesttyskland.
Industrirådet  

 henviste til den omstændighed, at mange danske eksportvirksomheder har behov  

 for at kunne anvende standardkontrakter med lovvalgsklausuler om anvendelse  

 af dansk ret uden nødvendigvis at være undergivet de ufravigelige danske  

 regler, navnlig reglerne om godtgørelse ved agenturforholdets ophør.  

 Industrirådet henviste i denne forbindelse til, at en forpligtelse til at yde  

 godtgørelse i alle tilfælde, hvor en kontrakt er undergivet dansk ret, vil  

 forringe dansk industris konkurrencemuligheder på eksportmarkederne uden for  

 EF.
Det vil ofte være hensigtsmæssigt for en agenturgiver at anvende sit eget  

 lands lov, hvis han har agenter i en lang række lande, og han ønsker, at  

 disse agenturforhold skal undergives ensartede regler.
I så fald kan det  

 virke urimeligt ved ufravigelige regler at sikre handelsagenter f.eks.  

 godtgørelse ved ophør, hvis sådan godtgørelse ikke følger af loven i agentens  

 hjemland.
Arbejdsgruppens flertal fandt imidlertid, at en sådan regel ville modvirke  

 det ønske om retsenhed, der ligger bag direktivet.
Den foreslåede regel  

 indebar efter flertallets opfattelse en risiko for udhuling af den  

 retsbeskyttelse af agenter, der tilsigtes ved ufravigelig lovgivning.
Hvis  

 andre lande gennemfører tilsvarende regler, vil risikoen naturligvis blive  

 forøget, og også danske agenter vil kunne fratages den beskyttelse, loven  

 giver dem - i hvert fald hvis de er henvist til at sagsøge agenturgiveren i  

 dennes eget land.
Flertallet anførte, at disse synspunkter formentlig er  

 baggrunden for, at ingen andre vesteuropæiske lande ifølge de foreliggende  

 oplysninger har gennemført tilsvarende regler.
Flertallet gav som eksempel en tysk agenturgiver, der antager en østrigsk  

 agent med aftale om, at tysk ret skal anvendes, dog med fravigelse af de  

 tyske regler om opsigelse og godtgørelse ved ophør.
Agenten vil i dette  

 tilfælde stå uden retsbeskyttelse, selv om både tysk og østrigsk ret  

 indeholder regler om f.eks. godtgørelse ved ophør.
Herudover nævnte flertallet, at domstolene efter EF-konventionens artikel  

 7, stk. 1, under visse omstændigheder kan tilsidesætte en lovvalgsaftale og  

 tillægge et fremmed lands ufravigelige regler virkning, hvis disse regler  

 ifølge det pågældende lands lov skal anvendes, uden hensyn til hvilket lands  

 lov i øvrigt skal anvendes på aftalen.
En regel svarende til den tyske er  

 ikke i strid med ordlyden af konventionens artikel 7, idet det fortsat vil  

 være muligt for domstolslandet at anvende den fremmede præceptive regel på  

 trods af lovvalgsaftalen, men med en sådan regel fandt flertallet det mindre  

 sandsynligt, at dette vil ske.
Flertallet fandt, at indførelsen af en regel  

 som foreslået af Industrirådet harmonerede mindre godt med ideen bag artikel  

 7, stk. 1.
 Industrirådet har efterfølgende i en skrivelse til justitsministeren  

 understreget betydningen for de danske eksportører af indførelsen af en sådan  

 regel.
Industrirådet har henvist til, at agenter i store dele af verden, herunder  

 Østeuropa, USA, Canada, Australien, Afrika, Sydamerika og Fjernøsten, vil  

 opnå uventede og for dem helt ukendte fordele, når agenturkontrakten henviser  

 til dansk lov.
Klausuler om anvendelse af dansk lovgivning er ifølge  

 Industrirådet allerede aftalt i mange agenturkontrakter.
Hertil kommer, at  

 der er et stort behov for at kunne aftale anvendelse af dansk ret, idet  

 eksportørerne ellers skulle sætte sig ind i adskillige andre landes  

 lovgivning og retspraksis.
Industrirådet har endvidere anført, at det af hensyn til relationerne til  

 navnlig de nordiske lande kan overvejes eventuelt at udvide kredsen af lande,  

 der ikke kan undtages, til EF-lande og EFTA-lande.
Det er Industrirådets  

 opfattelse, at der uden for disse lande ikke er væsentlige områder i verden,  

 der har fastsat ufravigelige regler om opsigelse og godtgørelse til  

 handelsagenter.
 Justitsministeriet har efterfølgende modtaget en række henvendelser fra  

 Handelskammeret, Danmarks Agentforening og Industrirådet vedrørende dette  

 spørgsmål.
 Arbejdsgruppens flertals argumentation taler på den anden side efter  

 Justitsministeriets opfattelse for at sikre beskyttelsen af agenter i de  

 ikke-EF-lande, der har fastsat præceptive regler om f.eks. opsigelse og  

 godtgørelse ved ophør.
Justitsministeriet har derfor efter nærmere overvejelser medtaget en  

 bestemmelse i § 1, stk. 3, i lovforslaget, som har til formål at skabe en god  

 balance mellem hensynet til, at danske eksportvirksomhedeer har gode vilkår i  

 udlandet, og hensynet til handelsagenternes retsbeskyttelse.
Reglen vedrører  

 de tilfælde, hvor dansk ret skal anvendes ved bedømmelsen af kontrakten,  

 f.eks. hvor parterne har aftalt at anvende dansk ret, og fastsætter, at  

 reglerne om opsigelse og godtgørelse er ufravigelige i følgende situationer:
 a) Hvis handelsagenten udøver sin virksomhed eller er hjemmehørende i et  

 af de nordiske lande.
 b) Hvis handelsagenten udøver sin virksomhed eller er hjemmehørende i et  

 land, der er medlem af EF eller EFTA.
 c) Hvis handelsagenten udøver sin virksomhed eller er hjemmehørende i et  

 land, hvor der gælder ufravigelige lovregler om opsigelse og godtgørelse.
Til § 2 Den foreslåede bestemmelse definerer, hvad der forstås ved en  

 handelsagent.
Det bemærkes navnlig, at handelsagenten er en selvstændig  

 erhvervsdrivende.
Afgrænsningen af en selvstændig erhvervsdrivende overfor en  

 ansat må foretages på grundlag af en konkret vurdering, hvorunder der bl.a.  

 kan lægges vægt på kriterier, der også har betydning i anden lovgivning,  

 f.eks. funktionærloven, ferieloven og kildeskatteloven.
Om den nærmere  

 bedømmelse heraf henvises til betænkningen s. 40-41.
 EF-direktivets og lovforslagets definition af en handelsagent svarer i det  

 væsentlige til gældende ret.
 Kommissionslovens kapitel IV omfatter handelsrejsende, dvs. personer, der  

 for hvervgiveren (handelshuset) har påtaget sig at rejse fra sted til sted og  

 virke for afsætning af varer ved at optage købstilbud til handelshuset eller  

 sælge varer i handelshusets navn.
De handelsrejsende falder i to grupper, nemlig de, der står i  

 tjenesteforhold til handelshuset, og de, som ikke står i tjenesteforhold til  

 dette, men er selvstændige.
For de selvstændige handelsrejsende gælder i alt  

 væsentligt de samme regler som for handelsagenter, jf. kommissionslovens §  

 87.
 Ved lovforslaget foreslås sondringen mellem handelsagenter og selvstændige  

 handelsrejsende ophævet, idet sidstnævnte gruppe er omfattet af direktivets  

 definition af handelsagenter.
 Kommissionsloven omfatter kun salgsagenter, medens direktivet - og  

 lovforslaget - også omfatter indkøbsagenter.
Lovforslaget omfatter kun køb eller salg af varer.
I de tilfælde, hvor  

 agenten formidler salg af såvel varer som tjenesteydelser, vil lovens  

 anvendelighed bero på, om varesalget er det dominerende element i aftalen.
Kontraktsforholdet mellem agent og agenturgiver skal være  

vedvarende.
I dette krav ligger ikke, at det er en betingelse, at  

 forholdet er indgået for en ubestemt eller en meget lang periode.
Også  

 agenturaftaler indgået for en kortere periode eller eksempelvis for en sæson  

 må anses som vedvarende.
Er der tale om agenturforhold, der ophører efter en  

 ganske kort periode, kan det bero på konkrete omstændigheder, om det har  

 været parternes mening at etablere et vedvarende forhold, således at  

 forholdet omfattes af lovforslaget, eller om der alene har været tale om  

 enkeltstående opgaver eller eventuelt en prøveordning.
Hvis agenturforholdet  

 ikke er vedvarende, kan en række af forslagets regler efter omstændighederne  

 anvendes analogt.
Det gælder f.eks. §§ 4-6 om parternes pligter og  

 rettigheder, §§ 8-10, § 11, stk. 1, § 12, stk. 1, § 14, stk. 1-3 og 5, om  

 provision og §§ 16-21 om forholdet til tredjemand.
 Kun handelsagenter, der modtager vederlag for deres virksomhed, er  

 omfattet af lovforslaget.
 Også personer, hvis virksomhed som handelsagent er en bibeskæftigelse, er  

 omfattet.
 Lovforslaget omfatter ikke agenter, der arbejder på varebørser og  

 råvaremarkeder, jf. herved direktivets artikel 2, stk. 1, og bemærkningerne  

 herom i betænkningen s. 45-47. Uden for lovforslagets område falder endvidere  

 bl.a. kommissionsaftaler og eneforhandleraftaler.
Til § 3 Det foreslås i overensstemmelse med direktivets artikel 13, stk. 1, at  

 såvel agenturgiveren som handelsagenten kan forlange en skriftlig aftale.
 Denne bestemmelse, der ikke findes tilsvarende i kommissionsloven, ændrer  

 ikke ved dansk rets grundlæggende princip om, at såvel mundtlige som  

 skriftlige aftaler er gyldige.
Der stilles således ikke krav om en skriftlig kontrakt, men enhver af  

 parterne kan til enhver tid forlange skriftlighed.
Denne ret kan parterne  

 ikke fraskrive sig ved aftale, jf. den foreslåede bestemmelses stk. 2.
Der stilles ikke særlige formkrav til dokumentet, og i forbindelse med  

 aftalens indgåelse og fortolkning finder dansk rets almindelige  

 kontraktsretlige regler anvendelse.
Der henvises i denne forbindelse til det,  

 der er anført i betænkningen s. 48.
Til § 4 Den foreslåede bestemmelse, der gennemfører direktivets artikel 3,  

 erstatter den nuværende regel i kommissionslovens § 66.
 Bestemmelsen angiver i generelle vendinger handelsagentens pligter, men  

 det er forudsat, at disse ofte vil være mere præcist beskrevet i  

 agenturkontrakten.
I den foreslåede bestemmelses stk. 1 fastslås det, at handelsagenten har  

 en almindelig loyalitetspligt over for agenturgiveren.
Denne pligts nærmere  

 indhold må bero dels på den indgåede aftale og eventuelle sædvaner på  

 området, dels på de konkrete omstændigheder i forbindelse med hvervets  

 udførelse.
Arbejdsgruppen har i betænkningen s. 49 givet nogle eksempler på,  

 hvilke forhold der kan tænkes omfattet af loyalitetspligten.
 I stk. 2 er der fremhævet eksempler på handelsagentens pligter.  

 Opregningen er ikke udtømmende.
Efter nr. 1 skal agenten foretage rimelige bestræbelser for at formidle og  

 eventuelt indgå aftaler.
Også omfanget af denne pligt må i høj grad afhænge  

 af den indgåede aftale, sædvaner og de konkrete omstændigheder i øvrigt.
Efter stk. 2, nr. 2, påhviler det agenten at underrette agenturgiveren om  

 indhentede tilbud og indgåede aftaler samt om andre forhold, som  

 agenturgiveren bør kende.
Underretningen må ske uden ophold, og hvis agenten  

 har grund til at antage, at agenturgiveren må handle meget hurtigt, må  

 underretning gives straks.
 Det er - i modsætning til efter kommissionslovens § 66 - tilstrækkeligt,  

 at underretning gives mundtligt.
Agenten er i almindelighed ikke forpligtet til selv at søge oplysninger,  

 der kan være af interesse for agenturgiveren, men kommer han i besiddelse af  

 sådanne oplysninger, har han pligt til at underrette agenturgiveren.
I  

 betænkningen s. 51 er der angivet eksempler på oplysninger, som det efter den  

 foreslåede bestemmelse vil påhvile agenten at underrette agenturgiveren om.
Ved udformningen af stk. 2, nr. 2, er der foretaget en redaktionel ændring  

 i forhold til betænkningens lovudkast, således at handelsagentens pligt til  

 at underrette agenturgiveren om forhold og omstændigheder, som kan være af  

 betydning for agenturgiveren, er beskrevet således, at pligten indtræder,  

 hvis der er tale om omstændigheder, som agenturgiveren bør kende.
Der er ikke  

 tilsigtet nogen realitetsændring hermed.
Den foreslåede regel i stk. 2, nr. 3, om, at agenten skal følge  

 rimelige forskrifter fra agenturgiveren, er ny i forhold til  

 kommissionslovens regler.
Bestemmelsen vedrører forskrifter, der ikke findes  

 i kontrakten, og som altså er efterfølgende i forhold til den indgåede  

 aftale.
Ved bedømmelsen af, om forskrifterne er rimelige, må der bl.a. lægges  

 vægt på aftalen, de aktuelle samarbejdsforhold, samt kutymer og sædvaner  

 inden for branchen.
 Efter stk. 3 kan bestemmelserne i § 4 ikke fraviges ved aftale.  

 Dette er en følge af bestemmelsen i direktivets artikel 5.
Til § 5 Bestemmelsen, der er ny i forhold til kommissionsloven, fastsætter  

 agenturgiverens loyalitetspligt over for agenten.
Stk. 1, der modsvarer forslagets § 4, stk. 1, fastslår en almindelig  

 loyalitetspligt for agenturgiveren.
Ligesom i § 4, stk. 1, beror den nærmere  

 fastlæggelse af pligtens indhold på den indgåede aftale, eventuelle sædvaner  

 og de konkrete omstændigheder i øvrigt.
Stk. 2 angiver eksempler på pligter, der påhviler agenturgiveren i forhold  

 til handelsagenten.
Opregningen af pligter er ikke udtømmende.
Efter stk. 2, nr. 1, skal agenturgiver stille nødvendigt materiale  

 til rådighed for agenten.
Der kan f.eks. være tale om vareprøver,  

 produktbeskrivelser og prislister.
Det må forudsættes, at materialet stilles  

 til rådighed i god tid, og der kan normalt ikke kræves betaling for det  

 udlånte.
Materialet skal tilbageleveres efter brugen, jf. dog bemærkningerne  

 til lovforslagets § 7.
Efter stk. 2, nr. 2, skal agenturgiveren skaffe agenten de  

 oplysninger, der er nødvendige for hvervets gennemførelse.
Der er altså tale  

 om en egentlig underretningspligt, som også kan omfatte oplysninger, som  

 agenturgiveren ikke allerede er i besiddelse af.
Der henvises til det i  

 betænkningen s. 53-54 anførte om omfanget af agenturgiverens oplysningspligt.
Efter stk. 2, nr. 3, skal agenturgiveren underrette agenten om  

 accept af eller afslag på tilbud, som denne har indsendt, og om manglende  

 gennemførelse af en aftale, som agenten har formidlet.
Disse oplysninger kan  

 være af betydning for handelsagenten ved udførelsen af senere opgaver for  

 agenturgiveren.
Oplysningerne skal meddeles inden for en rimelig frist.
Bedømmelsen af,  

 hvad der er en rimelig frist, må i høj grad bero på de konkrete  

 omstændigheder.
Underretning kan f.eks. ske ved kopi af faktura eller  

 ordrebekræftelse.
Efter stk. 3 skal agenturgiveren inden for en rimelig frist  

 underrette agenten, hvis han kan forudse, at agenturforretningerne bliver af  

 væsentlig mindre omfang, end handelsagenten normalt kunne have forventet.
Der  

 kan f.eks. være tale om, at agenturgiveren forventer nedsat efterspørgsel  

 eller reducerede leveringsmuligheder.
 I overensstemmelse med direktivets artikel 5 er det i stk. 4  

 bestemt, at bestemmelserne i stk. 1-3 ikke kan fraviges ved aftale.
Til § 6 Efter den foreslåede bestemmelse har såvel agenten som agenturgiveren ret  

 til erstatning for skade, der er forårsaget af, at den anden part har forsømt  

 sine pligter.
 Bestemmelsen omfatter både erstatningskrav, der opstår under aftalens  

 løbetid, og krav, der opstår i forbindelse med ophør af aftalen.
 Herved adskiller lovforslaget sig fra de gældende regler i  

 kommissionsloven, hvor der dels er en regel i § 67, stk. 1, om  

 handelsagentens erstatningsansvar ved pligtforsømmelse (men ikke en  

 tilsvarende regel om ansvar for agenturgiveren), og dels regler om ansvar for  

 begge parter ved opsigelse i utide.
 Direktivet indeholder ikke bestemmelser om handelsagentens og  

 agenturgiverens erstatningsansvar i tilfælde af pligtforsømmelse.
Den part, der forsømmer sine pligter, ifalder efter stk. 1 ansvar.  

 Der tænkes her på de pligter, der påhviler parterne efter §§ 4-5 eller ifølge  

 aftalen.
Tilsidesættelse af pligter kan endvidere foreligge, hvis en part  

 bringer agenturaftalen til ophør, uden at dette er hjemlet i loven eller  

 aftalen.
Også efter aftalens ophør kan der påhvile parterne pligter, f.eks.  

 til hemmeligholdelse af forretningshemmeligheder m.v.
 Erstatningsansvaret er efter forslaget bl.a. betinget af, at forsømmelsen  

 kan tilregnes den pågældende som forsætlig eller uagtsom, ligesom der kan  

 være tale om ansvar for ansattes og i et vist omfang selvstændige  

 medhjælperes forsømmelser, jf. herved nærmere betænkningen s. 57. Om de  

 tilfælde, hvor der kan blive tale om erstatning, henvises til betænkningen s.  

 57-59.
Efter den foreslåede bestemmelse i stk. 2 er det en betingelse, at  

 den, der vil kræve erstatning, giver meddelelse herom til den anden part uden  

 ugrundet ophold efter, at den pågældende har eller burde have fået kendskab  

 til forsømmelsen og skaden.
En tilsvarende regel om (agenturgiverens)  

 reklamationspligt findes i kommissionslovens § 67, stk. 2.
Reglen modificeres noget i den foreslåede stk. 3, hvorefter stk. 2  

 ikke gælder, hvis den anden part har handlet i strid med almindelig  

 hæderlighed eller groft uagtsomt.
Ved vurderingen af, om der er handlet i  

 strid med »almindelig hæderlighed«, anvendes samme målestok som i  

 aftalelovens § 33. Udtrykket henviser til den til enhver tid herskende  

 moralopfattelse inden for det pågældende område.
Til § 7 Den foreslåede bestemmelse omhandler de tilfælde, hvor handelsagenten har  

 varer på lager til salg for agenturgiveren eller indkøbt for denne.
I disse  

 tilfælde skal kommissionslovens kapitel II om handelskommissionærens pligter  

 og rettigheder finde anvendelse.
 Bestemmelsen vedrører alene varer, men ikke vareprøver,  

 demonstrationsmateriale, m.v., som handelsagenten har fået overdraget.
Der påhviler efter bestemmelsen handelsagenten en omsorgspligt med hensyn  

 til varerne, pligt til at holde varerne adskilt fra andre varer, pligt til at  

 brandforsikre varerne og pligt til at undersøge varerne for mangler m.v. og i  

 givet fald underrette agenturgiveren om fundne mangler.
Om det nærmere  

 indhold og omfang af disse pligter samt om handelsagentens rettigheder  

 henvises til betænkningen s. 61-64.
 Uden for disse tilfælde kan der endvidere blive tale om tilbageholdsret i  

 f.eks. prøver, mønstre, m.v., efter dansk rets almindelige regler, hvis  

 agentens krav overfor agenturgiveren kommer i fare.
Til §§ 8-15 De foreslåede bestemmelser i §§ 8-15 indeholder regler om provision.
Ved  

 provision forstås vederlag, der varierer efter agenturforretningernes antal  

 og størrelse, jf. direktivets artikel 6, stk. 2.
 Lovforslagets regler om provision er som følge af direktivet mere  

 udførlige end de gældende regler i kommissionslovens §§ 68-72.
Til § 8 Den foreslåede bestemmelse vedrører de tilfælde, hvor vederlagets  

 størrelse ikke er aftalt.
I mangel af aftale tilkommer der handelsagenten det  

 vederlag, som på det sted, hvor han udøver sin virksomhed, er sædvanligt for  

 agenter for varer af den pågældende art.
Ved »sted« forstås et  

 geografisk område, f.eks. et land eller et mindre område, eventuelt en  

 bestemt by.
Findes der ingen sædvane på stedet, har agenten efter bestemmelsens 2.  

 pkt. ret til et vederlag, der er rimeligt under hensyn til samtlige  

 omstændigheder vedrørende forretningen.
Lovforslagets ordlyd er her ændret i  

 forhold til arbejdsgruppens lovudkast for at præcisere, at samtlige  

 omstændigheder, der har tilknytning til aftalen, kan tages i betragtning.
Der  

 skal således tages hensyn til, hvad der er sædvane i lignende brancher i det  

 pågældende område, og til det arbejde, som agenten har udført i forbindelse  

 med aftalen, det opnåede resultat samt agenturgiverens økonomiske udbytte af  

 aftalen med tredjemand.
Der er ikke taget stilling til, hvordan provisionen beregnes.
Dette vil  

 ofte være fastlagt i selve agenturaftalen, og i mangel af aftale vil  

 udgangspunktet formentlig være, at provisionen beregnes på grundlag af varens  

 fakturapris.
Det kan dog også følge af kutyme, at visse poster indgår i eller  

 fratrækkes fakturaprisen.
 I praksis er det almindeligt, at agentens udgifter til porto, telefon m.v.  

 forudsættes dækket af provisionen.
Til § 9 I den foreslåede bestemmelse fastsættes, i hvilke tilfælde handelsagenten  

 har ret til provision af en aftale, som indgås, mens kontraktforholdet mellem  

 handelsagenten og agenturgiveren består.
Hvis aftalen er indgået efter  

 kontraktsforholdets ophør, er spørgsmålet omfattet af forslagets § 10.
Efter nr. 1 tilkommer der handelsagenten provision af aftaler, der  

 er kommet i stand ved agentens medvirken.
Bestemmelsen svarer til  

 kommissionslovens § 68, stk. 1.
Kravet om medvirken er opfyldt, når en agent, der har fuldmagt til at  

 indgå aftale på agenturgiverens vegne, træffer aftale med tredjemand.
Kravet  

 er også opfyldt, når aftale mellem agenturgiver og tredjemand er indgået på  

 grundlag af en ordre eller et salgstilbud, som agenten har formidlet.
 Medvirken kan imidlertid også foreligge i tilfælde, hvor agenturgiveren  

 accepterer et tilbud, som er indsendt til ham direkte fra tredjemand, men  

 hvor agentens indsats har været en væsentlig årsag til tilbudet.
 Om den nærmere vurdering af agentens indsats i denne forbindelse henvises  

 til det anførte i betænkningen s. 68.
Efter nr. 2 tilkommer der også agenten provision for aftaler, der  

 uden agentens medvirken er indgået med en tredjemand, som agenten tidligere  

 har skaffet som kunde for så vidt angår lignende aftaler.
Om forståelsen af  

 udtrykket »lignende aftaler«, se betænkningen s. 69. Bestemmelsen i  

 nr. 2 er ny i forhold til kommissionsloven.
For så vidt angår forslagets nr. 3 er der i direktivet givet  

 mulighed for at vælge mellem to alternative løsninger.
Direktivets artikel 7,  

 stk. 2, har følgende ordlyd:
»For forretninger, der afsluttes i agenturkontraktperioden, har  

 handelsagenten ligeledes ret til provision, - såfremt han har fået overdraget et bestemt geografisk område eller en  

 bestemt kundekreds, eller - såfremt han har eneret med hensyn til et bestemt område eller en bestemt  

 kundekreds, og forretningen er afsluttet med en kunde, der hører til dette område  

 eller denne kundekreds.
Medlemsstaterne indfører et af de ovennævnte to led omhandlede  

 alternativer i deres lovgivning.« Efter den gældende kommissionslovs § 70 har en agent, der har eneret til  

 et bestemt område, ret til provision af aftaler, der uden hans medvirken  

 indgås med købere, der hører til området.
Baggrunden for reglen er et ønske  

 om at sikre agenten provision af aftaler, der indgås direkte mellem  

 tredjemand og agenturgiveren.
Det antages almindeligvis i dansk ret, at  

 overladelse af et bestemt område eller en bestemt kundekreds i mangel af  

 særlig aftale må indebære, at agenten har krav på provision af handler, der  

 afsluttes uden hans medvirken med kunder, der hører til området eller  

 kundekredsen.
Udtrykkelig tildeling af eneret til agenter har tilsvarende  

 virkning og udelukker efter dansk ret ikke agenturgiveren fra at indgå  

 direkte aftale med kunden, blot agenturgiveren betaler provision til agenten.
 I betænkningen s. 71 anførte arbejdsgruppen bl.a.:
»Efter dansk ret vil retsstillingen derfor formentlig være den samme,  

 uanset hvilket af direktivets alternativer der vælges.
Det er derimod muligt,  

 at det samme ikke er tilfældet i andre lande.
I internationale agenturforhold  

 anvendes normalt den lov, der gælder i agentens hjemland.
Det er muligt, at  

 det andet alterntiv i artikel 7, stk. 2, (»eneretsløsningen«) i  

 nogle lande vil blive opfattet som snævrere end det første alternativ  

 (»områdeløsningen«), ligesom det kan tænkes, at tildeling af eneret  

 i nogle lande afskærer agenturgiveren fra at optage ordrer fra kunden uden om  

 agenten, selv om der betales provision heraf.
For »eneretsløsningen« taler, at denne giver en klar afgrænsning  

 af, i hvilke tilfælde der tilkommer agenten provision.
Denne løsning hindrer  

 endvidere, at en agenturgiver, der har udnævnt flere agenter i samme område  

 eller til at varetage samme kundekreds, men som ikke har givet nogen af dem  

 eneret, kan blive mødt med provisionskrav fra samtlige disse agenter  

 vedrørende samme aftale.
Hertil kommer, at »eneretsløsningen«  

 svarer til gældende ret og til, hvad der gælder i de andre nordiske lande, og  

 at der ikke er noget ønske om at ændre denne retsstilling.
For »områdeløsningen« taler, set fra agentens synspunkt, at  

 agenturgiveren ikke selv kan indgå aftale med tredjemand, uden at der skal  

 betales provision, selv om agenten ikke har eneret.
Denne løsning harmonerer  

 endvidere med almindelig kontraktspraksis.
Bestemmelsen kan fraviges ved  

 aftale, og det er ikke ualmindeligt, at det er aftalt, at forretninger med  

 enkelte kunder ikke berettiger til provision.
Ved vurderingen af, om Danmark skal vælge »eneretsløsningen«  

 eller »områdeløsningen«, kan der af hensyn til harmoniseringen  

 lægges vægt på, hvilken løsning der vælges af de øvrige EF-lande.
Det må  

 forventes, at »områdeløsningen« vil blive valgt i Vesttyskland, da  

 den der svarer til gældende ret, og at Belgien og Holland vil vælge  

 eneretsløsningen.
Der foreligger ikke sikre oplysninger om, hvilken løsning  

 de øvrige medlemslande vil gå ind for.' Arbejdsgruppens flertal foretrak af formulere lovudkastet i  

 overensstemmelse med »områdeløsningen«, navnlig fordi denne ville  

 svare til parternes forventninger.
Et mindretal (Advokatrådets repræsentant)  

 foretrak »eneretsløsningen« af de ovennævnte årsager samt under  

 hensyn til, at dette må anses for at være en retsteknisk bedre løsning.
Justitsministeriet har fulgt flertallets løsning og indarbejdet  

 »områdeløsningen« i lovforslaget.
Man har i denne forbindelse  

 overvejet spørgsmålet om, hvorvidt to agenter, der har fået tildelt samme  

 område, skal have provision af hinandens aftaler.
Dette må afhænge af  

 aftalerne mellem agenturgiveren og agenterne.
Hvis det ved aftalens indgåelse  

 bliver tilkendegivet over for agenten, at agenturgiveren har ret til også at  

 tildele området til andre agenter, må agenten - medmindre andet er aftalt -  

 anses for at have accepteret ikke at skulle have provision af de aftaler, som  

 andre agenter formidler.
Indgår agenturgiveren imidlertid aftale direkte med  

 tredjemand uden nogen af agenternes medvirken, vil agenterne i området efter  

 bestemmelsen have krav på provision.
 Betingelsen om, at der skal være tale om en aftale med en tredjemand, der  

 hører til det bestemte geografiske område, må anses for opfyldt, når  

 tredjemand har forretningssted eller - ved flere forretningssteder -  

 hovedforretningssted i området.
 For så vidt angår spørgsmålet om kundekreds må en filial kunne anses for  

 omfattet af kundekredsen, mens man næppe som almindelig regel kan gå ud fra,  

 at et datterselskab er omfattet.
Til § 10 Bestemmelsen vedrører de tilfælde, hvor agenten har ret til provision,  

 selv om aftale mellem agenturgiver og tredjemand først indgås, når  

 kontraktsforholdet mellem agent og agenturgiver er ophørt.
Bestemmelsen er ny  

 i forhold til kommissionsloven.
Stk. 1 vedrører de tilfælde, hvor tredjemands tilbud er kommet frem, inden  

 agenturforholdets ophør, men hvor aftale først indgås efter  

 kontraksforholdets ophør.
Handelsagenten opnår i disse tilfælde ret til  

 provision, hvis aftalen er indgået under de omstændigheder, der er nævnt i §  

 9.
Tredjemands tilbud skal være kommet frem til enten handelsagenten eller  

 agenturgiveren inden agenturforholdets ophør.
Om tilbudet er »kommet  

 frem«, afgøres efter almindelige aftaleretlige regler.
Tilbudet skal  

 være kommet frem inden agenturforholdets ophør.
Ophører et agenturforhold  

 efter opsigelse, vil det derfor være tilstrækkeligt, at tilbudet er kommet  

 frem inden opsigelsesvarslets udløb.
Stk. 2 omhandler tilfælde, hvor tilbudet først er kommet frem efter  

 agenturaftalens ophør, men hvor aftalen hovedsaglig er bragt i stand ved  

 agentens virksomhed under agenturforholdets beståen, og hvor den er indgået  

 inden for en rimelig tid efter forholdets ophør.
Handelsagenten vil også i  

 disse tilfælde have ret til provision.
Om bestemmelsens praktiske  

 anvendelsesområde henvises til det i betænkningen s. 74 anførte.
 Stk. 3 regulerer forholdet mellem en afgående handelsagent, der har ret  

 til provision efter stk. 1-2, og en tiltrædende agent, der efter § 9 vil have  

 ret til provision.
Efter bestemmelsen vil det som udgangspunkt være den afgående agent, der  

 har ret til provision, men efter omstændighederne kan der blive tale om, at  

 agenterne deler provisionen.
Dette kan f.eks. være tilfældet, hvis også den  

 tiltrædende agent i betydelig grad har medvirket til aftalens indgåelse eller  

 har bevirket en forbedring af aftalen for agenturgiveren.
Til § 11 Bestemmelsen, der gennemfører direktivets artikel 10, stk. 1-2 og 4,  

 fastsætter, på hvilket tidspunkt retten til provision forfalder.
I direktivet  

 anvendes formuleringen, at provisionskravet »erhverves«, jf.  

 artikel 10, stk. 1 og 2.
 Arbejdsgruppen har i betænkningen foreslået, at de i artikel 10 nævnte  

 opfyldelsesforanstaltninger skal knyttes til et forfaldstidspunkt,  

 hvilket gruppen finder mere overensstemmende med dansk retlig terminologi.
Ifølge direktivet er sidste rettidige betalingsdag udskudt i forhold til  

 det tidspunkt, hvor provisionen forfalder, hvorfor § 11 skal ses i sammenhæng  

 med 12, der fastsætter det sidste rettidige betalingstidspunkt.
Det var  

 derfor arbejdsgruppens opfattelse, at betaling efter den i § 12 fastsatte  

 frist ville være en misligholdelse, hvis virkninger skulle regnes fra  

 forfaldstidspunktet, dvs. fra det i § 11 fastsatte tidspunkt, jf.  

 betænkningen s. 76.
Det er Justitsministeriets opfattelse, at en sådan indførelse af  

 »løbedage« ikke er i overensstemmelse med principperne i  

 renteloven, jf. betænkning nr. 1161/1989 om renteloven, s. 50.  

 Justitsministeriet kan tiltræde arbejdsgruppens forslag om, at udtrykket  

 »forfalder« anvendes i stedet for »erhverves«.  

 Anvendelsen af udtrykket »forfalder« bør imidlertid efter  

 Justitsministeriets opfattelse ikke medføre, at en handelsagent i tilfælde  

 af, at agenturgiveren ikke betaler provisionskravet rettidigt, jf. § 12, kan  

 kræve renter fra det i § 11 nævnte forfaldstidspunkt.
Dette skyldes, at det  

 seneste rettidige betalingstidspunkt for agenturgiveren efter § 12 er den  

 sidste dag i måneden efter det kvartal, i hvilket retten til provison  

 forfaldt.
Det forudsættes derfor ved lovforslaget, at det er fristen i forslagets §  

 12, der er afgørende for, fra hvilket tidspunkt virkningerne af en eventuel  

 misligholdelse skal regnes.
Rente skal således alene beregnes fra den sidste  

 dag i måneden efter det kvartal, i hvilket retten til provision forfaldt.
Efter den foreslåede bestemmelse i stk. 1, nr. 1, forfalder retten  

 til provision, når agenturgiveren har eller efter aftalen med tredjemand  

 skulle have leveret varen eller betalt købesummen.
Er der tale om salg på  

 kredit, forfalder provisionen således allerede, inden køberen skal betale  

 købesummen.
 Agenturgiverens misligholdelse af aftalen med tredjemand hindrer efter  

 bestemmelsen ikke, at agenten erhverver ret til provision.
 Bestemmelsen kan fraviges ved aftale.
 Efter stk. 1, nr. 2, forfalder ret til provision også, når  

 tredjemand har betalt købesummen eller leveret varen eller ifølge aftalen  

 skulle have gjort dette, hvis agenturgiveren havde opfyldt sin del af  

 aftalen.
 Provisionen vil i disse tilfælde som oftest allerede være forfaldet efter  

 nr. 1. Nr. 2 får derfor navnlig betydning i tilfælde, hvor tredjemand  

 betaler, før agenturgiveren har leveret varen, eller hvor tredjemand sælger  

 på kredit til agenturgiveren.
Hvis tredjemand undlader at opfylde på grund af agenturgiverens  

 misligholdelse, følger det af nr. 2, at agenten alligevel har krav på  

 provision.
Hvis tredjemands undladelse af at opfylde ikke skyldes  

 omstændigheder, der kan tilregnes agenturgiveren, bortfalder  

 provisionskravet, jf. forslagets § 14.
Ifølge stk. 2 er en aftale, hvorefter provision forfalder på et  

 senere tidspunkt, end hvad der følger af stk. 1, nr. 2, ugyldig.
Det seneste  

 tidspunkt, agentens krav på provision forfalder, er derfor det tidspunkt,  

 hvor tredjemand har opfyldt eller skulle have opfyldt, hvis agenturgiveren  

 havde overholdt sin del af aftalen.
Parterne kan ikke aftale, at kun stk. 1,  

 nr. 1, skal finde anvendelse, idet dette tidspunkt i visse situationer kan  

 ligge senere end tredjemands opfyldelse efter nr. 2.
Til § 12 Bestemmelsen, der gennemfører direktivets artikel 10, stk. 3, fastsætter,  

 hvornår den provision, der er forfaldet i medfør af § 11, senest skal betales  

 til handelsagenten.
Provisionen skal være agenten i hænde inden  

 betalingsfristens udløb.
Det er således ikke tilstrækkeligt, at beløbet  

 afsendes den pågældende dag.
Efter bestemmelsen i stk. 2 kan stk. 1 ikke fraviges ved  

 forudgående aftale.
Dette hindrer ikke, at agenten efterfølgende kan give  

 agenturgiveren henstand ved en konkret forsinkelse.
Den foreslåede ordlyd af § 12 svarer ikke til arbejdsgruppens lovudkast.
I  

 lovudkastet var der foreslået en regel, hvorefter provisionen skulle betales  

 inden en frist på 1 måned efter udløbet af den måned, i hvilken provisionen  

 forfaldt.
Det skulle dog kunne aftales, at fristen løb fra udgangen af det  

 kvartal, i hvilket provisionen forfaldt.
 Justitsministeriet finder det umiddelbart tvivlsomt, om direktivet har en  

 sådan »minimumskarakter«, at medlemsstaterne frit kan fastsætte  

 regler, som er mere fordelagtige for handelsagenten end direktivets regler.
 I betænkningen s. 26 har arbejdsgruppen om dette spørgsmål bl.a. anført  

 følgende:
»Under forhandlingerne i Rådet har man fra dansk side peget på, at  

 direktivet burde have maksimumskarakter, dvs. at medlemsstaterne ikke vil  

 kunne gennemføre videregående beskyttelsesregler ved national lov. Årsagen  

 hertil er, at agenturaftaler i reglen er af international karakter.
Derfor er  

 der på dette område - i modsætning til eksempelvis den civilretlige  

 lovgivning om forbrugerbeskyttelse - et reelt harmoniseringsbehov, som ikke  

 kan imødekommes fuldt ud ved et »minimumsdirektiv«.
Direktivet er på nogle punkter af maksimumkarakter og på andre af  

 minimumkarakter, idet det i nogle bestemmelser udtrykkeligt nævnes, at  

 medlemslandene i national lovgivning kan fastsætte videregående regler.
På  

 nogle punkter kan det være tvivlsomt, hvilken karakter direktivet har.  

 Arbejdsgruppen har dog ikke anset denne tvivl som et væsentligt problem under  

 udarbejdelsen af lovudkastet, idet arbejdsgruppen ikke har fraveget  

 direktivet på områder, hvor direktivets karakter kan give anledning til  

 tvivl.' Justitsministeriet finder imidlertid, at der for så vidt angår direktivets  

 artikel 10, stk. 3, (og artikel 12, stk. 1, jf. bemærkningerne til  

 lovforslagets § 13) kan rejses en sådan tvivl om direktivets karakter, at man  

 finder det rigtigst at udforme bestemmelserne i overensstemmelse med  

 direktivets tekst.
Til § 13 Den foreslåede bestemmelse skal gennemføre direktivets artikel 12,  

 hvorefter agenturgiveren skal sende agenten en nota vedrørende den provision,  

 som er forfaldet i det foregående kvartal.
 Notaen skal sendes senest den sidste dag i måneden efter det kvartal, hvor  

 provisionen forfaldt.
Notaen skal indeholde alle væsentlige oplysninger, der har tjent som  

 grundlag for beregning af provisionsbeløbene.
Det vil navnlig sige  

 oplysninger om kundens navn og adresse, vareart og -mængde, fakturadato og  

 -beløb og provisionssats og -beløb.
Der henvises nærmere til betænkningen s.  

 82.
 Om agentens pligt til i visse tilfælde at reklamere over notaens indhold,  

 se betænkningen s. 83.
 Efter bestemmelsens stk. 2 kan stk. 1 ikke ved forudgående aftale  

 fraviges til skade for handelsagenten.
 Ifølge arbejdsgruppens lovudkast skulle agenturgiveren hver måned sende  

 agenten en nota vedrørende den provision, der forfaldt i den foregående  

 måned, idet det dog kunne aftales, at agenturgiveren inden for en frist på en  

 måned skulle sende en nota vedrørende provision, der forfaldt i det  

 foregående kvartal.
Justitsministeriet har imidlertid valgt at foreslå den i direktivet  

 fastsatte ordning gennemført.
Om baggrunden herfor henvises til  

 bemærkningerne til lovforslagets § 12.
Til § 14 Den foreslåede bestemmelse regulerer spørgsmålet om handelsagentens  

 provisionskrav i de tilfælde, hvor aftalen mellem agenturgiver og tredjemand  

 ikke opfyldes eller kun opfyldes delvis.
Efter stk. 1 bortfalder provisionskravet kun, hvis det godtgøres,  

 at aftalen mellem agenturgiveren og tredjemand ikke opfyldes, og at dette  

 ikke skyldes omstændigheder, der kan tilregnes agenturgiveren.
Der tænkes her  

 på manglende opfyldelse i købelovens forstand, f.eks. at tredjemand ikke  

 betaler købesummen eller leverer mangelfulde varer.
Handelsagenten tilskyndes  

 således til at udvise omhu ved valg af aftalepartnere.
 Hvis den manglende opfyldelse skyldes omstændigheder, der kan tilregnes  

 agenturgiver, påvirker det derimod ikke provisionskravet.
Det er agenturgiveren, der har bevisbyrden for, at aftalen ikke opfyldes,  

 og at dette ikke skyldes omstændigheder, der kan tilregnes ham.
F.eks. vil en  

 berettiget ophævelse fra den ene af parternes side være tilstrækkelig  

 dokumentation for, at der ikke foreligger opfyldelse.
Stk. 2. omhandler to særlige tilfælde af manglende opfyldelse fra  

 tredjemands side, nemlig tilfælde, hvor agenturgiveren uden handelsagentens  

 samtykke har givet tredjemand henstand med betaling eller levering eller har  

 aftalt med tredjemand, at den indgåede aftale skal ophæves.
I de nævnte  

 situationer bevarer handelsagenten kravet på provision, jf. princippet i stk.  

 1. Det er dog en betingelse for kravets bevarelse, at aftalen med  

 agenturgiveren er årsag til tredjemands manglende opfyldelse, jf. herved de i  

 betænkningen s. 85 f nævnte eksempler.
Stk. 3 vedrører de tilfælde, hvor tredjemands forpligtelse efter aftalen  

 kun delvis opfyldes.
Handelsagenten har i disse tilfælde kun krav på  

 provision af den del, der er opfyldt.
 Denne bestemmelse, der foreslås på baggrund af direktivet, indebærer en  

 ændring i forhold til kommissionsloven.
 Bestemmelsen vedrører alene de tilfælde, hvor den manglende fuldstændige  

 opfyldelse ikke kan tilregnes agenturgiveren.
 Beregningen af den delvise provision kan i visse tilfælde være vanskelig.  

 Den vil ofte bero på et skøn over leverancens økonomiske værdi for  

 agenturgiveren.
Efter stk. 4 kan stk. 1-3 ikke ved forudgående aftale fraviges til  

 skade for agenten.
Efter at den manglende eller mangelfulde ydelse er  

 konstateret, kan der imidlertid godt indgås en sådan aftale.
 Hvis provisionsbeløbet er udbetalt til handelsagenten, følger det af  

stk. 5, at beløbet skal tilbagebetales, hvis provisionskravet  

 bortfalder efter stk. 1.
Til § 15 Bestemmelsens stk. 1 gennemfører direktivets artikel 12, stk. 2.
Handelsagenten kan fra agenturgiveren kræve alle oplysninger, f.eks.  

 uddrag af forretningsbøger, som er nødvendige for, at agenten kan efterprøve,  

 om provisionsnotaen nu også angiver de provisionsbeløb, som agenten har krav  

 på.
Ved »forretningsbøger« forstås de bøger, som danner grundlaget  

 for en forretnings bogholderi, herunder de bilag, der hører til bogføringen,  

 jf. bogføringslovens § 2.
Agenturgiveren skal kun afgive de nødvendige oplysninger, og kun  

 oplysninger, som han har rådighed over.
Han har således ikke pligt til at  

 indhente supplerende oplysninger fra f.eks. tredjemand.
 Handelsagenten kan kræve oplysningerne, selv om der ikke er grund til at  

 antage, at agenturgiverens oplysninger i provisionsnotaen er urigtige.  

 Agenten må dog kunne udpege det materiale, der er nødvendigt for ham ved  

 efterprøvelsen af notaen.
Stk. 2 vedrører de tilfælde, hvor agenturgiveren afslår at give de  

 nødvendige oplysninger.
Handelsagenten kan i disse tilfælde kræve, at  

 agenturgiveren giver agenten eller en revisor adgang til at undersøge uddrag  

 af agenturgiverens forretningsbøger.
Handelsagenten må dog kunne  

 sandsynliggøre, at der er behov for en nærmere granskning af  

 forretningsbøgerne, jf. herved det anførte i betænkningen s. 89. f.
Agenturgiveren har ret til at vælge, om han foretrækker, at agenten selv  

 eller en af agenten udpeget revisor foretager undersøgelsen.
Agenten skal  

 selv betale den af ham udpegede revisor.
Viser der sig imidlertid at være  

 alvorlige fejl i provisionsnotaen, vil handelsagenten normalt kunne kræve  

 revisorudgifterne dækket af agenturgiveren.
 Agenten må kunne udpege, hvilke uddrag af forretningsbøgerne der er  

 nødvendige for hans undersøgelse.
Til § 16 Efter den foreslåede bestemmelses stk. 1 kan handelsagenten ikke  

 uden agenturgiverens bemyndigelse indgå aftaler, der binder agenturgiveren.
 Bestemmelsen, der svarer til kommissionslovens § 77, indebærer også, at  

 agenten ikke må overskride sin bemyndigelse f.eks. ved med tredjemand at  

 aftale en anden pris end aftalt med agenturgiveren.
 Hvorvidt der foreligger en bemyndigelse for agenten til at indgå aftale,  

 må afgøres efter de almindelige regler om fuldmagt.
 Overskrider agenten sin bemyndigelse, således at agenturgiveren ikke  

 bliver bundet af aftalen, kan agenten ifalde erstatningsansvar overfor en  

 godtroende tredjemand i medfør af aftalelovens § 25.
Hvis agenturgiveren ikke vil godkende en aftale, som agenten uden  

 bemyndigelse har indgået med tredjemand, skal agenturgiver ifølge stk.  

 2 uden ugrundet ophold give tredjemand underretning herom.
Undlader  

 agenturgiveren dette, vil han blive bundet af aftalen, såfremt tredjemand var  

 i god tro.
Efter almindelige fuldmagtsregler ville agenturgiverens mulighed  

 for ikke at godkende aftalen alene afhænge af, om tredjemand indså eller  

 burde have indset, at agenten handlede uden bemyndigelse, jf. aftalelovens §  

 11, stk. 1. Agenturgiveren får således en udvidet adgang til ved hurtig  

 reklamation at undgå at blive bundet af en aftale, som agenten har indgået  

 uden bemyndigelse.
 Det er uden betydning, om agenturgiveren modtager underretningen om  

 aftalen fra agenten eller direkte fra tredjemand eller eventuelt fra anden  

 side.
Meddelelsen fra agenturgiveren til tredjemand kan ske gennem agenten.
I så  

 fald bærer agenturgiveren selv risikoen for, at agenten undlader at  

 videresende meddelelsen til tredjemand eller sender den for sent.
Dette er en  

 ændring i forhold til de gældende regler i kommissionsloven.
Derimod går det ikke ud over agenturgiver, hvis reklamationen forsinkes  

 eller går tabt på vej fra agenturgiver til agent.
Dette fremgår ikke  

 udtrykkeligt af lovforslaget, men følger af aftalelovens § 40.
Reklamation skal ske »uden ugrundet ophold«.
Udstrækningen af  

 denne frist beror på de konkrete omstændigheder.
Hvis agenturgiveren ikke reklamerer som foreskrevet i stk. 2, bliver han  

 trods den manglende bemyndigelse bundet af aftalen, forudsat at tredjemand  

 har været i god tro.
I stykkets 2. pkt. er det i lovforslaget - i modsætning  

 til i arbejdsgruppens udkast - præciseret, at agenturgiveren kun bliver  

 bundet af aftalen som følge af sin passivitet, jf. 1. pkt., hvis tredjemand  

 var i god tro ved aftalens indgåelse, dvs. hvis han med føje er gået ud fra,  

 at agenten havde fornøden bemyndigelse til at indgå aftalen.
Til § 17 Den foreslåede bestemmelse omhandler de tilfælde, hvor tredjemand afgiver  

 sit tilbud til handelsagenten, der så videresender tilbudet til  

 agenturgiveren.
 Hvis agenturgiveren ikke vil acceptere tilbudet, skal han meddele  

 tredjemand dette uden ugrundet ophold, efter at han har modtaget tilbudet  

 eller har fået underretning om det.
Agenturgiveren bliver ikke bundet på grund af passivitet, hvis  

 handelsagenten har undladt at indsende tilbudet til ham.
Derimod kan  

 handelsagenten i disse tilfælde ifalde erstatningsansvar overfor tredjemand.
 Hvis agenturgiveren får underretning om tilbudet fra andre end agenten,  

 udløses reklamationspligten også.
 For så vidt angår meddelelsen til tredjemand henvises til det anførte i  

 bemærkningerne til § 16, stk. 2.
I stk. 2 bestemmes, at passivitetsreglen i stk. 1 ikke gælder, hvis  

 handelsagenten og tredjemand har aftalt, at tilbudet udtrykkeligt skal  

 accepteres af agenturgiveren.
Der skal være tale om en egentlig aftale, og en  

 standardformulering om, at ordren optages med forbehold, eller lignende, vil  

 almindeligvis ikke være tilstrækkelig.
Til § 18 Det følger af stk. 1 i den foreslåede bestemmelse, at tredjemands  

 ret i medfør af aftalelovens § 7 til at tilbagekalde et afgivet tilbud ikke  

 berøres af, at tilbudet indsendes gennem agenten.
 Tilbagekaldelsen skal dog være kommet frem til agenturgiveren forinden  

 eller samtidig med, at tilbudet kommer til dennes kundskab.
 Bestemmelsen vedrører ikke de tilfælde, hvor handelsagenten har  

 bemyndigelse til at acceptere tredjemands tilbud.
Handelsagenten og tredjemand kan efter stk. 2 fravige stk. 1 ved at  

 aftale, at tredjemand ikke kan tilbagekalde tilbudet.
En sådan aftale binder  

 dog ikke agenturgiveren, der også i dette tilfælde vil kunne undlade at  

 acceptere tilbudet i medfør af § 17.
 Bestemmelsen svarer til kommissionslovens § 81.
Til § 19 Bestemmelsen omfatter situationer, hvor tredjemand gør gældende, at der  

 slet ikke er indgået en aftale mellem ham og agenten, eller at han ikke har  

 afgivet et tilbud, og de tilfælde, hvor tredjemand gør gældende, at aftalen  

 eller tilbudet er urigtigt gengivet.
 I disse tilfælde har tredjemand pligt til uden ugrundet ophold at  

 reklamere over for agenturgiveren, hvis denne giver meddelelse om, at han  

 godkender en aftale eller accepterer et tilbud, som er formidlet af agenten.
Reklamationspligten påhviler kun tredjemænd, der allerede i forvejen står  

 i forretningsforbindelse med agenturgiveren.
Denne del af bestemmelsen svarer  

 til kontruktionen i den gældende bestemmelse i kommissionslovens § 82. Det  

 beror på en konkret vurdering, om der i det givne tilfælde er tale om en  

 forretningsforbindelse.
 Der foreligger også kun reklamationspligt, hvis der har været ført  

 forhandlinger mellem agenten og tredjemand, f.eks. således at parterne har  

 drøftet priser og andre aftalevilkår.
 Konsekvensen af manglende reklamation fra tredjemands side er, at en  

 aftale med det indhold, som er angivet i underretningen fra agenturgiveren  

 til tredjemand, anses for at være indgået, medmindre det modsatte bevises.  

 Tredjemand har således bevisbyrden for, at der ikke er indgået en sådan  

 aftale.
 Den foreslåede bestemmelse indeholder i øvrigt visse ændringer i forhold  

 til den gældende bestemmelse i kommissionslovens § 82, jf. herved  

 betænkningen s. 99.
 Der påhviler ikke tredjemand reklamationspligt, hvis agenturgiveren indså  

 eller burde have indset, at der ikke var indgået en aftale, eller at  

 tredjemand ikke havde afgivet tilbud, eller at aftalen eller tilbudet var  

 urigtigt gengivet.
Til § 20 Bestemmelsen forudsætter, at der allerede er indgået en aftale, og den  

 supplerer således lovforslagets § 16.
Det fremgår af bestemmelsens stk. 1, at handelsagenten ikke uden  

 særskilt bemyndigelse kan modtage betaling eller foretage ændringer i  

 aftalen.
At der skal være tale om særskilt aftale betyder, at det ikke er  

 tilstrækkeligt, at agenten har bemyndigelse til at indgå aftaler, der er  

 bindende for agenturgiveren.
 Stk. 2 pålægger agenturgiveren en reklamationspligt, hvis han i de  

 omhandlede tilfælde ikke vil godkende agentens dispositioner.  

 Reklamationspligten i anledning af betaling til agenten gælder i alle  

 tilfælde, og ikke kun - som i kommissionslovens § 83, stk. 2 - når salget  

 berettiger agenten til provision.
Agenturgiveren skal uden ugrundet ophold give tredjemand meddelelse om, at  

 han ikke vil godkende betalingsmodtagelsen eller aftaleændringen.  

 Reklamationsfristen - hvis længde må bero på en konkret vurdering - regnes  

 fra det tidspunkt, hvor agenturgiveren fik underretning om betalingen eller  

 aftaleændringen.
Det er uden betydning, fra hvem agenturgiveren får  

 meddelelsen om betalingen eller aftaleændringen.
 På tilsvarende måde som i lovforslagets § 16, stk. 2, er det i  

 lovforslaget - i modsætning til i arbejdsgruppens udkast - præciseret, at  

 agenturgiveren kun bliver bundet af aftalen som følge af passivitet, hvis  

 tredjemand var i god på tidspunktet for betalingen eller for ændringen af  

 aftalen.
 Efter den foreslåede stk. 3 skal stk. 1-2 også gælde for  

 indkøbsagentur.
Til § 21 Hvis handelsagenten har medvirket ved aftalens indgåelse, kan køberen  

 (tredjemand) efter stk. 1 i stedet for at henvende sig til  

 agenturgiveren reklamere direkte til handelsagenten i anledning af mangler og  

 forsinkelse, ligesom enhver anden henvendelse til agenturgiveren om aftalens  

 opfyldelse kan ske gennem handelsagenten.
 Bestemmelsen er i forhold til gældende ret (kommissionslovens § 84)  

 begrænset til kun at omfatte tilfælde, hvor agenten har medvirket ved  

 aftalens indgåelse.
 Agenturgiveren bærer risikoen for, at reklamation, m.v., går tabt eller  

 forsinkes undervejs fra agenten til ham.
Den handelsagent, der modtager en sådan henvendelse fra tredjemand, kan  

 ikke uden særskilt bemyndigelse træffe afgørelse i anledning af henvendelsen.  

 Agenten skal blot videreekspedere henvendelsen til agenturgiveren.
Dette  

 gælder som udgangspunkt også i de tilfælde, hvor agenten har et mindre  

 varelager hos sig med henblik på hasteekspeditioner.
 Bestemmelserne finder efter stk. 2 også anvendelse på  

 indkøbsagentur.
Til § 22 Den foreslåede bestemmelse, der gennemfører direktivets artikel 15, finder  

 kun anvendelse på agenturaftaler, der ikke er tidsbestemte.
Bestemmelsen er ny i forhold til kommissionsloven, der ikke indeholder  

 regler om opsigelsesvarsler i forbindelse med tidsubestemte aftaler.
I  

 praksis går man dog som hovedregel ud fra, at i hvert fald agenter, der har  

 virket i længere tid for en agenturgiver, har ret til opsigelsesvarsel.
 Ved vurderingen af, om en aftale anses for tidsbestemt, lægges der navnlig  

 vægt på, om sluttidspunktet er angivet med en sådan nøjagtighed, at parterne  

 på forhånd er klar over, hvornår aftalen ophører.
Efter stk. 1 forlænges opsigelsesvarslet med 1 måned for hvert  

 påbegyndt år, således at varslet er 1 måned det første år, 2 måneder det  

 andet år, osv.
Det maksimale varsel er dog 6 måneder, medmindre andet er  

 aftalt.
Den foreslåede bestemmelse bygger på den mulighed, der i direktivets  

 artikel 15, stk. 2, er givet for at forhøje det grundlæggende maksimum på 3  

 måneder til 6 måneder.
Der var i arbejdsgruppen enighed om at foreslå det  

 maksimale opsigelsesvarsel fastsat til 6 måneder, navnlig under hensyn til,  

 at et varsel på mindst 6 måneder må anses for rimeligt ved opsigelse af  

 langvarige agenturforhold (betænkningen s. 105). Justitsministeriet kan  

 tilslutte sig denne opfattelse.
 Opsigelsesvarslerne beregnes som nævnt på grundlag af hvert påbegyndt år,  

 således at varslet f.eks. allerede efter 5 år og 1 dag vil være 6 måneder.
Efter stk. 2 kan der ikke ved forudgående aftale fastsættes kortere  

 varsler end nævnt i stk. 1 for så vidt angår de 3 første påbegyndte år.
Det  

 præciseres, at forbudet gælder forudgående aftaler, idet det erkendes, at der  

 undertiden kan være behov for at kunne aftale et kortere varsel i forbindelse  

 med en konkret ophørssituation.
Der er dog adgang til at aftale  

 opsigelsesvarsler på 3 måneder for handelsagenten, selvom agenturforholdet  

 har varet i mere end 3 år.
Agenturgiveren har i almindelighed ikke samme  

 beskyttelsesbehov i forbindelse med aftalens ophør, hvilket er baggrunden  

 for, at det tillades at aftale et kortere varsel for agenten.
Efter stk. 3 i den foreslåede bestemmelse er der ikke noget i vejen  

 for at aftale længere opsigelsesvarsler end de i stk. 1 nævnte, blot der ikke  

 aftales et kortere varsel for agenturgiveren end for agenten.
Er der aftalt  

 et kortere varsel for agenturgiveren, skal varslet forlænges.
Efter stk. 4 skal opsigelse, hvis ikke andet er aftalt, ske til  

 udgangen af en kalendermåned.
En aftale løber således altid til udgangen af  

 en måned, uanset på hvilket tidspunkt i måneden, der er sket opsigelse.
Til § 23 Bestemmelsen, der gennemfører direktivets artikel 14, finder anvendelse på  

 tidsbestemte aftaler, der videreføres efter den aftalte periodes udløb, hvad  

 enten dette sker stiltiende eller efter aftale.
 I disse tilfælde foreslås det, at reglerne i § 22 om opsigelsesvarsler  

 skal finde anvendelse.
 I betænkningen anførte arbejdsgruppen, at formålet med bestemmelsen bl.a.  

 er at sikre mod omgåelse af opsigelsesreglerne ved, at der indgås en række  

 tidsbestemte agenturaftaler efter hinanden.
 På baggrund heraf fandt arbejdsgruppen, at bestemmelsen i direktivets  

 artikel 14 måtte forstås således, at aftale om tidsbegrænset forlængelse af  

 en tidsbegrænset aftale er udelukket.
 På denne baggrund havde arbejdsgruppen i sit lovudkast foreslået indsat en  

 bestemmelse om, at § 23 skulle være ufravigelig.
 Justitsministeriet har imidlertid ikke fundet tilstrækkeligt grundlag for  

 at medtage en sådan bestemmelse i lovforslaget.
Der lægges i denne forbindelse navnlig vægt på, at bestemmelsen efter  

 direktivet ikke er gjort ufravigelig.
Endvidere er det Justitsministeriets  

 opfattelse, at domstolene formentlig i en konkret situation ud fra  

 almindelige omgåelses- og rimelighedsprincipper vil statuere, at en  

 tidsbestemt aftale, som gentagne gange er blevet forlænget, må anses for  

 ændret til en tidsubestemt aftale med de konsekvenser, som følger af  

 lovforslaget.
 Spørgsmålet om, hvorvidt der i øvrigt er tale om videreførelse af aftalen,  

 må bero på en konkret vurdering, jf. herved det af arbejdsgruppen anførte i  

 betænkningen s. 109.
I 2. pkt. fastsættes det, at ved beregningen af opsigelsesvarsler i  

 medfør af § 22 skal den tidsbestemte aftaleperiode medregnes.
Dette er en  

 gennemførelse af direktivets artikel 15, stk. 6.
Til § 24 Den foreslåede bestemmelse giver hver af parterne mulighed for at hæve  

 aftalen, dvs. bringe aftalen til ophør, uden at overholde det gældende  

 opsigelsesvarsel, hvis den anden part i væsentlig grad har undladt at opfylde  

 sine forpligtelser efter aftalen eller loven.
Det er ikke en betingelse for  

 ophævelse, at den anden parts undladelse kan tilregnes denne som forsætlig  

 eller uagtsom, eller at den ophævende part lider noget økonomisk tab, men  

 hvis disse to betingelser er opfyldt, vil den part, der ophæver aftalen, også  

 kunne kræve erstatning, jf. herved lovforslagets § 6.
 Der henvises til de i betænkningen s. 111 ff nævnte eksempler på  

 misligholdelse.
Arbejdsgruppen har endvidere i betænkningen s. 112 ff behandlet  

 spørgsmålet, om der i lighed med ordningen i kommissionslovens § 50, stk. 1,  

 og § 51, stk. 1, bør være adgang til erstatningsfri ophævelse af  

 agenturaftalen, når der foreligger andre særlige omstændigheder, der ikke har  

 karakter af væsentlig misligholdelse.
Arbejdsgruppen konkluderer, at der ikke  

 synes at være noget væsentligt behov for en sådan regel.
Justitsminsiteriet  

 kan tilslutte sig denne opfattelse.
Til § 25 Den foreslåede bestemmelse om godtgørelse i forbindelse med  

 agenturaftalens ophør er ny i forhold til gældende ret.
Kommissionsloven  

 indeholder ingen regler herom, og der eksisterer ingen almindelig kutyme for,  

 at der ydes en sådan godtgørelse.
Det er dog i de senere år blevet mere  

 almindeligt, at godtgørelse ydes også uden særskilt aftale herom.
Direktivet giver medlemsstaterne mulighed for at vælge, om kompensation  

 for den værdi, som agenten har tilført agenturgiveren ved oparbejdelse eller  

 udvidelse af kundekredsen, skal gives som godtgørelse eller som  

 skadeserstatning.
Arbejdsgruppen foretrak i sit lovudkast at benytte  

 godtgørelsesmodellen (direktivets artikel 17, stk. 2), og lovforslagets § 25  

 er identisk med arbejdsgruppens udkast.
Betaling af godtgørelse hindrer ikke, at agenten kan kræve erstatning,  

 hvis betingelserne herfor i øvrigt er opfyldt, f.eks. i tilfælde, hvor  

 agenturgiveren uberettiget ophæver aftalen uden overholdelse af det gældende  

 opsigelsesvarsel.
I så fald kan der blive tale om både erstatning efter  

 forslagets § 6 og godtgørelse i medfør af § 25.
 Sondringen mellem godtgørelse og erstatning kan endvidere få betydning i  

 bl.a. skattemæssig hensesende, jf. herved det anførte i betænkningen s. 119  

 ff.
Agenten har som udgangspunkt krav på godtgørelse, når de i stk. 1  

 anførte betingelser er opfyldt.
Størrelsen af godtgørelsen afhænger af, i  

 hvilket omfang betingelserne er opfyldt, jf. også bemærkningerne til  

 forslagets § 26. Endvidere er der i den foreslåede § 27 anført ophørsgrunde,  

 der ikke berettiger til godtgørelse.
Efter nr. 1 er det en betingelse, at agenten har skaffet  

 agenturgiveren nye kunder eller en betydelig udvidelse af handelen med den  

 bestående kundekreds. »Nye kunder« kan også være kunder, som  

 agenturgiveren tidligere har haft forbindelse med, hvis denne forbindelse har  

 været ophørt i nogen tid, og er blevet genoplivet af agenten.
Der kan også  

 være tale om en ny kunde, hvis agenten introducerer kunden som køber af et  

 nyt produkt, selvom kunden tidligere har aftaget andre typer produkter fra  

 agenturgiveren.
Endvidere skal agenten have »skaffet« kunderne, dvs. have  

 medvirket til agenturgiverens første aftale med kunden, jf. forslagets § 9,  

 nr. 1, eller eventuelt ved sin markedsføring have forårsaget, at kunden har  

 indgået aftale direkte med agenturgiveren.
Hvis agenten har skaffet nye  

 kunder, er denne betingelse opfyldt, også selvom gamle kunder er faldet fra,  

 og det samlede antal kunder er mindre end ved agenturforholdets start.
En betydelig udvidelse af handelen med den bestående kundekreds kan også  

 give handelsagenten krav på godtgørelse.
Hvad der kræves for, at en udvidelse  

 af kundekredsen anses for betydelig, må bero på en konkret vurdering.
Endelig er det efter nr. 1 en betingelse, at forbindelsen med de  

 pågældende kunder fortsat vil give handelsagenten betydelige fordele.  

 Fordelen vil især være udsigten til en længerevarende forretningsforbindelse  

 med de kunder, som agenten har skaffet.
Der vil være en formodning for, at en  

 fast forretningsforbindelse, som agenten har etableret mellem kunden og  

 agenturgiveren, fortsætter, medmindre andet fremgår af omstændighederne.
Der  

 henvises endvidere til det anførte i betænkningen s.125 f.
Hvis agenturgiverens virksomhed afvikles eller ophører i forbindelse med  

 agenturforholdets ophør, har agenten ikke krav på godtgørelse, da  

 agenturgiveren i så fald ikke vil have nogen fordel af agentens arbejde.
Hvis  

 derimod agenturgiverens virksomhed helt eller delvis overdrages, påvirker  

 dette i princippet ikke agentens krav om godtgørelse.
Er der i forbindelse med agenturforholdets ophør truffet aftale eller  

 afgørelse om godtgørelse, vil parterne ikke senere kunne kræve efter- eller  

 tilbagebetaling, selv om skønnet viser sig at være forkert.
Kun hvis der er  

 taget forbehold herom, eller hvis der er givet urigtige oplysninger, kan der  

 blive tale om en efterregulering.
Udover betingelserne i stk. 1, nr. 1, er det efter nr. 2 en  

 forudsætning, at betaling af godtgørelse er rimelig.
Der skal tages hensyn  

 til samtlige omstændigheder, herunder navnlig agentens tab af provision af  

 aftale med kunderne.
Der tænkes her navnlig på tab af provision ved forventet  

 gentagelse af ordrer, som agenten har skaffet.
 Herudover kan f.eks. aftalens varighed, agentens omkostninger,  

 intensiteten af agentens arbejde og forhold i forbindelse med ophøret være af  

 betydning for vurderingen af, om betaling af godtgørelse er rimelig, jf.  

 herved nærmere det i betænkningen s.126 ff anførte.
Efter den foreslåede bestemmelses stk. 2 finder reglerne om  

 godtgørelse tilsvarende anvendelse, hvis agenturaftalen ophører på grund af  

 handelsagentens død.
Om dødsboets krav på godtgørelse henvises til  

 betænkningen s. 128.
Til § 26 Der foreslås fastsat et maksimum for godtgørelsens størrelse.
Ved beregningen af det gennemsnitlige vederlag tages udgangspunkt i  

 bruttovederlaget.
Ved vederlag forstås såvel provision som andet aftalt  

 vederlag, f.eks. tilskud til kontorhold, befordring, reklame, m.v.
 I betænkningen s. 130 ff gennemgår arbejdsgruppen eksempler på gældende  

 aftalepraksis og retspraksis vedrørende godtgørelsens størrelse.
Efter direktivet og lovforslagets § 25 er det en forudsætning, at  

 godtgørelsens størrelse fastsættes efter en konkret vurdering.
Der er derfor  

 ikke umiddelbart grund til at antage, at godtgørelsen i almindelighed vil  

 komme til at ligge på maksimumbeløbet efter § 26.
Til § 27 Bestemmelsen, der gennemfører direktivets § 18, opregner de tilfælde, hvor  

 agenten ikke har krav på godtgørelse efter forslagets § 25.
Efter nr. 1 har agenten ikke krav på godtgørelse, hvis  

 agenturgiveren bringer aftalen til ophør på grund af væsentlig  

 misligholdelse, der kan tilregnes agenten, dvs. skyldes hans eller hans  

 ansattes fejl eller forsømmelse.
Misligholdelse, der skyldes pengemangel, er  

 også tilregnelig.
Der skal være tale om en væsentlig misligholdelse,  

 for at godtgørelseskravet bortfalder.
Der kan derfor tænkes tilfælde, hvor  

 handelsagenten er erstatningsansvarlig overfor agenturgiveren i medfør af  

 forslagets § 6, men hvor godtgørelseskravet består.
Efter nr. 2 er udgangspunktet, at godtgørelseskravet ligeledes  

 bortfalder, hvis agenten selv bringer aftalen til ophør.
Baggrunden for denne  

 regel er, at agenten ikke selv skal kunne udløse et godtgørelseskrav på et  

 for ham gunstigt tidspunkt.
Hvis agenten anser kundekredsen for at være af  

 værdi, må han således normalt fortsætte kontraktsforholdet.
Agenten bevarer dog i visse tilfælde sit godtgørelseskrav.
Dette gælder  

 først og fremmest, hvis aftalen bringes til ophør på grund af omstændigheder,  

 der skyldes agenturgiveren.
Af betænkningen s. 134 fremgår det, at det er  

 arbejdsgruppens opfattelse, at reglens væsentligste anvendelsesområde vil  

 være omstændigheder, der kan tilregnes agenturgiveren.
Arbejdsgruppen finder  

 således, at forhold, der ikke kan tilregnes agenturgiveren, men skyldes  

 omstændigheder, der er uden for dennes kontrol, kun i begrænset omfang bør  

 give mulighed for, at agenten kan bringe agenturforholdet til ophør og  

 samtidig bevare godtgørelseskravet.
Efter bestemmelsens nr. 2, litra b, bevarer agenten endvidere  

 retten til godtgørelse, hvis aftalen bringes til ophør på grund af agentens  

 alder, svagelighed eller sygdom.
Det er endvidere et krav, at det af de  

 nævnte grunde ikke med rimelighed kan kræves, at agenten fortsætter sin  

 virksomhed.
Spørgsmålet om rimeligheden i at fortsætte virksomheden må bero  

 på en konkret vurdering i det enkelte tilfælde.
Efter bestemmelsens nr. 3 har handelsagenten ikke krav på  

 godtgørelse, hvis han efter aftale med agenturgiveren overdrager  

 agenturkontrakten til en anden.
Baggrunden for reglen er, at agenten gennem  

 afståelse antages at have fået vederlag for kundekredsen.
Godtgørelsen  

 afskæres, uanset om vederlaget for overdragelsen må antages at være mindre  

 end den godtgørelse, som agenten ville have haft krav på, hvis der ikke var  

 sket overdragelse.
Godtgørelse afskæres også ved overdragelse uden vederlag.
Til § 28 Det er efter forslaget en betingelse for at bevare godtgørelseskravet, at  

 agenten senest 1 år efter agenturaftalens ophør har meddelt agenturgiveren,  

 at krav på godtgørelse vil blive fremsat.
 Fristen løber fra den dag, aftalen ophørte, og ikke fra opsigelsesdagen.
Agenten behøver blot at meddele agenturgiveren, at han vil kræve  

 godtgørelse.
Det er ikke nødvendigt ved meddelelsen at præcisere kravets  

 størrelse, men inden rimelig tid efter fremsættelsen må kravet dog være  

 opgjort.
Til § 29 Den foreslåede bestemmelse gennemfører direktivets artikel 19, hvorefter  

 parterne ikke, før kontrakten er ophørt, kan fravige reglerne om godtgørelse  

 til skade for agenten.
 Dette afskærer formentlig ikke parterne fra i opsigelsesperioden - dvs.  

 efter kontrakten er opsagt, men inden ophøret af aftalen - at indgå aftale om  

 godtgørelse, der stiller agenten ringere, end hvad en bedømmelse efter  

 forslagets §§ 25-27 ville føre til.
Til § 30 Spørgsmålet om konkurrenceklausulers gyldighed afgøres i dag efter  

 aftalelovens § 38. Kommissionsloven indeholder ikke bestemmelser om  

 konkurrenceklausuler.
 Direktivets artikel 20, der foreslås gennemført ved § 30, fastsætter  

 forskellige krav til konkurrenceklausuler, herunder krav om skriftlighed og  

 om, at konkurrenceklausuler højst kan gælde i 2 år fra agenturaftalens ophør.
 Det kan ikke anses for givet, at tilsidesættelse af disse krav ville  

 medføre ugyldighed efter aftalelovens § 38, og det er derfor fundet  

 nødvendigt at medtage en særlig bestemmelse om konkurrenceklausuler i  

 lovforslaget.
I stk. 1, nr. 1-3, er de vilkår opregnet, som er betingelser for,  

 at en konkurrenceklausul er gyldig.
En aftale, der kun delvist opfylder  

 betingelserne, binder kun handelsagenten for så vidt angår den del af  

 aftalen, der opfylder betingelserne.
Bestemmelsen vedrører alene aftaler om begrænsning af agentens  

 erhvervsvirksomhed efter agenturaftalens ophør.
Aftaler om begrænsning af  

 agentens konkurrerende virksomhed under agenturforholdets beståen, falder  

 således uden for bestemmelsen.
Der henvises til bemærkningerne til  

 lovforslagets § 4.
I stk. 2 fastsættes det, at konkurrenceklausuler højst kan gælde i  

 2 år fra agenturaftalens ophør.
Dette hindrer dog ikke, at en  

 konkurrenceklausul vil kunne tilsidesættes i medfør af aftalelovens § 38,  

 stk. 1, også selv om 2-års fristen er overholdt, hvis den går videre, end det  

 er påkrævet for at værne imod konkurrence, eller hvis den på urimelig måde  

 indskrænker agentens adgang til erhverv.
 Den foreslåede bestemmelse i stk. 3 præciserer, at der også er  

 mulighed for at tilsidesætte konkurrenceklausuler i medfør af aftalelovens §  

 38, stk. 1, selv om klausulen opfylder betingelserne i stk. 1-2.
Derimod har man ikke fundet at burde medtage en henvisning til  

 aftalelovens § 38, stk. 2, om ansættelsesforhold.
Det må antages, at  

 domstolene i de særlige tilfælde, hvor der foreligger et ansætttelseslignende  

 forhold, under alle omstændigheder vil anvende princippet i aftalelovens §  

 38, stk. 2. Der henvises i denne forbindelse til det anførte i betænkningen  

 s. 139 f.
 I det hele taget udelukker stk. 3 ikke, at konkurrenceklausuler  

 tilsidesættes efter andre regler, f.eks. aftalelovens § 36.
Til kapitel 3 Kapitlet omfatter ansatte handelsrejsende, jf. herved de  

 almindelige bemærkninger pkt. 2.
 Disse handelsrejsende er efter gældende ret omfattet af kommissionslovens  

 kapitel IV.
 Ansatte handelsrejsende er omfattet af funktionærloven, medmindre den  

 pågældendes beskæftigelse gennemsnitligt er under 15 timer ugentligt, jf.  

 funktionærlovens § 1, stk. 2. Lovforslagets regler er således et resultat af  

 grundige overvejelser over, hvorvidt og i hvilket omfang der tillige skal  

 være regler om ansatte handelsrejsende i en lov om handelsagenter.
Til § 31 Bestemmelsen indeholder en definition af begrebet ansatte handelsrejsende.
Den handelsrejsendes opgave er at opsøge arbejdsgiverens kunder og i  

 forbindelse hermed virke for salg eller køb af varer.
Hvis formålet med  

 kundebesøget i væsentligt omfang er udbringning af bestilte varer og eventult  

 levering af varer ved samtidig bestilling, vil der ikke være tale om en  

 handelsrejsende i lovens forstand.
Hvis den ansatte samtidig med optagelse af  

 ordrer på levering af varer udfører tjenesteydelser, der står i forbindelse  

 med varen, kan det også give anledning til tvivl, om den pågældende er  

 handelsrejsende.
Det må dog normalt være tilstrækkeligt, at salgsarbejdet  

 udgør den overvejende del af arbejdet.
I modsætning til efter kommissionsloven er der ikke skelnet mellem  

 handelsrejsende, der rejser fra sted til sted, og handelsrejsende, der virker  

 på en bestemt »plads«.
Definitionen omfatter endvidere både  

 handelsrejsende, der afsætter varer, og handelsrejsende, der virker for køb  

 af varer.
 Sædvanligvis har den handelsrejsende alene vareprøver med under besøget  

 hos kunden, hvorimod han ikke medbringer den konkrete vare, kunden skal købe.  

 I enkelte brancher, f.eks. i guldsmedebranchen, er det dog sædvanligt, at  

 varerne medføres, og i så fald må forholdet på trods af dette alligevel anses  

 for omfattet af reglerne om handelsrejsende.
Til § 32 Bestemmelsen svarer til kommissionslovens § 86, stk. 2. Endvidere  

 indeholder funktionærlovens § 15 en beslægtet regel, hvorefter en funktionær  

 har ret til uden samtykke fra arbejdsgiveren at påtage sig hverv uden for  

 tjenesten, når dette kan røgtes uden ulempe for virksomheden.
 Arbejdsgruppens flertal fandt, at arbejdsgiveren kan have en væsentligt  

 interesse i at kunne modsætte sig, at den handelsrejsende under udførelsen af  

 sit arbejde arbejder for at sælge andre, eventuelt konkurrerende, varer, hvad  

 enten dette sker for en anden arbejdsgiver eller for egen regning.
 Flertallet foreslog derfor en regel svarende til kommissionslovens § 86,  

 stk. 2, indsat i lovudskastet.
Arbejdsgruppens mindretal (Danmarks Aktive Handelsrejsendes repræsentant)  

 fandt bestemmelsen i overensstemmelse med gældende ret og derfor overflødig.  

 Efter mindretallets opfattelse var bestemmelsen udtryk for en  

 forskelsbehandling, og der var risiko for, at bestemmelsen helt ubegrundet  

 ville kunne anvendes af arbejdsgiveren mod den ansatte handelsrejsendes  

 interesser.
Mindretallet henviste navnlig til, at lovgivningen ikke i øvrigt  

 regulerer, i hvilket omfang en gruppe af ansatte må arbejde for andre.
Dette  

 er imidlertid ikke ensbetydende med, at andre ansatte ubegrænset må arbejde  

 for andre hvervgivere, idet dette spørgsmål reguleres af retspraksis på  

 baggrund af almindelige overvejelser over den anden beskæftigelses  

 forenelighed med hvervet, navnlig på baggrund af arbejdets omfang og  

 karakter.
 Justitsministeriet kan tilslutte sig flertallets betragtninger, og den  

 foreslåede bestemmelse er således i overensstemmelse med det af flertallet  

 foreslåede i lovudkastet.
 Bestemmelsen berører ikke den handelsrejsendes adgang til at påtage sig  

 andet arbejde uden for arbejdstiden, jf. herved funktionærlovens § 15.
Til § 33 Den foreslåede bestemmelse vedrører kun ansatte handelsrejsende, der efter  

 aftale med arbejdsgiveren aflønnes helt eller delvis med provision.
Det foreslås således, at lovforslagets regler om provision også skal gælde  

 for ansatte handelsrejsende.
I modsat fald ville spørsgsmålet om provision  

 for denne gruppe af ansatte være helt ulovreguleret.
Det foreslås dog, at lovens regler om provision frit skal kunne fraviges  

 ved aftale i ansættelsesforhold.
Justitsministeriet følger med dette forslag  

 indstillingen fra arbejdsgruppens flertal, der ikke fandt tilstrækkelig grund  

 til også at gøre reglerne ufravigelig i disse situationer.
Arbejdsgruppens  

 mindretal (Danmarks Aktive Handelsrejsendes repræsentant) anførte, at det i  

 praksis ofte er mere eller mindre tilfældigt, om en person er ansat eller  

 agent, i hvert fald hvis den pågældende udelukkende aflønnes med provision,  

 og mindretallet fandt det derfor uforståeligt, at reglerne for de to grupper  

 skal have forskellig karakter.
Efter det for Justitsministeriet oplyste kan aflønningsformen for ansatte  

 handelsrejsende variere en del.
Der kan være tale om, at den handelsrejsende  

 skal lønnes i form af en kombination af fast løn og provision, eller at  

 lønnen alene skal bestå i provision, eventuelt en garanteret  

 minimumsprovision eller en adgang til at få udbetalt forskud på provision  

 (»a conto provision«).
På denne baggrund har Justitsministeriet fundet det mest hensigtsmæssigt,  

 at parterne ved aftale kan tilpasse provisionsordningen til den valgte  

 aflønningsform.
Justitsministeriet er endvidere enig med flertallet i, at der  

 ikke er påvist et tilstrækkeligt stort behov for også at gøre reglerne  

 ufravigelige for ansatte handelsrejsende.
I § 33, 2. pkt., foreslås det, at forslagets § 14, stk. 5, kun skal  

 anvendes, hvis forholdet ikke er omfattet af funktionærloven.
Efter § 14,  

 stk. 5, skal handelsagenten tilbagebetale modtagne provisionsbeløb, hvis  

 provisionskravet bortfalder, f.eks. fordi tredjemand ikke betaler.  

 Handelsrejsende er normalt omfattet af funktionærloven, og ifølge denne lovs  

 § 9, stk. 2, kan arbejdsgiveren kun kræve forskud på provision dækket af  

 funktionærens løntilgodehavende eller indtjente provision.
Hvis forskudet  

 ikke derved kan dækkes, har arbejdsgiveren ikke noget krav mod funktionæren.  

 Baggrunden for denne regel er, at risikoen for, om forskud på provision kan  

 indtjenes ved salg, bør bæres af arbejdsgiveren.
Forslagets § 14, stk. 5, bør  

 derfor kun anvendes, hvis den ansatte ikke er omfattet af funktionærloven.
Til § 34 Det foreslås, at lovforslagets regler om forholdet til tredjemand også  

 skal gælde for ansatte handelsrejsende.
Dette foreslås gennemført ved en generel henvisning til de regler, der  

 gælder for handelsagenter, hvilket er en væsentlig forenkling i forhold til  

 de nu gældende regler i kommissionsloven.
De regler i kommissionsloven, der  

 kun gælder for handelsrejsende, er ikke videreført med forslaget.
Til § 35 Det foreslås, at loven træder i kraft dagen efter bekendtgørelsen i  

 Lovtidende.
 Efter direktivets artikel 22 skal bestemmelserne i direktivet være  

 gennemført inden den 1. januar 1990.
 Agenturaftaler, der indgås efter lovens ikrafttræden, er således omfattet  

 af loven.
 For agenturaftaler indgået inden lovens ikrafttræden er der i stk.  

 2 fastsat en overgangsordning.
 Der er efter direktivet mulighed for at udskyde ikrafttrædelsestidspunktet  

 for så vidt angår disse aftaler til senest den 1. januar 1994.
 En 4-årig periode er dog anset for at være for lang, og der foreslås  

 derfor en overgangsperiode på 2 år, hvilket må antages i vidt omfang at  

 tilgodese såvel agentens som agenturgivers interesser.
For så vidt angår provisionsreglerne må det antages, at det er salgs-  

 eller købsaftalens indgåelse, der er afgørende for, om kommissionsloven eller  

 den nye lov finder anvendelse.
Har agenten eller tredjemand derfor indsendt  

 et tilbud inden den 1. januar 1992, men accepteres det først af  

 agenturgiveren efter denne dato, har agenten krav på provision efter  

 lovforslagets regler.
Det må endvidere antages, at en agent har ret til  

 provision i medfør af forslagets § 10, stk. 1-2, hvis aftalen indgås efter 1.  

 janaur 1992, selv om agenturforholdet er ophørt inden denne dato.
Forslagets  

 regler om forfaldstid, provisionsnota og indsigt i forretningsbøger finder  

 anvendelse fra 1. januar 1992, uanset om provisionskravet er omfattet af  

 kommissionsloven eller forslaget.
Almindelige passivitetssynspunkter kan dog  

 afskære agenten fra at kræve indsigt i agenturgiverens forretningsbøger med  

 hensyn til ældre provisionskrav.
Anciennitet optjent før 1. januar 1992  

 medregnes ved beregning af opsigelsesvarslerne i henhold til lovforslaget.
 Der er i stk. 2, 2. pkt., fastsat en særregel for aftaler, der er  

 indgået før lovens ikrafttræden og opsagt før 1. januar 1992. I disse  

 tilfælde finder kommissionslovens regler fortsat anvendelse, forudsat at  

 aftalen lovligt er opsagt til ophør senest den 30. juni 1992. Om den nærmere  

 baggrund for denne overgangsregel henvises til betænkningen s. 153 f.
Overgangsreglerne gælder ikke for handelsrejsende, jf. lovforslagets  

 kapitel 3. Der er ikke fundet behov for overgangsregler, da reglerne om  

 opsigelse og godtgørelse ikke skal gælde for handelsrejsende.
Endvidere  

 kommer der herved til at gælde samme regler for alle handelsrejsende i samme  

 virksomhed, uanset hvornår de er ansat.
Med hensyn til spørgsmålet om  

 anvendelse af reglerne om provision henvises til det ovenfor anførte.
Til § 36 Haagerkonventionen af 19. marts 1978 om hvilken lov, der skal anvendes på  

 kontrakter med mellemmænd og på fuldmagtsspørgsmål, vedrører ikke blot  

 handelsagenter og i et vist omfang handelsrejsende, men alle typer af  

 fuldmægtige og mellemmænd, herunder speditører, rederiagenter, ejendoms-,  

 skibs- eller varemæglere, vekselerere og rejsebureauer.
Et hovedområde for  

 konventionens lovvalgsregler er imidlertid internationale regler om  

 handelsagenter.
 Konventionen blev åbnet for undertegnelse i 1978 og er indtil videre alene  

 ratificeret af Frankrig, Holland og Portugal.
Arbejdsgruppen anførte i betænkningen, at konventionens bestemmelser i  

 vidt omfang svarer til gældende dansk ret, selv om denne ikke er ganske  

 afklaret i praksis.
Ratifikation af konventionen kan derfor medvirke til en  

 afklaring.
På den anden side synes der på baggrund af den yderst sparsomme  

 retspraksis ikke at være noget væsentligt praktisk behov herfor.
Endvidere må  

 eksistensen af Haagerkonventionen i sig selv forventes at påvirke gældende  

 dansk ret, selv om Danmark ikke ratificerer konventionen.
 Spørgsmålet om ratifikation af Haagerkonventionen har i 1988 været drøftet  

 med justitsministerierne i de øvrige nordiske lande, der har oplyst, at de  

 ikke har aktuelle planer om ratifikation.
 Arbejdsgruppen konkluderede på denne baggrund, at hensynet til ensartede  

 internationalt privatretlige regler taler for ratifikation af  

 Haagerkonventionen, men mente ikke, at der for tiden er påvist et  

 tilstrækkeligt praktisk behov for at søge konventionen ratificeret fra dansk  

 side.
 Det fremgår af det anførte, at der umiddelbart er mange momenter, der  

 taler for, at Danmark tager skridt til ratifikation af konventionen - i hvert  

 fald inden for en overskuelig årrække.
 Justitsministeriet finder derfor, at der ved lovforslaget bør skabes en  

 bemyndigelse for justitsministeren til at fastsætte regler til gennemførelse  

 af konventionen med henblik på ratifikation af denne, når det på et senere  

 tidspunkt findes hensigtsmæssigt.
Justitsministeriet er opmærksom på, at EF-konventionen om lovvalg i  

 kontraktsforhold i vidt omfang regulerer de samme spørgsmål, som er omfattet  

 af Haagerkonventionen.
Dette hindrer imidlertid ikke, at Danmark ratificerer  

 Haagerkonventionen.
Ifølge EF-konventionens artikel 21 viger denne konvention  

 for andre internationale konventioner, som en kontraherende stat er eller  

 bliver deltager i.
Ratifikation af andre internationale konventioner  

 forudsætter dog underretning og eventuel konsultation af de øvrige  

 kontraherende stater, jf.
EF-konventionens artikel 24. Også  

 Haagerkonventionen kan ratificeres, således at den viger for EF-konventionen.  

 Hvis Danmark tiltræder Haagerkonventionen, vil det således være muligt at  

 vælge, hvilken af de to konventioner der skal have forrang.
Justitsministeriet finder ikke, at man på nuværende tidspunkt bør lægge  

 sig fast på, hvilken af disse to løsninger der i givet fald bør vælges.
Dette  

 må bero på drøftelser med bl.a. de øvrige EF-lande.
 Bemyndigelsen for justitsministeren til at fastsætte regler til  

 gennemførelse af Haagerkonventionen indebærer således også en bemyndigelse  

 til uden særskilt forelæggelse for Folketinget i forbindelse med ratifikation  

 af Haagerkonventionen at træffe afgørelse om, hvilken af de to konventioner  

 der skal vige for den anden.
Det bemærkes, at EF-konventionen er gennemført i Danmark ved lov nr. 188  

 af 9. maj 1984. Konventionen er imidlertid endnu ikke trådt i kraft, idet den  

 kun er ratificeret af Belgien, Frankrig, Danmark, Italien, Luxembourg og  

 Vesttyskland.
Konventionen træder først i kraft, når den er ratificeret af 7  

 EF-stater.
Lande, der ikke er medlem af EF, kan ikke tiltræde konventionen.
Til § 37 Kommissionslovens kapitel III-IV, der omhandler handelsagentur og  

 handelsrejsende, foreslås ophævet og lovens titel ændret i overensstemmelse  

 hermed.
Til § 38 Bestemmelsen vedrører lovens territoriale gyldighed.
Bilag 1 RÅDETS DIREKTIV af 18. december 1986 om samordning af medlemsstaternes lovgivning om selvstændige  

 handelsagenter (86/653/EØF) RÅDET FOR DE EUROPÆISKE FÆLLESSKABER HAR - under henvisning til traktaten om oprettelse af Det europæiske økonomiske  

 Fællesskab, særlig artikel 57, stk. 2, og artikel 100, under henvisning til forslag fra Kommissionen (* 1), under henvisning til udtalelse fra Europa-Parlamentet (* 2), under henvisning til udtalelse fra Det økonomiske og sociale Udvalg (* 3),  

 og ud fra følgende betragtninger:
Begrænsningerne i etableringsfriheden og den frie udveksling af  

 tjenesteydelser for formidlervirksomhed inden for handel, industri og  

 håndværk blev ophævet ved direktiv 64/224/EØF (* 4); inden for Fællesskabet har forskellene mellem de nationale lovgivninger om  

 handelsagentur mærkbar indflydelse på konkurrencevilkårene og på de vilkår,  

 hvorunder dette hverv udøves, og de kan have uheldig indflydelse på  

 handelsagenters retsbeskyttelse i forhold til deres agenturgivere samt på  

 retssikkerheden i handelssamkvemmet; desuden vanskeliggør disse forskelle i  

 mærkbart omfang indgåelse og gennemførelse af aftaler om handelsagentur  

 mellem en agenturgiver og en handelsagent med forretningssted i forskellige  

 medlemsstater; samhandelen mellem medlemsstaterne bør foregå på samme vilkår som på et  

 enhedsmarked, hvilket indebærer en indbyrdes tilnærmelse af medlemsstaternes  

 retssystemer, for så vidt det er nødvendigt af hensyn til fællesmarkedets  

 funktion; reglerne om lovkonflikter fjerner ikke de omtalte ulemper for  

 handelsagentur, selv ikke efter udarbejdelse af ensartede regler, og gør  

 derfor ikke den foreslåede harmonisering overflødig; i denne henseende er det først og fremmest retsforholdet mellem  

 handelsagenten og agenturgiveren, der bør tages i betragtning; der bør ved harmonisering på et stadigt stigende niveau af  

 medlemsstaternes lovgivning om handelsagenter tages udgangspunkt i  

 principperne i artikel 117 i traktaten; for visse medlemsstater, for hvilke det kræver en særlig indsats at  

 tilpasse deres lovgivning til direktivets krav, navnlig vedrørende  

 godtgørelsen efter ophør af kontraktforholdet mellem agenturgiveren og  

 handelsagenten, bør der gælde længere overgangsfrister - UDSTEDT FØLGENDE DIREKTIV:
KAPITEL I Anvendelsesområde Artikel 1 1. De i dette direktiv fastsatte harmoniseringsforanstaltninger finder  

 anvendelse på medlemsstaternes love og administrative bestemmelser om  

 forholdet mellem handelsagenter og disses agenturgivere.
 2. Ved handelsagent forstås i dette direktiv en selvstændig mellemmand,  

 som er vedvarende antaget til at formidle salg eller køb af varer for en  

 anden person, i det følgende benævnt agenturgiveren, eller til at formidle og  

 afslutte sådanne forretninger i agenturgiverens navn og for dennes regning.
 3. En handelsageant i henhold til dette direktiv kan bl.a. ikke være:
- en person, som ved stillingsbemyndigelse kan forpligte et selskab eller  

 en sammenslutning; - en medindehaver, der er lovligt bemyndiget til at forpligte de øvrige  

 medindehavere; - en af retten udmeldt bestyrer, likvidator eller kurator i et konkursbo.
Artikel 2 1. Dette direktiv finder ikke anvendelse på - handelsagenter, som ikke modtager vederlag for deres virksomhed; - handelsagenter, i det omfang de arbejder på varebørser eller  

 råvaremarkeder; - det organ, der er kendt under betegnelsen »Crown Agents for Oversea  

 Governments and Administrations«, og som er oprettet i Det forenede  

 Kongerige i medfør af loven af 1979 om »Crown Agents«, eller dettes  

 datterselskaber.
 2. Hver medlemsstat kan fastsætte, at direktivet ikke skal finde  

 anvendelse på personer, hvis virksomhed som handelsagent anses for at være en  

 bibeskæftigelse ifølge loven i denne medlemsstat.
KAPITEL II Rettigheder og forpligtelser Artikel 3 1. Handelsagenten skal under udøvelsen af sin virksomhed varetage  

 agenturgiverens interesser og handle loyalt og redeligt.
 2. Handelsagenten skal især:
a) på passende vis bestræbe sig på at formidle og i givet fald afslutte de  

 ham pålagte forretninger; b) give agenturgiveren alle de nødvendige oplysninger, han er i besiddelse  

 af; c) overholde rimelige instrukser fra agenturgiveren.
Artikel 4 1. Agenturgiveren skal over for handelsagenten handle loyalt og redeligt.
 2. Agenturgiveren skal især:
a) stille det nødvendige materiale, som vedrører de pågældende varer, til  

 rådighed for handelsagenten; b) skaffe handelsagenten de oplysninger, som er nødvendige for  

 agenturkontraktens gennemførelse, navnlig underrette ham inden for en rimelig  

 frist, så snart agenturgiveren kan forudse, at agenturforretningernes omfang  

 bliver væsentligt mindre end det, handelsagenten normalt kunne have  

 forventet.
 3. Agenturgiveren skal inden for en rimelig frist underrette  

 handelsagenten om sin accept eller sit afslag eller om manglende  

 gennemførelse af en agenturforretning, som denne har formidlet.
Artikel 5 Parterne kan ikke fravige artikel 3 og 4.
KAPITEL III Vederlag Artikel 6 1. Såfremt parterne ikke har truffet nogen aftale herom og med forbehold  

 af medlemsstaternes ufravigelige retsforskrifter om vederlagets størrelse,  

 har handelsagenten ret til det vederlag, som på det sted, hvor han udøver sin  

 virksomhed, er sædvanligt for agenter for varer af den art, som er genstand  

 for agenturkontrakten.
Er der ikke på stedet noget sådant sædvanligt  

 vederlag, har handelsagenten ret til et rimeligt vederlag, hvorved alle de  

 forretningen vedrørende omstændigheder tages i betragtning.
 2. Enhver del af vederlaget, der varierer efter forretningernes antal  

 eller størrelse, betragtes ved anvendelsen af dette direktiv som provision.
 3. Artikel 7 til 12 finder kun anvendelse, såfremt handelsagenten helt  

 eller delvis betales gennem provision.
Artikel 7 1. Handelsagenten har ret til provision af en agenturforretning, der  

 afsluttes i agenturkontraktperioden, a) såfremt den er afsluttet ved hans medvirken, eller b) såfremt den er afsluttet med en tredjemand, som han tidligere har  

 skaffet som kunde for så vidt angår lignende forretninger.
2. For forretninger, der afsluttes i agenturkontraktperioden, har  

 handelsagenten ligeledes ret til provision, - såfremt han har fået overdraget et bestemt geografisk område eller en  

 bestemt kundekreds, eller - såfremt han har eneret med hensyn til et bestemt område eller en bestemt  

 kundekreds, og forretningen er afsluttet med en kunde, der hører til dette område  

 eller denne kundekreds.
 Medlemsstaterne indfører et af de ovennævnte to led omhandlede  

 alternativer i deres lovgivning.
Artikel 8 Handelsagenten har ret til provision af en agenturforretning, som er  

 afsluttet efter kontraktens ophør, a) såfremt forretningen hovedsagelig er bragt i stand ved ved den  

 virksomhed, han har udfoldet i agenturkontraktperioden, og den afsluttes  

 inden for en rimelig tid efter kontraktens ophør, eller b) såfremt agenturgiveren eller handelsagenten, i overensstemmelse med  

 betingelserne i artikel 7, har modtaget tredjemands ordre før  

 agenturkontraktens ophør.
Artikel 9 Handelsagenten har ikke ret til den i artikel 7 omhandlede provision, hvis  

 den foregående agent i medfør af artikel 8 har erhvervet ret dertil,  

 medmindre det i betragtning af omstændighederne er rimeligt at dele  

 provisionen mellem agenterne.
Artikel 10 1. Retten til provision erhverves, så snart og i det omfang en af følgende  

 begivenheder indtræffer:
a) agenturgiveren har gennemført forretningen, eller b) agenturgiveren i henhold til aftalen med tredjemand skulle have  

 gennemført forretningen, eller c) tredjemand har gennemført forretningen.
 2. Retten til provision erhverves senest, når tredjemand har gennemført  

 sin del af forretningen eller skulle have gjort dette, såfremt agenturgiveren  

 havde gennemført sin del deraf.
 3. Provisionen skal afregnes senest den sidste dag i måneden efter det  

 kvartal, hvor retten hertil blev erhvervet.
 4. Stk. 2 og 3 kan ikke ved aftale fraviges til skade for handelsagenten.
Artikel 11 1. Retten til provision kan kun bortfalde, hvis og i det omfang - det godtgøres, at kontrakten mellem tredjemand og agenturgiver ikke  

 gennemføres, og - den manglende gennemførelse ikke skyldes omstændigheder, som kan  

 tilregnes agenturgiveren.
 2. De provisionsbeløb, som handelsagenten allerede har modtaget,  

 tilbagebetales, hvis retten hertil er bortfaldet.
 3. Stk. 1 kan ikke ved aftale fraviges til skade for handelsagenten.
Artikel 12 1. Senest den sidste dag i måneden efter det kvartal, hvor provisionen er  

 erhvervet, sender agenturgiveren handelsagenten en nota over erhvervet  

 provision.
Denne nota skal indeholde alle væsentlige oplysninger, der har  

 tjent som grundlag for beregning af provisionsbeløbene.
 2. Handelsagenten har ret til at kræve, at der gives ham alle de  

 oplysninger, især uddrag af rengskabet, der er til rådighed for  

 agenturgiveren, og som er nødvendige for, at agenten kan efterprøve  

 rigtigheden af de provisionsbeløb, der tilkommer ham.
 3. Stk. 1 og 2 kan ikke ved aftale fraviges til skade for handelsagenten.
 4. Dette direktiv berører ikke de nationale bestemmelser i de  

 medlemsstater, der anerkender handelsagentens ret til indsigt med  

 agenturgiverens regnskaber.
KAPITEL IV Agenturkontraktens indgåelse og ophør Artikel 13 1. Hver af parterne har på begæring ret til fra den anden part at modtage  

 et underskrevet dokument med angivelse af kontraktens vilkår, herunder  

 eventuelle senere aftalte vilkår.
Der kan ikke gives afkald på denne ret.
 2. Uanset stk. 1 kan en medlemsstat foreskrive, at en agenturkontrakt kun  

 er gyldig, hvis den er indgået skriftligt.
Artikel 14 Er en kontrakt indgået for en bestemt periode, og videreføres den efter  

 periodens udløb af de to parter, anses den for ændret til en kontrakt, der er  

 indgået på ubestemt tid.
Artikel 15 1. Såfremt kontrakten er indgået på ubestemt tid, kan hver af parterne  

 opsige den med et opsigelsesvarsel.
 2. Opsigelsesvarslet er for det første år af kontraktperioden på en måned,  

 for det påbegyndte andet år af kontraktperioden på to måneder, for det  

 påbegyndte tredje og for de følgende år af kontraktperioden på tre måneder.  

 Parterne kan ikke aftale kortere opsigelsesvarsler.
3. Medlemsstaterne kan fastsætte opsigelsesvarslet for det fjerde år af  

 kontraktperioden til fire måneder, for det femte år af kontraktperioden til  

 fem måneder og for det sjette og alle følgende år af kontraktperioden til  

 seks måneder.
De kan fastsætte, at parterne ikke kan aftale kortere  

 opsigelsesvarsler.
 4. Aftaler parterne længere opsigelsesvarsler end de i stk. 2 og 3 nævnte,  

 må opsigelsesvarslet ikke være kortere ved opsigelse fra agenturgiverens side  

 end ved opsigelse fra handelsagentens side.
 5. Medmindre parterne har truffet anden aftale, skal opsigelse ske til  

 udgangen af en kalendermåned.
 6. Denne artikel anvendes på en kontrakt, der er indgået for en bestemt  

 periode, og som i medfør af artikel 14 ændres til en kontrakt, der er indgået  

 på ubestemt tid, således at der ved beregningen af opsigelsevarslet også  

 tages hensyn til den forudgående bestemte periode.
Artikel 16 Dette direktiv berører ikke medlemsstaternes regler om adgang til at hæve  

 kontrakten uden varsel a) som følge af, at en af parterne helt eller delvis har undladt at  

 opfylde sine forpligtelser, b) som følge af ekstraordinære omstændigheder.
Artikel 17 1. Medlemsstaterne træffer de nødvendige foranstaltninger for at sikre, at  

 handelsagenten ved kontraktforholdets ophør får godtgørelse i henhold til  

 stk. 2 eller skadeserstatning i henhold til stk. 2 eller skadeserstatning i  

 henhold til stk. 3.
2. a) Handelsagenten har ret til en godtgørelse, såfremt og i det omfang -  

 han har skaffet agenturgiveren nye kunder eller i betydeligt omfang har øget  

 forretningerne med den bestående kundekreds, og forretningsforbindelserne med  

 disse kunder fortsat vil give agenturgiveren betydelige fordele, og -  

 betaling af godtgørelse er rimelig under hensyn til samtlige omstændigheder,  

 herunder navnlig handelsagentens tab af provision af forretninger med disse  

 kunder.
Medlemsstaterne kan fastsætte, at disse omstændigheder ligeledes kan  

 omfatte anvendelse af en konkurrenceklausul som defineret i artikel 20. b)  

 Godtgørelsen kan ikke overstige et beløb svarende til en årlig godtgørelse,  

 der beregnes på grundlag af handelsagentens gennemsnitlige årlige vederlag i  

 de sidste fem år; hvis kontrakten er indgået for mindre end fem år siden,  

 beregnes godtgørelsen på grundlag af det gennemsnitlige vederlag i perioden.  

 c) Ydelse af denne godtgørelse er ikke til hinder for, at agenten kan  

 påberåbe sig skadeserstatning.
 3. Handelsagenten har ret til erstatning for den skade, som ophøret af  

 hans forhold til agenturgiveren forvolder ham.
Sådan skade opstår hovedsagelig, når kontrakten ophører under  

 omstændigheder, - der berøver handelsagenten provisionsbeløb, som ville have tilkommet ham  

 i tilfælde af normal opfyldelse af kontrakten, samtidig med at agenturgiveren  

 opnår væsentlig fordel af handelsagentens indsats; - og/eller under omstændigheder, hvor handelsagenten ikke har kunnet  

 afskrive de omkostninger og udgifter, som han efter henstilling fra  

 agenturgiveren har afholdt med henblik på opfyldelse af kontrakten.
 4. Retten til godtgørelse i henhold til stk. 2 eller skadeserstatning i  

 henhold til stk. 3 består tillige, når kontraktforholdet ophører som følge af  

 handelsagentens død.
 5. Handelsagenten fortaber retten til godtgørelse i de i stk. 2 nævnte  

 tilfælde eller skadeserstatning i de i stk. 3 nævnte tilfælde, hvis han ikke  

 inden et år fra kontraktforholdets ophør har meddelt agenturgiveren, at han  

 vil gøre sine rettigheder gældende.
 6. Inden for en frist på otte år efter meddelelsen af dette direktiv  

 forelægger Kommissionen Rådet en beretning om gennemførelsen af denne artikel  

 og forelægger det eventuelt ændringsforslag.
Artikel 18 Godtgørelsen eller erstatningen i henhold til artikel 17 skal ikke  

 udbetales, a) hvis agenturgiveren hæver kontrakten på grund af en misligholdelse, som  

 kan tilregnes handelsagenten, og som i medfør af national lovgivning giver  

 adgang til at hæve kontrakten uden varsel; b) hvis handelsagenten hæver kontrakten, medmindre dette er berettiget som  

 følge af omstændigheder, der skyldes agenturgiveren, eller som følge af  

 alder, svagelighed eller sygdom hos handelsagenten, således at det ikke med  

 rimelighed kan kræves af ham, at han fortsætter sin virksomhed; c) hvis handelsagenten efter aftale med agenturgiveren overfører sine  

 rettigheder og forpligtelser ifølge agenturkontrakten til en anden.
Artikel 19 Parterne kan ikke, før kontrakten er ophørt, fravige artikel 17 og 18 til  

 skade for handelsagenten.
Artikel 20 1. Med henblik på dette direktiv betegnes en aftale, som begrænser  

 handelsagentens udøvelse af erhvervsvirksomhed efter kontraktens ophør, som  

 en konkurrenceklausul.
2. En konkurrenceklausul er kun gyldig, hvis og i det omfang den a) er indgået skriftligt, og b) vedrører det geografiske område eller den kundekreds og det geografiske  

 område, som handelsagenten har fået tildelt, samt de varetyper, som han havde  

 i agentur i henhold til kontrakten.
 3. Konkurrenceklausulen kan højst gælde i to år efter kontraktens ophør.
 4. Denne artikel berører ikke nationale retsregler, som fastsætter andre  

 restriktioner for konkurrenceklausulernes gyldighed eller anvendelse, eller  

 som fastsætter, at domstolene kan begrænse parternes forpligtelser i henhold  

 til en sådan aftale.
KAPITEL V Almindelige og afsluttende bestemmelser Artikel 21 En medlemsstat har ikke i henhold til nogen bestemmelse i dette direktiv  

 pligt til at kræve offentliggørelse af oplysninger, hvis sådan  

 offentliggørelse er uforenelig med samfundsinteresser i den pågældende stat.
Artikel 22 1. Medlemsstaterne sætter inden den 1. januar 1990 de nødvendige  

 bestemmelser i kraft for at efterkomme dette direktiv.
De underretter straks  

 Kommissionen herom.
Disse bestemmelser finder i det mindste anvendelse på de  

 kontrakter, der indgås efter bestemmelsernes ikrafttræden.
 De finder anvendelse på løbende kontrakter senest den 1. januar 1994.
 2. Fra meddelelsen af dette direktiv fremsender medlemsstaterne til  

 Kommissionen teksten til de vigtigste administrativt eller ved lov fastsatte  

 bestemmelser, som de udsteder på det af dette direktiv omfattede område.
 3. Imidlertid ændres datoen den 1. januar 1990 i stk. 1, første afsnit,  

 for så vidt angår Irland og Det forenede Kongerige til den 1. januar 1994.
 For så vidt angår Italien ændres nævnte dato til den 1. januar 1993 med  

 hensyn til de forpligtelser, der følger af artikel 17.
Artikel 23 Dette direktiv er rettet til medlemsstaterne.
 Udfærdiget i Bruxelles, den 18. december 1986.
På Rådets vegne M.
Jopling Formand Efter 2. behandling den 19. april 1990 Kapitel 1 Lovens fravigelighed § 1. Loven kan fraviges ved aftale, medmindre andet er angivet i loven.  

 Reglerne i kapitel 3 kan desuden fraviges ved sædvane.
 Stk. 2. De regler i §§ 22 og 25-27, der ikke kan fraviges til skade for  

 handelsagenten, kan heller ikke ved en lovvalgsaftale fraviges til skade for  

 agenten, hvis forholdet uden lovvalgsaftalen ville være underkastet denne  

 lov.
 Stk. 3. Finder dansk ret anvendelse i et tilfælde, hvor handelsagentens  

 hverv for agenturgiveren ifølge kontraktens bestemmelser ikke skal udføres i  

 et land, der er medlem af EF eller EFTA, eller i et af de nordiske lande, kan  

 parterne fravige alle bestemmelser i denne lov. §§ 22 og 25-27 kan dog ikke  

 fraviges, hvis der i det land, hvor handelsagentens hverv skal udføres, eller  

 hvor handelsagenten er hjemmehørende, gælder ufravigelige regler om opsigelse  

 og godtgørelse i agenturforhold.
Kapitel 2 Handelsagenter § 2. Ved en handelsagent forstås i denne lov den, som for en anden  

 (agenturgiveren) mod vederlag har påtaget sig for dennes regning selvstændigt  

 og vedvarende at virke for salg eller køb af varer ved at indhente tilbud  

 (ordre) til agenturgiveren eller ved i dennes navn at indgå aftale herom.
 § 3. Agenturgiveren og handelsagenten har ret til fra den anden part at  

 modtage et underskrevet dokument, der angiver agenturaftalens vilkår,  

 herunder eventuelle senere aftalte vilkår.
 Stk. 2. Stk. 1 kan ikke fraviges ved aftale.
 § 4. Handelsagenten skal ved udførelsen af sit hverv varetage  

 agenturgiverens interesser og handle loyalt og redeligt.
Stk. 2. Handelsagenten skal især 1) foretage rimelige bestræbelser for at indhente tilbud og, ved  

 bemyndigelse hertil, indgå aftale vedrørende de forretninger, der er omfattet  

 af agenturforholdet, 2) underrette agenturgiveren om indhentet tilbud eller indgået aftale og  

 om andre forhold, som agenten har kendskab til, og som agenturgiveren bør  

 kende, og 3) følge rimelige forskrifter fra agenturgiveren.
 Stk. 3. Stk. 1-2 kan ikke fraviges ved aftale.
 § 5. Agenturgiveren skal handle loyalt og redeligt over for  

 handelsagenten.
Stk. 2. Agenturgiveren skal især 1) stille det nødvendige materiale vedrørende de pågældende varer til  

 rådighed for handelsagenten, 2) skaffe agenten de oplysninger, der er nødvendige for hvervets  

 gennemførelse, og 3) inden for en rimelig frist underrette agenten om accept af eller afslag  

 på tilbud, som denne har indsendt, og om manglende gennemførelse af en  

 aftale, som agenten har formidlet.
 Stk. 3. Hvis agenturgiveren kan forudse, at agenturforretningerne bliver  

 af væsentlig mindre omfang, end handelsagenten normalt kunne have forventet,  

 skal agenturgiveren inden for en rimelig frist underrette agenten herom.
 Stk. 4. Stk. 1-3 kan ikke fraviges ved aftale.
 § 6. Forsømmer handelsagenten eller agenturgiveren sine pligter over for  

 den anden part, har denne ret til erstatning for den herved forvoldte skade.
Stk. 2. Den, der vil kræve erstatning, skal underrette den anden part  

 herom uden ugrundet ophold, efter at den pågældende fik eller burde have fået  

 kendskab til forsømmelsen og skaden.
I modsat fald fortabes retten til  

 erstatning.
 Stk. 3. Stk. 2 gælder ikke, hvis den anden part har handlet i strid med  

 almindelig hæderlighed eller groft uagtsomt.
 § 7. Hvis handelsagenten har varer på lager til salg for agenturgiveren  

 eller indkøbt for denne, har agenten de samme pligter og rettigheder med  

 hensyn til varerne, som handelskommissionæren har efter kommissionslovens  

 kapitel II.
Provision § 8. Er vederlagets størrelse ikke aftalt, har handelsagenten ret til  

 vederlag i overensstemmelse med, hvad der på det sted, hvor agenten udøver  

 sin virksomhed, er sædvanligt for agenter for varer af den pågældende art.
I  

 mangel af sådan sædvane har agenten ret til et vederlag, der er rimeligt  

 under hensyn til samtlige omstændigheder, der vedrører forretningen.
 § 9. Handelsagenten har ret til provision af en aftale, som indgås, mens  

 agenturforholdet består, hvis:
1) aftalen er kommet i stand ved agentens medvirken, 2) aftalen uden agentens medvirken er indgået med en tredjemand, som  

 agenten tidligere har skaffet som kunde for så vidt angår lignende aftaler,  

 eller 3) agenten har fået overdraget et bestemt geografisk område eller en  

 bestemt kundekreds og aftalen uden agentens medvirken er indgået med en  

 tredjemand, der hører til området eller kundekredsen.
 § 10. Indgås aftalen under omstændigheder som nævnt i § 9, nr. 1-3, efter  

 agenturforholdets ophør, har handelsagenten ret til provision, hvis  

 tredjemands tilbud er kommet frem til agenten eller agenturgiveren inden  

 agenturforholdets ophør.
 Stk. 2. Handelsagenten har endvidere ret til provision, hvis aftalen  

 hovedsagelig er bragt i stand ved dennes virksomhed under agenturforholdets  

 beståen og den er indgået inden for rimelig tid efter forholdets ophør.
 Stk. 3. En tiltrædende handelsagent har ikke ret til provision efter § 9  

 af en aftale, for hvilken den foregående agent har ret til provision efter  

 stk. 1-2, medmindre det på grund af omstændighederne er rimeligt at dele  

 provisionen mellem agenterne.
 § 11. Retten til provision forfalder, så snart og i det omfang en af  

 følgende omstændigheder foreligger:
 1) Agenturgiveren har eller skulle ifølge aftalen med tredjemand have  

 leveret varen eller betalt købesummen.
 2) Tredjemand har betalt købesummen eller leveret varen eller skulle have  

 foretaget sådan opfyldelse ifølge aftalen med agenturgiveren, hvis denne  

 havde opfyldt sin del af aftalen.
 Stk. 2. En aftale, hvorefter provisionen forfalder på et senere tidspunkt,  

 end hvad der følger af stk. 1, nr. 2, er ugyldig.
 § 12. Provisionen skal betales senest den sidste dag i måneden efter det  

 kvartal, i hvilket retten til provision forfaldt, jf. § 11.
 Stk. 2. Stk. 1 kan ikke ved forudgående aftale fraviges til skade for  

 handelsagenten.
 § 13. Agenturgiveren skal senest den sidste dag i måneden efter det  

 kvartal, i hvilket retten til provision forfaldt, sende handelsagenten en  

 nota vedrørende den provision, der forfaldt i kvartalet, jf. § 11. Denne nota  

 skal indeholde alle væsentlige oplysninger, der har tjent som grundlag for  

 beregning af provisionsbeløbene.
 Stk. 2. Stk. 1 kan ikke ved forudgående aftale fraviges til skade for  

 handelsagenten.
 § 14. Handelsagentens krav på provision bortfalder kun, hvis det  

 godtgøres, at aftalen mellem agenturgiveren og tredjemand ikke opfyldes, og  

 dette ikke skyldes omstændigheder, der kan tilregnes agenturgiveren.
 Stk. 2. Er tredjemands manglende opfyldelse en følge af, at agenturgiveren  

 uden handelsagentens samtykke har givet tredjemand henstand med opfyldelse af  

 aftalen eller har indgået overenskomst om ophævelse af denne, påvirker dette  

 ikke agentens krav på provision.
 Stk. 3. Opfyldes tredjemands forpligtelse efter aftalen kun delvis, har  

 handelsagenten kun krav på provision af den del, der er opfyldt, medmindre  

 andet følger af stk. 1-2.
 Stk. 4. Stk. 1-3 kan ikke ved forudgående aftale fraviges til skade for  

 handelsagenten.
 Stk. 5. Bortfalder provisionskravet efter stk. 1, skal handelsagenten  

 tilbagebetale modtagne provisionsbeløb.
 § 15. Handelsagenten kan fra agenturgiveren kræve alle oplysninger,  

 herunder uddrag af forretningsbøger, som agenturgiveren har rådighed over, og  

 som er nødvendige for, at agenten kan efterprøve, om provisionsnotaen angiver  

 de provisionsbeløb, der tilkommer agenten.
 Stk. 2. Afslår agenturgiveren at give de oplysninger, der er nævnt i stk.  

 1, eller er der begrundet tvivl om rigtigheden af disse eller af  

 provisionsnotaen, kan handelsagenten kræve, at agenturgiveren efter dennes  

 valg giver agenten eller en af agenten udpeget statsautoriseret eller  

 registreret revisor adgang til at undersøge uddrag af agenturgiverens  

 forretningsbøger.
 Stk. 3. Oplysningspligten efter stk. 1-2 gælder ikke, hvis der herved vil  

 fremkomme oplysninger om forhold, som agenturgiveren ville være fritaget for  

 at afgive forklaring om som vidne, jf. retsplejelovens § 171.
 Stk. 4. Stk. 1-2 kan ikke ved aftale fraviges til skade for  

 handelsagenten.
Forholdet til tredjemand § 16. Handelsagenten kan ikke uden agenturgiverens bemyndigelse indgå  

 aftale, der binder agenturgiveren.
Stk. 2. Har handelsagenten uden bemyndigelse indgået en aftale, som  

 agenturgiveren ikke vil godkende, skal agenturgiveren meddele dette til  

 tredjemand uden ugrundet ophold efter at have modtaget underretning om  

 aftalen.
Undlader agenturgiveren dette, er han bundet af aftalen, hvis  

 tredjemand ved aftalens indgåelse var i god tro med hensyn til  

 handelsagentens bemyndigelse.
 § 17. Vil agenturgiveren ikke acceptere et tilbud, som handelsagenten har  

 modtaget, skal agenturgiveren give meddelelse herom til tredjemand uden  

 ugrundet ophold efter at have modtaget tilbudet eller underretning om dette.  

 Undlader agenturgiveren dette, anses tilbudet for accepteret.
 Stk. 2. Stk. 1 gælder ikke, hvis handelsagenten og tredjemand har aftalt,  

 at tilbudet udtrykkeligt skal accepteres af agenturgiveren.
 § 18. Har tredjemand afgivet tilbud til handelsagenten, og har denne sendt  

 tilbudet til agenturgiveren, kan tilbudsgiveren tilbagekalde tilbudet  

 forinden eller samtidig med, at dette kommer til agenturgiverens kundskab.
 Stk. 2. Stk. 1 gælder ikke, hvis andet er aftalt mellem handelsagenten og  

 tredjemand.
§ 19. Får en tredjemand, der står i forretningsforbindelse med  

 agenturgiveren, efter forhandlinger med handelsagenten underretning fra  

 agenturgiveren om, at denne godkender en aftale eller accepterer et tilbud,  

 agenten har indsendt, skal tredjemand uden ugrundet ophold give  

 agenturgiveren meddelelse, hvis tredjemand vil gøre gældende, at der ikke er  

 indgået en aftale eller afgivet et tilbud, eller at aftalen eller tilbudet er  

 urigtigt gengivet.
Undlader tredjemand at give meddelelse, anses aftale for  

 indgået med det indhold, som angives i underretningen fra agenturgiveren,  

 medmindre det modsatte bevises.
 § 20. Handelsagenten kan ikke uden særskilt bemyndigelse hertil modtage  

 betaling for solgte varer eller give henstand med betalingen eller afslag i  

 prisen eller foretage anden ændring i aftalen.
Stk. 2. Har agenturgiveren fået kundskab om, at handelsagenten uden  

 bemyndigelse har modtaget betaling eller foretaget ændring i aftalen, skal  

 agenturgiveren, hvis denne ikke vil godkende betalingen eller ændringen, uden  

 ugrundet ophold give køberen meddelelse herom.
Undlader agenturgiveren dette,  

 anses betalingen eller ændringen for godkendt, hvis tredjemand på tidspunktet  

 for betalingen eller for ændringen af aftalen var i god tro med hensyn til  

 handelsagentens bemyndigelse.
 Stk. 3. Stk. 1-2 anvendes tilsvarende, når aftalen med tredjemand vedrører  

 indkøb af varer for agenturgiveren.
§ 21. Vil køberen gøre gældende, at der er mangler ved varen, eller at den  

 er leveret for sent, eller vil køberen i øvrigt reklamere til agenturgiveren,  

 kan henvendelse herom rettes til handelsagenten, hvis handelsagenten har  

 medvirket ved aftalens indgåelse.
Agenten kan ikke uden særskilt bemyndigelse  

 hertil træffe afgørelse i anledning af en sådan henvendelse.
 Stk. 2. Stk. 1 finder tilsvarende anvendelse, når aftalen med tredjemand  

 vedrører indkøb af varer for agenturgiveren.
Agenturaftalens ophør § 22. Er agenturaftalen ikke indgået for en bestemt periode, kan  

 agenturgiveren og handelsagenten i det første år af aftaleperioden opsige  

 aftalen med et varsel på 1 måned.
Varslet forlænges med 1 måned for hvert  

 påbegyndt år, agenturaftalen har bestået.
Varslet kan dog ikke overstige 6  

 måneder, medmindre andet er aftalt.
 Stk. 2. Der kan ikke ved forudgående aftale fastsættes kortere varsler end  

 dem, der er nævnt i stk. 1. Dog kan det aftales, at handelsagenten kan opsige  

 aftalen med 3 måneders varsel, selv om aftalen har bestået i 3 år eller mere.
 Stk. 3. Aftaler parterne længere opsigelsesvarsler end de i stk. 1 nævnte,  

 må varslet ikke være kortere ved opsigelse fra agenturgivers side end ved  

 opsigelse fra handelsagentens side.
 Stk. 4. Er andet ikke aftalt, sker opsigelse til udgangen af en  

 kalendermåned.
§ 23. Videreføres en aftale, der er indgået for en bestemt periode, efter  

 denne periodes udløb, finder § 22 tilsvarende anvendelse.
Ved beregningen af  

 de i § 22, stk. 1, omhandlede opsigelsesvarsler medregnes den tidsbestemte  

 aftaleperiode.
 § 24. Hver af parterne kan uden at overholde gældende opsigelsesvarsel  

 hæve aftalen, hvis den anden part i væsentlig grad har undladt at opfylde  

 sine forpligtelser efter aftalen eller loven.
Godtgørelse ved ophør § 25. Ved agenturaftalens ophør har handelsagenten krav på en godtgørelse,  

 hvis og i det omfang 1) agenten har skaffet agenturgiveren nye kunder eller en betydelig  

 udvidelse af handelen med den bestående kundekreds og forbindelsen med disse  

 kunder fortsat vil give agenturgiveren betydelige fordele, og 2) betaling af godtgørelse er rimelig under hensyn til samtlige  

 omstændigheder, herunder navnlig agentens tab af provision af aftale med  

 disse kunder.
 Stk. 2. Stk. 1 anvendes tilsvarende, hvis agenturaftalen ophører på grund  

 af handelsagentens død.
§ 26. Godtgørelse efter § 25 kan ikke overstige et beløb, der svarer til 1  

 års vederlag beregnet på grundlag af handelsagentens gennemsnitlige årlige  

 vederlag i de seneste 5 år.
Har agenturaftalen varet mindre end 5 år,  

 beregnes beløbet på grundlag af det gennemsnitlige vederlag i perioden.
§ 27. Handelsagenten har ikke krav på godtgørelse efter § 25, hvis 1) agenturgiveren bringer aftalen til ophør på grund af væsentlig  

 misligholdelse, der kan tilregnes agenten, 2) agenten bringer aftalen til ophør, medmindre dette er berettiget som  

 følge af a) omstændigheder, der skyldes agenturgiveren, eller b) agentens alder, svagelighed eller sygdom, således at det ikke med  

 rimelighed kan kræves, at agenten fortsætter sin virksomhed, eller 3) agenten efter aftale med agenturgiveren overdrager sine rettigheder og  

 pligter ifølge agenturaftalen til en anden.
 § 28. Handelsagentens krav på godtgørelse efter § 25 bortfalder, hvis  

 agenten ikke senest 1 år efter agenturaftalens ophør har meddelt  

 agenturgiveren, at krav på godtgørelse vil blive fremsat.
 § 29. §§ 25-28 kan ikke ved forudgående aftale fraviges til skade for  

 handelsagenten.
Konkurrenceklausuler § 30. En aftale mellem en handelsagent og en agenturgiver, hvorefter  

 agentens udøvelse af erhvervsvirksomhed efter agenturaftalens ophør begrænses  

 (konkurrenceklausul), er kun bindende for agenten, hvis og i det omfang den 1) er indgået skriftligt, 2) vedrører det geografiske område eller den kundekreds og det geografiske  

 område, som agenten har fået overdraget, og 3) vedrører de varetyper, som er omfattet af agenturaftalen.
 Stk. 2. Konkurrenceklausulen kan højst gælde 2 år fra agenturaftalens  

 ophør.
 Stk. 3. En konkurrenceklausul kan tilsidesættes efter aftalelovens § 38,  

 stk. 1.
Kapitel 3 Handelsrejsende § 31. Ved en handelsrejsende forstås i denne lov den, der som led i et  

 tjenesteforhold har påtaget sig at opsøge kunder og herunder virke for salg  

 eller køb af varer, som ikke medføres, ved at indhente tilbud (ordre) til  

 arbejdsgiveren eller i dennes navn indgå aftale herom.
 § 32. En handelsrejsende må under udførelse af arbejde for handelshuset  

 ikke uden handelshusets samtykke arbejde for salg af andre varer end dettes  

 eller for køb til andre end dette.
Provision § 33. §§ 9-10, § 11, stk. 1, § 12, stk. 1, § 13, stk. 1, § 14, stk. 1-3 og  

 5, og § 15, stk. 1-3, anvendes tilsvarende på handelsrejsende, der aflønnes  

 helt eller delvis med provision, idet provisionen for handelsrejsende dog  

 forfalder månedsvis.
Endvidere anvendes § 14, stk. 5, kun, hvis  

 ansættelsesforholdet ikke er omfattet af funktionærloven.
Forholdet til tredjemand § 34. §§ 16-21 anvendes tilsvarende.
Kapitel 4 Ikrafttrædelses- og overgangsbestemmelser m.v.
 § 35. Loven træder i kraft dagen efter bekendtgørelsen i Lovtidende.
Stk. 2. For agenturaftaler, der er indgået inden lovens ikrafttræden,  

 gælder dog indtil 1. januar 1992 de hidtil gældende regler.
Fra 1. januar  

 1992 anvendes denne lov for en sådan aftale, medmindre aftalen før denne dato  

 lovligt er opsagt til ophør senest den 30. juni 1992. I sådanne tilfælde  

 anvendes de hidtil gældende regler.
 § 36. Justitsministeren kan fastsætte regler til gennemførelse af  

 Haagerkonventionen af 19. marts 1978 om, hvilken lov der skal anvendes på  

 mellemmænd og på fuldmagtsspørgsmål.
 § 37. I lov om kommission, handelsagentur og handelsrejsende, jf.  

 lovbekendtgørelse nr. 636 af 15. september 1986, foretages følgende  

 ændringer:
 1. Lovens titel ændres til: »Kommissionsloven«.
 2. Lovens kapitel III-IV ophæves.
§ 38. Loven gælder ikke for Færøerne og Grønland.
Loven kan ved kgl.  

 anordning sættes i kraft for Grønland med de afvigelser, som de særlige  

 grønlandske forhold tilsiger.
(* 1) EFT nr.
C 13 af 18.1.1977, s. 2 og EFT nr.
C 56 af 2.3.1979, s. 5.
(* 2) EFT nr.
C 239 af 9.10.1978, s. 17 (* 3) EFT nr.
C 59 af 8.3.1978, s. 31.
 (* 4) EFT nr. 56 af 4.4.1964, s. 869/64.
