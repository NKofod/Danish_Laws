 Indledning.
1. MIljøreformen omfatter lov nr. 372 af 13. juni 1973  

 om miljøbeskyttelse, lov nr. 373 af 13. juni 1973 om ændring af lov om  

 vandforsyning og lov om offentlige veje, og lov nr. 374 af 13. juli 1973 om  

 ændring af vandløbsloven.
Vandforsyningsloven og vandløbsloven findes nu  

 optrykt som henholdsvis lovbekendtgørelse nr. 524 og 523 af 26. september  

 1973.
 De nævnte love er behandlet i folketinget sammen med lov nr. 310 af 6.  

 juni 1973 om levnedsmidler m.m.
 2. Miljøbeskyttelsesloven træder i sin helhed i kraft  

 den 1. oktober 1974, jfr. bekendtgørelse nr. 150 af 20. marts 1974. Lovens §  

 59 og § 90 er dog trådt i kraft den 1. oktober 1973, jfr. bekendtgørelse nr.  

 500 af 7. september 1973. Den tidligere ikrafttræden vedrørte først og  

 fremmest amtsrådets (hovedstadsrådets) laboratorieplaner, jfr.  

 miljøministeriets cirkulæreskrivelse af 5. november 1973 om retningslinier  

 for planlægning af levnedsmiddelkontrolenheder og udførelse af miljømæssige  

 undersøgelser i levnedsmiddelkontrolenhedernes laboratorier.
3. Det har været overvejet at sætte lovens kapitel 9  

 om kortlægning og planlægning i kraft tidligere, under hensyn til den nære  

 sammenhæng der er mellem specielt § 61 og loven om lands- og  

 regionplanlægning og loven om regionplanlægning i hovedstadsområdet.
Man har  

 imidlertid fundet det rigtigst at sætte de resterende bestemmelser af loven i  

 kraft samlet den 1. oktober 1974, men ministeriet lægger særdeles stor vægt  

 på, at det undersøgelsesarbejde, der nævnes i § 61, iværksættes så hurtigt  

 som muligt.
Opgaverne påhviler amtsrådet (hovedstadsområdet), hvortil  

 kommunalbestyrelserne skal udarbejde oplæg.
Miljøstyrelsen udsender om kort  

 tid en orientering om planlægning i medfør af miljøbeskyttelsesloven.
Der  

 henvises iøvrigt til kapitel 4, afsnit II C. i miljøministeriets cirkulære af  

 17. april 1974 om spildevand.
4. De special love om forureningsbekæmpelse, der i de  

 seneste år er gennemført, opretholdes efter miljøbeskyttelseslovens  

 ikrafttræden.
Det drejer sig om:
 Lov nr. 293 af 9. juni 1971 om beholdere til øl- og læskedrikke.
 Lov nr. 135 af 24. april 1972 om begrænsning af svovlindhold m.v. i  

 brændsel.
 Lov nr. 178 af 20. maj 1972 om bortskaffelse m.v. af olie- og  

 kemikalieaffald.
 Lov nr. 290 af 7. juni 1972 om foranstaltninger mod forurening af havet  

 med andet end olie (dumpningloven).
 5. Derimod ophæves lovgrundlaget for  

 sundhedsvedtægterne, som bortfalder fra lovens ikrafttræden.
Fra dette tidspunkt nedlægges sundhedskommissionerne og samtlige deres  

 opgaver overføres til andre myndigheder.
Om overgangsproblemerne i  

 forbindelse hermed henvises til kapitel 9 i miljøministeriets cirkulære af  

 15. maj 1974 om godkendelse af særligt forurenende virksomheder m.v.
Samtidig begrænses landvæsensretternes opgaver væsentligt.
De opgaver, som  

 disse myndigheder hidtil har varetaget på miljøområdet, overføres nu -  

 bortset fra erstatningssager - til de kommunale råd med miljøstyrelsen som  

 ankeinstans, jfr. kap. 2, pkt. 4 i nærværende cirkulære.
 Endelig ophæves visse ældre lovbestmmelser, der indeholder særlige regler  

 for Københavns kommune inden for spildevandsområdet, se nærmere lovens § 89.
 Myndighedernes opgaver.
 Kommunalbestyrelserne.
1. Kommunalbestyrelsernes opgaver efter  

 miljøbeskyttelsesloven bliver hovedsagelig at afgøre spørgsmål om tilladelse  

 til visse spildevandsudledninger, om godkendelse af visse forurenende  

 virksomheder, samt at administerere reglementet om miljøbeskyttelse  

 (bekendtgørelse nr. 170 af 29. marts 1974). Kommunerne skal føre kontrol med  

 at myndighedernes (også amtsrådenes og centrale myndigheders) afgørelser  

 efterkommes, og det er endvidere kommunernes opgave på eget initiativ at føre  

 almindeligt tilsyn med forureningsforholdene og med at gældende bestemmelser  

 overholdes.
I forbindelse hermed træffer kommunalbestyrelsen afgørelse om  

 påbud eller forbud over for forurenende virksomhed.
Herudover har kommunerne  

 en række planlægningsopgaver, navnlig på spildevandsområdet.
 Amtsrådene.
2. Amtsrådene bliver efter miljøbeskyttelsesloven de  

 myndigheder, der har hovedansvaret for grundvandet, det ferske overfladevand  

 og de kystnære dele af søterritoriet.
Amtsrådene fastlægger  

 beskyttelsesområder ved vandforsyningsanlæg og giver tilladelse til de fleste  

 spildevandsudledninger, ligesom de har overtilsynet med vandløbene.
Desuden  

 afgør amtsrådene spørgsmål om godkendelse af større forurenende virksomheder  

 samt virksomheder med særlige spildevandsproblemer.
Om kompetancefordelingen  

 i disse sager mellem amtsråd og kommunalbestyrelser henvises til  

 bekendtgørelse nr. 174 af 29. marts 1971 om behandling af sager om tilførsel  

 af spildevand til vandløb, søer eller havet m.v. og bekendtgørelse nr. 176 af  

 29. marts 1974 om godkendelse af særligt forurenende virksomheder m.v.
I  

 øvrigt har de visse koordinerende tilsynsopgaver og fører tilsyn med  

 kommunale virksomheder.
Endelig har amtsrådene til opgave at udføre en samlet  

 kortlægning af forureningskilderne inden for deres område og på baggrund  

 heraf foretage en planlægning.
 Hovedstadsrådet.
3. Hovedstadsrådet har opgaver, der i det væsentlige  

 svarer til amtsrådenes opgaver uden for hovedstadsområdet.
Opgaverne for  

 amtsrådene inden for hovedstadsområdet bliver tilsvarende indskrænket.
 Miljøstyrelsen.
4. Efter § 45 i miljøbeskyttelsesloven er  

 miljøstyrelsen rådgiver over for miljøministeren og andre myndigheder,  

 herunder lokale og regionale myndigheder, i spørgsmål vedrørende  

 miljøbeskyttelse.
Opmærksomheden henledes dog på, at miljøstyrelsens stilling  

 som ankemyndighed, jfr. nedenfor i kap. 5, sætter visse grænser for omfanget  

 af den vejledning, styrelsen kan yde med hensyn til bedømmelsen af den enkelte sags konkrete omstændigheder ved dens  

 behandling i 1. instans.
I sådanne sager vil rådgivningsfunktionen blive  

 varetaget på en sådan måde, at afgørelsen træffes efter den kommunale  

 myndigheds skøn og på denne myndigheds ansvar.
 Miljøstyrelsen træffer afgørelse i sager vedrørende klager over  

 kommunalbestyrelsers, amtsråds og hovedstadsrådets afgørelser efter loven  

 eller regler udfærdiget med hjemmel i loven, jfr. lovens § 70.
 Ved miljøministeriets bekendtgørelse nr. 178 af 29. marts 1974 har  

 ministeren henlagt en række af sine opgaver efter loven om miljøbeskyttelse,  

 og en række andre love inden for miljøbeskyttelsen til miljøstyrelsen.
 Herudover påhviler det miljøstyrelsen at varetage visse tilsyns- og  

 kontrolfunktioner samt centrale planlægningsopgaver.
 Andre myndigheder.
5. Embedslægeinstitutionerne er rådgivere for  

 myndighederne i blandt andet hygiejniske og miljømæssige forhold, jfr. § 4 i  

 lov nr. 381 af 13. juni 1973 om embedslægeinstitutioner m.v.  

 Indenrigsministeren fastsætter nærmere regler for embedslægernes virksomhed,  

 jfr. embedslægelovens § 7. Efter lovens § 74, stk. 1, har embedslægen adgang  

 til at påklage trufne afgørelser til miljøstyrelsen.
Om embedslægernes  

 bistand ved de kommunale myndigheders administration henvises til  

 miljøministeriets cirkulære af 17. april 1974 om reglement om  

 miljøbeskyttelse, til kap. 7 i cirkulære af 17. april 1974 om spildevand og  

 til kap. 10 i cirkulære nr. 108 af 15. maj 1974 om godkendelse af særligt  

 forurenende virksomheder m.v.
6. Arbejdstilsynet besidder en sagkundskab på et  

 tilgrænsende område, som gør det naturligt, at der etableres et samarbejde  

 med denne myndighed i sager om miljølovens administration.
Arbejdsministeren  

 fastsætter nærmere retningslinier for arbejdstilsynskredsenes medvirken ved  

 administrationen af miljøbeskyttelseslovgivningen.
Iøvrigt henvises til kap.  

 7 i miljøministeriets cirkulære af 17. april 1974 om spildevand og kap. 11 i  

 cirkulære af 15. maj 1974 om godkendelse af særligt forurenende virksomheder  

 m.v.
7. Fiskerikontrollens medvirken vil kunne være til  

 nytte for de kommunale tilsynsmyndigheder i spildevandssager, jfr. lovens §  

 56, hvorefter der kan fastsættes nærmere regler for fiskerikontrollens  

 deltagelse.
Der henvises nærmere til kap. 7 i miljøministeriets cirkulære af  

 17. april 1974 om spildevand.
8. Politiet har hidtil spillet en væsentlig rolle i  

 behandlingen af sager efter sundhedsvedtægterne.
Den ordning, hvorefter  

 politiet i mange tilfælde var sekretariat for sundhedskommissionerne, og  

 iøvrigt i vidt omfang sørgede for sagernes oplysning, ophører nu i  

 forbindelse med sagernes overførsel til de kommunale myndigheder.
Politiets  

 opgaver vil nu blive indskrænket til de rent politimæssige, herunder at yde  

 myndighederne bistand til at skaffe sig adgang til offentlige og private  

 ejendomme, jfr. lovens § 51, stk. 1. Politiet vil ligeledes yde bistand for  

 statslige myndigheder ved behandlingen af klagesager, hvor det kan vise sig  

 nødvendigt at tilvejebringe yderligere oplysninger, f.eks. ved afhøringer.  

 Efter lovens § 51, stk. 2, fastsættes omfanget af politiets bistand i sager i  

 medfør loven efter nærmere aftale med justitsministeriet.
9. Fredningsplanudvalgene og byudviklingsudvalgene har  

 af hensyn til de koordinerende opgaver, disse organer varetager på regionalt  

 plan, adgang til at påklage kommunalbestyrelsernes afgørelser til  

 miljøstyrelsen, jfr. lovens § 74, stk. 2. De skal desuden have underretning  

 om trufne beslutninger i medfør af lovens § 65, stk. 2. Man skal henstille,  

 at de kommunale myndigheder er opmærksomme på de fredningsmæssige og  

 planlægningsmæssige forhold ved administrationen af miljølovgivningen,  

 således at disse myndigheder i fornødent omfang inddrages også på tidligere  

 stadier af sagens behandling.
For godkendelsessager henvises til den  

 udførlige omtale i kap. 4, II.
C. i miljøministeriets cirkulære af 17. april  

 1974 om spildevand og cirkulære af 15. maj 1974 om godkendelse af særligt  

 forurenende virksomheder m.v.
 Indholdet af miljøbeskyttelsesloven.
Lovens kapitel 1 (§§ 1-3) indeholder en angivelse af lovens formål.
Det  

 fremgår heraf, at formålet er at beskytte det naturlige miljø. Det snævrere  

 sundhedsmæssige sigte, som lå til grund for sundhedsvedtægterne, er således  

 nu forladt, idet det er hensigten ikke alene at beskytte menneskenes sundhed,  

 men også den naturlige balance i omgivelserne.
Dette vil medføre en udvidelse  

 af indgrebsmulighederne.
Lovens formålsbestemmelser vil iøvrigt være  

 vejledende for forståelsen af lovens materielle regler og for i hvilke  

 tilfælde, der fra myndighedernes side kan og bør gribes ind.
Efter lovens § 1, stk. 3, skal der foretages en afvejning ved bedømmelsen  

 af omfanget og arten af foranstaltninger til forebyggelse og imødegåelse af  

 forurening.
Myndighederne skal på den ene side lægge vægt på de ydre  

 omgivelsers beskaffenhed og forureningens virkninger på disse, og på den  

 anden side den samfundsmæssige nytte af den pågældende virksomhed og  

 omkostningerne ved beskyttelsesforanstaltningerne.
Ligeledes skal man fremhæve lovens § 3, stk. 3, hvorefter det påhviler den  

 enkelte virksomhed at træffe de til forebyggelse og imødegåelse af  

 forureningen nødvendige foranstaltninger og tilrettelægge virksomhedens drift  

 på en sådan måde, at virksomheden i mindst muligt omfang giver anledning til  

 forurening.
Princippet om, at »forureneren betaler« kan udledes af  

 denne bestemmelse.
Lovens kapitel 2 (§§ 4-10) indeholder en række bemyndigelser til  

 miljøministeren til at fastsætte nærmere regler med henblik på at forebygge  

 og bekæmpe forureningen.
I medfør af lovens §§ 4 og 5 er der udarbejdet et  

 reglement, der træder i stedet for væsentlige dele af sundhedsvedtægterne.
Se  

 nærmere bekendtgørelse nr. 170 af 29. marts 1974 samt miljøministeriets  

 cirkulære af 17. april 1974 herom.
De øvrige bemyndigelser i kapitlet udnyttes ikke straks fra lovens  

 ikrafttræden.
Der fastsættes således ikke bindende regler om f.eks.  

 maksimumgrænser for tilladelige udledninger af forurenende stoffer.
I stedet  

 udsender miljøstyrelsen vejledninger til støtte for myndighedernes behandling  

 af de enkelte sager.
Det drejer sig om bestemmelser, Reglerne i lovens kapitel 3 (§§ 11-16) har til formål at beskytte  

 vandforsyningsinteresser.
Kapitlet afløser kapitel V (§§ 39-47) i den hidtil  

 gældende vandforsyningslov.
Efter reglerne kræves der tilladelse til al  

 udledning af spildevand til undergrunden, ligesom der i almindelighed skal  

 gives tilladelse til nedgravning af beholdere til forurenende væsker og  

 stoffer, jfr. lovens § 11. Disse tilladelser gives i de fleste tilfælde af  

 kommunalbestyrelsen, jfr. nærmere bekendtgørelse nr. 171 af 29. marts 1974 om  

 kontrol med oplag af olie m.v., bekendtgørelse nr. 172 af 29. marts 1974 om  

 etablering af nedsivningsanlæg og bekendtgørelse nr. 173 af 29. marts 1974 om  

 etablering af nedgravede samletanke for husspildevand.
Der kræves endvidere  

 tilladelse fra amtsrådet eller ministeren til udledning af spildevand på  

 jorden, jfr. nærmere kap. 12 i bekendtgørelse nr. 174 om behandling af sager  

 om tilførsel af spildevand til vandløb, søer eller havet m.v.
Om disse  

 bekendtgørelser henvises iøvrigt til miljøministeriets cirkulære af 17. april  

 1974 om spildevand.
Endelig giver reglerne mulighed for, at amtsrådet i forbindelse med en  

 vandindvinding kan fastlægge et beskyttelsesområde samt meddele de fornødne  

 påbud eller forbud med henblik på at forhindre forurening af et  

 vandforsyningsanlæg.
Se nærmere miljøministeriets cirkulære af 17. april 1974  

 om behandling af vandforsyningsspørgsmål efter den ændrede  

 vandforsyningslovgivning.
Lovens kapitel 4 (§§ 17-34) handler om beskyttelse af overfladevand.
Disse  

 regler er en modernisering og forenkling af en række regler i den hidtil  

 gældende vandløbslov, navnlig denne lovs §§ 5,5 c og 70-80. Lovens § 17, stk.  

 1, indeholder et generelt forbud mod tilførsel af forurenende stoffer til  

 vandløb, søer og havet.
Der kan dog gives tilladelse til  

 spildevandsudledning.
Tilladelse meddeles som hovedregel af amtsrådet.
I en  

 række tilfælde er kompetencen dog henlagt til kommunalbestyrelsen, jfr.  

 lovens § 18, stk. 2, og bekendtgørelse nr. 174 af 29. marts 1974 om  

 behandling af sager om tilførsel af spildevand til vandløb, søer eller havet  

 m.v.
Lovens § 21 foreskriver, at kommunalbestyrelsen skal udarbejde en samlet  

 plan for udbygning af spildevandsanlæg i kommunen og at planen skal godkendes  

 af amtsrådet.
Denne planlægning skal bl.a. benyttes som grundlag for  

 behandling af sager om tilladelse til spildevandsudledning, jfr. lovens § 22.
 Hvis et spildevandsanlæg ikke fungerer miljømæssigt forsvarligt, herunder  

 ikke overholder de for anlægget fastsatte bestemmelser eller normer, kan  

 amtsrådet eller kommunalbestyrelsen meddele påbud om, at der foretages den  

 nødvendige forbedring eller fornyelse af anlægget, jfr. lovens § 25.
 Udgifterne ved udførelsen og driften af spildevandsanlæg afholdes og  

 fordeles efter regler, der fastsættes af kommunalbestyrelsen, jfr.  

 miljøministeriets cirkulæreskrivelse af 29. marts 1974 herom.
Endelige indeholder kapitlet regler om ekspropriation til  

 spildevandsanlæg.
Se nærmere bekendtgørelse nr. 175 af 29. marts 1974 herom.
 Der henvises iøvrigt om lovens kapitel 4 til miljøministeriets cirkulære  

 af 17. april 1974 om spildevand.
Lovens Kapitel 5 (§§ 35-44) indeholder regler om godkendelse af særligt  

 forurenende virksomheder.
Ordningen kan betragtes som en videre udvikling af  

 den hidtil gældende ordning efter sundhedsvedtægterne, jfr.  

 normalsundhedsvedtægtens § 30, stk. 2. Godkendelsesordningen omfatter de  

 kategorier af virksomheder, der er optaget på en liste som bilag til loven.  

 Sådanne virksomheder skal søge om godkendelse, før de anlægges eller  

 påbegyndes, ligesom de ikke må udvides eller ændres på en måde, som indebærer  

 forøget forurening uden godkendelse, jfr.lovens § 35. Godkendelse meddeles af  

 kommunalbestyrelsen eller amtsrådet.
Nærmere regler om godkendelsesordningen  

 er fastsat i bekendtgørelse nr. 176 af 29. marts 1974. Se også  

 miljøministeriets cirkulære af 15. maj 1974 om godkendelse af særligt  

 forurenende virksomheder m.v.
 Hvis en virksomhed af en kategori, der er optaget på listen medfører  

 væsentlig forurening, kan kommunalbestyrelsen meddele påbud om foretagelse af  

 afhjælpende foranstaltninger og om fornødent forbud mod virksomheden, jfr.  

 lovens § 44.
I lovens kapitel 6 (§§ 45-47) beskrives miljøstyrelsens opgaver og  

 beføjelser, jfr. § 45. Der henvises til bekendtgørelse nr. 178 af 29. marts  

 1974 om henlæggelse af opgaver og beføjelser til miljøstyrelsen samt kap. 2,  

 pkt. 4 i nærværende cirkulære.
Ministeren har adgang til at henlægge sin  

 kompetence til de kommunale myndigheder efter § 46, og han kan i konkrete  

 sager af mere vidtrækkende betydning bestemme, at afgørelsen skal træffes af  

 ham, i stedet for af vedkommende kommunale myndighed.
Lovens kapitel 7 (§§ 48-58) giver regler om tilsyn og kontrol.  

 Kommunalbestyrelsen har det primære tilsyn med, at lovens bestemmelser  

 overholdes og kontrollerer, at myndighedernes afgørelser efterkommes.  

 Amtsrådet har mere koordinerende opgaver.
Om tilsyn og kontrol i  

 spildevandssager kan der henvises til bekendtgørelse nr. 177 af 29. marts  

 1974 om tilsyn med spildevandsanlæg og med forurening af vandområder.
For  

 godkendelsessager henvises til kap. 13 i miljøministeriets cirkulære af 15.  

 maj 1974 om godkendelse af særligt forurenende virksomheder m.v.
 Lovens kapitel 8 (§§59-60), der må sammenholdes med levnedsmiddellovens  

 kapitel 9, giver mulighed for en planlægning af landets dækning med kommunale  

 enheder til levnedsmiddelkontrol og disse enheders laboratorieopgaver på det  

 miljømæssige område, jfr. nærmere miljøministeriets cirkulæreskrivelse af 5.  

 november 1973 herom.
Lovens kapitel 9 (§§ 61-64) handler om kortlægning og planlægning.
Efter  

 reglerne skal amtsrådene på grundlag af oplæg fra kommunalbestyrelserne  

 foretage undersøgelser og vurderinger af forureningsforholdene indenfor deres  

 område.
Der skal herefter udarbejdes samlede oversigter til støtte for  

 myndighedernes administration, jfr. § 61. Oversigterne skal desuden benyttes  

 til udarbejdelse af samlede retningslinier fra ministeren for behandlingen af  

 sager efter lovens kapitler 3, 4 og 5 jfr. § 62. Der vil blive udsendt en  

 orientering om miljøplanlægning fra miljøstyrelsen.
I lovens kapitel 10 (§§ 65-69) gives der særlige regler om beslutninger i  

 sager om miljøbeskyttelse.
Der henvises til kapitel 4 i nærværende cirkulære.
Lovens kapitel 11 (§§ 70-74) handler om klage over de kommunale  

 myndigheders afgørelser.
Der henvises til kapitel 5 i nærværende cirkulære.
Lovens kapitel 12 (§§ 75-82) indeholder regler om det særlige  

 miljøankenævn, der er klageinstans for vigtigere afgørelser truffet af  

 miljøstyrelsen eller ministeren, jfr. § 76. Ved bekendtgørelse nr. 153 og nr.  

 154 af 20. marts 1974 er nævnet gjort kompetent til at behandle afgørelser  

 truffet i henhold til regler udfærdiget efter lov om begrænsning af  

 svovlindhold m.v. i brændsel og lov om bortskaffelse m.v. af olie og  

 kemikalieaffald.
Nævnets virksomhed vil senere blive reguleret ved særlige  

 regler, jfr. § 77, stk. 3.
Lovens kapitel 13 (§§ 83-96) indeholder straffe- og  

 ikrafttrædelsesbestemmelser.
Man skal særlig henlede opmærksomheden på §§  

 91-93, der indeholder overgangsregler for vandforsynings- og  

 spildevandssager.
Der henvises nærmere til kap.
VII i miljøministeriets  

 cirkulære af 17. april 1974 om behandling af vandforsyningsspørgsmål efter  

 den ændrede vandforsyningslovgivning og kap. 9 i miljøministeriets cirkulære  

 af 17. april 1974 om spildevand.
I forbindelse med de ændringer i vandforsyningsloven, der blev foretaget  

 samtidig med miljøbeskyttelsesloven, er der udstedt tre bekendtgørelser: nr.  

 179 af 29. marts 1974 om tilsyn med vandforsyningsanlæg, nr. 180 af 29. marts  

 1974 om behandling af sager om tilladelse til vandindvinding efter  

 vandforsyningslovens §§ 13 og 36 og nr. 181 om ekspropriation til  

 vandforsyningsanlæg.
Disse bekendtgørelser er nærmere omtalt i  

 miljøministeriets cirkulære af 17. april 1974 om behandling af  

 vandforsyningsspørgsmål efter den ændrede vandforsyningslovgivning.
 Beslutninger i sager om miljøbeskyttelse.
1. De hidtil gældende regler om myndighedernes  

 virksomhed på miljøbeskyttelsens område indeholdt kun i meget begrænset  

 omfang forskrifter for myndighedernes beslutninger og formelle regler om,  

 hvordan trufne belslutninger skulle meddeles adressaten og eventuelt andre,  

 samt hvilke oplysninger beslutningerne skulle være ledsaget af.
Da de  

 beslutninger, som miljøbeskyttelsesloven giver hjemmel til, kan være særdeles  

 indgribende og have vidtgående konsekvenser, og da beslutningerne også kan  

 vedrøre allerede etablerede forhold, er det vigtigt, at beslutningerne  

 træffes og udformes på en klar og - også i formel henseende - uangribelig  

 måde.
Bestemmelserne i lovens kapitel 10, §§ 65-69 vedrører alle beslutninger,  

 der træffes efter lovens regler eller med hjemmel i bekendtgørelser efter  

 loven.
De suppleres af særlige procedureregler for spildevandssager, se  

 bekendtgørelse nr. 174 af 29. marts 1974 om behandling af sager om tilførsel  

 af spildevand til vandløb, søer eller havet m.v., og for sager om  

 ekspropriation til spildevandsanlæg, se bekendtgørelse nr. 175 af 29. marts  

 1974.
 Beslutningens form.
 2. Efter lovens § 65 skal kommunalbestyrelsens,  

 amtsrådets og hovedstadsrådets beslutninger meddeles skriftligt til den eller  

 de for det pågældende forhold ansvarlige.
Skriftlighedskravet kan ikke anses for opfyldt, hvis afgørelsen blot er  

 indført i myndighedens protokol el. lign.
Reglen hænger bl.a. sammen med  

 reglen i § 71, hvorefter lovens klagefrister regnes fra den dag, afgørelsen  

 er meddelt den pågældende.
 I mange sager, navnlig om påbud og forbud, vil det være hensigtsmæssigt at  

 skabe sikkerhed om dette tidspunkt ved at sende afgørelsen anbefalet.
 Underretning om beslutninger.
3. Foruden til adressaten skal der ifølge § 65, stk.  

 2, samtidig skriftligt gives underretning om den trufne beslutning til  

 vedkommende embedslæge samt andre interesserede myndigheder og  

 privatpersoner, som må antages at have en individuel, væsentlig interesse i  

 at få kundskab om beslutningen.
Den kreds af privatpersoner, der skal have  

 underretning om beslutningen svarer i almindelighed til kredsen af  

 klageberettigede efter § 74, stk. 1, nr. 3. Baggrunden for reglen i § 65,  

 stk. 2, er netop at sikre at alle klageberettigede får kendskab til, at der  

 er truffet en afgørelse, således at klageadgangen får et reelt indhold.
Af samme grund bør kredsen i § 65, stk. 2, betragtes som den kreds, man i  

 hvert fald skal underrette.
Hvis det umiddelbart er vanskeligt at afgrænse  

 den relevante personkreds, hvilket kan være tilfældet i tættere bebyggede  

 bysamfund, kan det være rimeligt at underrette en noget videre kreds, således  

 at man har sikkerhed for, at ingen er forbigået.
Dette vil ikke foregribe  

 bedømmelsen af, om en person er klageberettiget efter § 74, stk. 1.
Nøjere at angive, hvilke privatpersoner der skal have meddelelse om  

 beslutningen er ikke muligt, men f.eks. ved anlæg af en ny virksomhed vil det  

 være naturligt, at de nærmeste omboende, som eventuelt vil kunne blive  

 forulempet af virksomheden, får underretning om den meddelte godkendelse.
At  

 privatpersoner, der har indgivet klage over en virksomhed, får underretning  

 om den beslutning, myndighederne træffer i den anledning, må være en  

 selvfølge, også for at de pågældende kan få mulighed for at reagere mod  

 afgørelsen.
Reglen i § 65, stk. 2, sidste pkt. om, at underretning til privatpersoner  

 kan ske ved offentlig annoncering, skal forstås som en mulighed, som kan  

 anvendes efter myndighedens eget skøn under hensyn til sagens karakter,  

 antallet af personer der har krav på underretning og myndighedens praksis.
I  

 disse tilfælde regnes klagefristen, jfr. § 71, fra annoncens offentliggørelse  

 eller forsendelsens fremkomst.
For at undgå, at der løber forskellige  

 ankefrister, må man anbefale, at der i alle tilfælde, hvor der kan herske  

 tvivl om, hvorvidt myndigheden har udtømmende kendskab til samtlige  

 klageberettigede, foretages en underretning ved offentlig annoncering.
Af  

 samme årsag bør annonceringen finde sted i umiddelbar tilslutning til  

 afgørelsens meddelelse til adressaten.
 Opmærksomheden henledes på reglen om tavshedspligt i lovens § 85, se  

 nærmere kap. 6, nr. 1 og 2 i nærværende cirkulære.
Det er særlig fremhævet i § 65, stk 2, at embedslægen skal have  

 underretning om den trufne beslutning.
Når der i øvrigt gives underretning  

 til myndigheder efter § 65, stk. 2, bør man ikke begrænse sig til dem, der er  

 nævnt i § 74, stk. 2, som klageberettigede, Også andre myndigheder, som har  

 opgaver indenfor miljøbeskyttelsen, eller som har tilgrænsende eller  

 beslægtede sagsområder, kan have interesse i at få underretning om  

 afgørelser, især naturligvis hvis de har været inddraget i den konkrete sag.  

 Det gælder bl.a. arbejdstilsynet og fiskerikontrollen.
 Klagevejledning.
4. Efter lovens § 66 skal kommunalbestyrelsens,  

 amtsrådets og hovedstadsrådets beslutninger indeholde oplysninger om, til  

 hvilken myndighed beslutningen kan påklages og fristen herfor.
Den myndighed,  

 der skal anføres som klagemyndighed, er miljøstyrelsen.
Ingen afgørelse efter  

 loven kan påklages direkte til ministeren eller miljøankenævnet uden om  

 miljøstyrelsen.
Klage til miljøstyrelsen indgives til den myndighed, der har  

 truffet afgørelsen, jfr. lovens § 73.
Praktisk taget alle afgørelser efter loven og dens bekendtgørelser kan  

 påklages til miljøstyrelsen.
Det eneste tilfælde, hvor en kommunal myndigheds  

 afgørelse ikke kan indbringes for højere administrativ myndighed, er  

 afgørelser efter § 27, stk. 1-3, om fordeling af udgifterne ved etablering og  

 drift af spildevandsanlæg.
Afgørelser om udgiftsfordelingen til  

 rensningsanlæg kan dog påklages til miljøstyrelsen.
I de sager, hvor der er rejst eller kan rejses sag for landvæsensretten,  

 vil det være naturligt at give oplysning om dette i den kommunale myndigheds  

 afgørelse.
Klagefristen er ifølge § 71 4 uger fra den dag, afgørelsen er  

 meddelt den pågældende, d.v.s. vedkommende klageberettigede.
 Fuldbyrdelsesfrist for forbud og påbud.
5. I lovens § 67 er det foreskrevet, at såfremt den  

 kommunale myndigheds beslutning omfatter et påbud eller forbud, skal der i  

 beslutningen være fastsat en frist for afgørelsens efterkommelse.
Påbud og  

 forbud kan bl.a. meddeles over for forurenende virksomheder i medfør af  

 lovens § 44 og reglementet, jfr. bekendtgørelse nr. 170 af 29. marts 1974,  

 ligesom der kan gives påbud over for spildevandsanlæg, der ikke fungerer  

 miljømæssigt forsvarligt i henhold til lovens § 25. Vilkår i godkendelser  

 eller tilladelser er næppe omfattet af reglen, men myndighederne bør være  

 opmærksomme på, at det i forbindelse med fastsættelse af sådanne vilkår i  

 visse tilfælde kan være rimeligt og nødvendigt for vilkårets efterlevelse, at  

 der fastsættes en frist.
Fristens længde fastsættes efter den kommunale myndigheds skøn.
Ved  

 fastsættelsen af fristens længde bør der lægges vægt på, hvor lang tid der må  

 forventes at medgå til efterkommelsen og virksomhedens faktiske muligheder  

 for at efterleve det givne påbud eller forbud.
F.eks. kan der tages hensyn  

 til dokumenterede oplysninger om virksomhedens produktionsrytme, dens  

 forpligtelser ifølge ordrebeholdning samt dens lagre.
Specielt i tilfælde af  

 forbud, der medfører, at en virksomhed helt eller delvis må stoppe  

 produktionen, bør der tilstræbes en rimelig afviklingsordning, således at  

 virksomheden og dens ansatte ikke påføres unødvendigt store tab.
I særlige  

 tilfælde, f.eks. hvor det skønnes at der er betydelige gener eller fare for,  

 at der kan ske uoprettelige skader på miljøet, kan det være nødvendigt, at  

 foreskrive, at påbudet eller forbudet skal efterleves straks.
 Forhåndsvarsling.
6. Inden der træffes afgørelse om påbud eller forbud  

 skal adressaten ifølge § 68 have forhåndsvarsling om beslutningen.
Dette skal  

 ske ved en skriftlig underretning om sagen, hvor adressaten bliver gjort  

 bekendt med sin adgang efter loven om offentlighed i forvaltningen til at få  

 aktindsigt og til at udtale sig i sagen.
Reglen om forhåndsvarsling omfatter  

 alle afgørelser om påbud og forbud efter loven og dens bekendtgørelser,  

 herunder reglementet.
Den gælder derimod ikke tilladelser og godkendelser.
Et påbud eller forbud efter miljøbeskyttelsesloven kan have meget  

 indgribende konsekvenser.
Det kan bl.a. vedrøre bestående forhold, hvor den,  

 der rammes af en beslutning, med større eller mindre grund har ment at kunne  

 slå sig til ro med, at det pågældende forhold var anerkendt som lovligt  

 bestående.
Reglen om forhåndsvarsling er navnlig begrundet i  

 retssikkerhedshensyn, idet den pågældende part ved gennemsyn af de  

 tilvejebragte oplysninger får mulighed for blandt andet at påpege eventuelle  

 fejl eller utiltrækkeligheder i materialet.
 Adressaten er den eller de for det pågældende forhold ansvarlige, jfr. §  

 65, stk. 1. De, der blot skal underrettes om den trufne beslutning efter §  

 65, stk. 2, skal ikke have forhåndsvarsling.
Forhåndsvarsling er et middel, hvorved den pågældende ansvarlige på en  

 måde kan inddrages i sagsbehandlingen, I mange tilfælde kan det imidlertid  

 være praktisk at indlede en sådan kontakt mellem myndigheden og den  

 pågældende virksomhed, allerede på et tidligere tidspunkt end det tidspunkt,  

 hvor een forhåndsvarsling bliver aktuel.
Derved kan man opnå, at den  

 ansvarlige dels bidrager med sin viden om forholdene omkring den pågældende  

 virksomhed, dels gøres direkte og positivt interesseret i, at man når frem  

 til den mest hensigtsmæssige løsning.
 Hvis man allerede på et tidligere tidspunkt har taget kontakt med  

 adressaten og f.eks. ført forhandlinger, hvorved han har fået kendskab til  

 sagen, og haft mulighed for at fremkomme med sine bemærkninger, kan  

 forhåndsvarslingen eventuelt undlades som unødvendig efter § 68, stk. 2. At  

 forhåndsvarsling undlades, afskærer ikke den pågældende fra at fremsætte  

 begæring om aktindsigt efter offentlighedsloven eller fra retten efter denne  

 lov til at fremkomme med en udtalelse om sagen.
 Adgang til at udsætte udstyknings- og byggesager.
7. I mange tilfælde vil den samme virksomheds forhold  

 være under behandling både efter byggelovgivningen og efter  

 miljølovgivningen, og i de fleste tilfælde endog hos den samme myndighed,  

 nemlig kommunalbestyrelsen.
Selv om byggesagen er færdigekspederet, kan det  

 være mindre hensigtsmæssigt at give f.eks. en byggetilladelse hvis et  

 spørgsmål, som er omfattet af miljøbeskyttelseslovens regler, endnu ikke er  

 afgjort. § 69 giver derfor mulighed for at udsætte afgørelsen i en byggesag  

 om meddelelse af byggetilladelse, godkendelse eller dispensation, indtil der  

 er truffet afgørelse i sagen efter miljøbeskyttelsesloven.
Bestemmelsen er en videreførelse og udvidelse af den tidligere § 70 a,  

 stk. 5, i vandløbsloven.
Den må endvidere ses i sammenhæng med  

 miljøbeskyttelseslovens § 30, hvorefter kommunalbestyrelsen kan kræve en  

 udstykningssag udsat, indtil der er truffet afgørelse om  

 spildevandsafledningen.
 Hvis afgørelser efter § 69 - og § 30 - ønskes påklaget, skal klagen  

 indgives efter reglerne i miljøbeskyttelsesloven, ikke efter  

 byggelovgivningen.
 Klageregler, lovens kapitel 11.
 1. I det følgende skal der gives en orientering om  

 klagereglerne i kapitel 11. Disse regler må sammenholdes med bestemmelserne  

 om miljøankenævnet, der findes i lovens kapitel 12.
 Om klage over afgørelser efter vandforsyningsloven henvises til afsnit VI  

 i miljøministeriets cirkulære af 17. april 1974 om behandling af  

 vandforsyningsspørgsmål efter den ændrede vandforsyningslovgivning.
 Klage til miljøstyrelsen.
2. Det er lovens almindelige regel, at afgørelser, der  

 i første instans er truffet af en kommunal myndighed (kommunalbestyrelse,  

 amtsråd eller hovedstadsråd), kan påklages til miljøstyrelsen, jfr. lovens §  

 70, stk. 1, De eneste sager, der ikke kan påklages, er ifølge lovens § 27,  

 stk. 4, kommunalbestyrelsens afgørelser efter lovens § 27, stk. 1-3, om  

 økonomiske spørgsmål i forbindelse med etablering og drift af  

 spildevandsanlæg.
Disse sager afgøres endeligt af kommunalbestyrelsen.  

 Afgørelser om udgiftsfordelingen til rensningsanlæg kan dog påklages til  

 miljøstyrelsen.
 Klage over miljøstyrelsens afgørelse.
 3. Miljøstyrelsens afgørelse kan i nogle tilfælde  

 påklages til miljøankenævnet, i andre tilfælde til ministeren.
 De sager, der kan påklages til miljøankenævnet, er udtømmende opregnet i  

 lovens § 76. Ved bekendtgørelse nr. 153 og 154 af 20. marts 1974 er nævnet  

 gjort kompetent til at behandle afgørelser truffet i henhold til regler  

 udfærdiget efter lov om begrænsning af svovlindhold m.v. i brændsel og lov om  

 bortskaffelse m.v. af olie- og kemikalieaffald.
For de øvrige sager gælder det ifølge lovens § 70, stk. 2, at ministeren  

 kan tillade, at en afgørelse påklages til ham, såfremt den er af principiel  

 karakter eller af større betydning for miljøbeskyttelsen.
Denne klagemulighed  

 må betragtes som ganske snæver, idet de vigtigste typer af sager er omfattet  

 af miljøankenævnets kompetence, hvilket indebærer,at de ikke kan indbringes  

 for ministeren efter lovens § 70, stk. 2.
I visse sager er den begrænsede klagemulighed til ministeren efter lovens  

 § 70, stk. 2, helt udelukket; det gælder de tilfælde, hvor det med hjemmel i  

 lovens § 45, stk. 3, 2. pkt., er bestemt, at miljøstyrelsen har den endelige  

 administrative afgørelse.
Denne hjemmel er foreløbig udnyttet for afgørelser  

 i klagesager truffet i medfør af olietanksbekendtgørelsen (nr. 171 af 29.  

 marts 1974), nedsivningsbekendtgørelsen ( nr. 172 af 29. marts 1974) og  

 samletanksbekendtgørelsen ( nr. 173 af 29. marts 1974).
 Ministerens adgang til at tage en sag op til behandling.
4. Ministeren har mulighed for at bestemme, at en  

 klagesag skal behandles af ham i stedet for af miljøstyrelsen, jfr. lovens §  

 70, stk. 3. Ministeren kan ligeledes tage en kommunal myndigheds afgørelse op  

 til behandling selv om afgørelsen ikke er påklaget.
Hvis lovens § 70, stk. 3,  

 udnyttes, kan ministerens afgørelse indbringes for miljøankenævnet, såfremt  

 sagen er omfattet af nævnets kompetence efter lovens § 76.
 Ministeren som førsteinstans-myndighed ifølge loven.
5. I visse tilfælde foreskriver loven, at afgørelsen i  

 første instans ikke træffes af et kommunalt råd, men af ministeren.
Disse  

 afgørelser kan påklages til miljøankenævnet, såfremt de henhører under  

 nævnets kompetence, jfr. lovens § 76.
 Hvis ministeren har delegeret sin adgang til at træffe afgørelse i første  

 instans til miljøstyrelsen, se bekendtgørelse nr. 178 af 29. marts 1974 om  

 henlæggelse af opgaver og beføjelser til miljøstyrelsen, kan sagen indbringes  

 for ministeren, medmindre sagen er omfattet af miljøankenævnets kompetence, i  

 så fald kan den i stedet påklages til miljøankenævnet, jfr. § 10, stk. 1, i  

 den nævnte bekendtgørelse.
 Afvisning af sager.
 6. I bekendtgørelse nr. 170 af 29. marts 1974 af  

 reglement om miljøbeskyttelse, punkt 14.3. er det anført, at vedkommende  

 (administrative) myndighed under behandlingen af spørgsmål vedrørende de  

 emner, der omhandles i reglementet, kan afvise sager, der må antages at være  

 af mindre betydning for miljøbeskyttelsen.
Sagen kan herefter eventuelt indbringes for domstolene eller andre  

 myndigheder, f.eks. bygningsmyndigheden, hvilket der samtidig skal gives  

 oplysning om.
Selve afgørelsen om afvisningen kan påklages til den normale  

 klagemyndighed, miljøstyrelsen.
 Klageberettigede.
7. Selve det, at en afgørelse påklages, har en række  

 virkninger.
En klage har således normalt opsættende virkning for påbud og  

 forbud, jfr. miljølovens § 72, stk. 1, ligesom visse tilladelser ifølge  

 lovens § 72, stk. 3, ikke må udnyttes, hvis afgørelsen er rettidigt påklaget.  

 Disse virkninger, der kan have ret indgribende betydning, herunder økonomiske  

 konsekvenser, tilsiger, at kredsen af klageberettigede ikke gøres større end  

 nødvendig.
På den anden side må det erkendes, at det ofte vil være en ganske  

 vid kreds af personer, der vil have en berettiget interesse i at kunne  

 påklage en afgørelse, f.eks. de omboende ved en større industrivirksomhed.
I  

 loven har man derfor i § 74 angivet, hvem der er klageberettigede.
Kredsen af  

 klageberettigede personer og myndigheder m.v. er i almindelighed identisk med  

 den kreds, en myndighed er forpligtet til at give underretning om en  

 afgørelse efter lovens § 65.
8. Klageberettiget er for det første den, til hvem  

 afgørelsen er rettet, afgørelsens adressat.
Derudover vil der som nævnt ofte  

 være en række personer, hvis interesser kan berøres af afgørelsen og som  

 derfor måtte ønske at påklage afgørelsen.
Som kriterium for, om sådanne  

 personer er klageberettigede, forskriver loven, at vedkommende klager må have  

 en individuel, væsentlig interesse i sagens udfald.
Dette indebærer, at den  

 enkelte person, der ønsker at klage over f.eks. en afgørelse om gener fra en  

 industrivirksomhed, selv må være berørt af de pågældende gener i en grad, der  

 overstiger et vist minimum.
Omvendt kan personer som ikke - eller ikke i  

 nævneværdig grad - mærker noget til de pågældende gener, ikke påklage  

 afgørelsen.
 En juridisk person, f.eks. et aktieselskab eller en selvejende institution  

 kan klage under samme betingelser, som gælder for enkeltpersoner.
 9. Det nævnte kriterium: individuel, væsentlig  

 interesse, finder også anvendelse på foreninger eller gruppper, der varetager  

 interesser på miljøbeskyttelsesområdet.
 Det afgørende for, om en sådan forening er klageberettiget, er, om  

 foreningen kan siges at repræsentere en personkreds, hvis individuelle,  

 væsentlige interesser direkte berøres af beslutningen.
Således må f.eks. en grundejerforening kunne klage over en godkendelse til  

 oprettelse af en losseplads i nærheden af foreningens område, når pladsen kan  

 tænkes at medføre ulemper for medlemmerne, og en sportsfiskerforening må  

 kunne klage over en afgørelse vedrørende forurening af et vandløb, som  

 foreningens medlemmer har interesse i.
Repræsenterer foreningen derimod ikke  

 en sådan kreds, eller har den personkreds, foreningen repræsenterer, ingen  

 direkte tilknytning til det omhandlede forhold, f.eks. fordi foreningen i  

 højere grad varetager en initiativtagende og opiniondannende interesse, har  

 en sådan forening i almindelighed ikke klageadgang.
En forening, der ikke selv er klageberettiget, kan eventuelt komme ind i  

 sagen alligevel, hvis en klageberettiget person vælger at lade foreningen  

 optræde på sine vegne.
Der foreligger da et fuldmagtsforhold, hvor den  

 egentlig klageberettigede er en person, som er omfattet af § 74, stk. 1.
10. Den, der betragtes som klageberettiget efter § 74,  

 må ofte med hensyn til offentlighed i forvaltningen anses som part i den  

 pågældende sag, jfr. kap. 2 i lov nr. 280 af 10. juni 1970 om offentlighed i  

 forvaltningen.
Dette medfører på en række punkter særlige rettigheder for den  

 gågældende, navnlig med hensyn til at kunne forlange, at sagens afgørelse  

 udsættes, indtil han har afgivet en udtalelse i sagen, jfr. punkt 31-35 i  

 justitsministeriets vejledning af 10. november 1970.
11. Foruden de nævnte privatpersoner, selskaber,  

 foreninger m.v., er også en række myndigheder tillagt klageret efter lovens §  

 74. For det første er der i loven udtrykkelig tillagt embedslægen adgang til  

 at påklage enhver afgørelse truffet af en kommunal myndighed.
Dette må ses på  

 baggrund af embedslægens ændrede stilling i arbejdet med miljøbeskyttelsen  

 efter sundhedskommissionernes nedlæggelse.
Endvidere kan kommunalbestyrelsens afgørelser påklages af amtsrådet og  

 eventuelt af hovedstadsrådet, medens amtsrådets afgørelser kan påklages af de  

 kommunalbestyrelser, der er beliggende i den pågældende amtskommune samt  

 eventuelt af hovedstadsrådet.
Hovedstadsrådets afgørelse kan påklages af de  

 kommunalbestyrelser og amtsråd, der er beliggende inden for  

 hovedstadsområdet.
 For at sikre den nødvendige koordination til tilgrænsende områder af  

 fredningsmæssig og planlægningsmæssig art, som ikke er omfattet af  

 miljøbeskyttelsesloven, kan fredningsplanudvalget og byudviklingsudvalget  

 påklage kommunalbestyrelsens afgørelser.
 Klagefrister.
12. Klagefristen har efter de fleste kommuners  

 sundhedsvedtægter været 14 dage.
Efter lovens § 71, stk. 1, er fristen nu sat  

 til 4 uger, hvilket svarer til, hvad der gælder på mange andre områder.
Fristen regnes fra den dag, afgørelsen er meddelt den pågældende  

 klageberettigede.
Der kan i denne forbindelse henvises til lovens § 65,  

 hvorefter samtlige klageberettigede skal have underretning om afgørelsen.
Har  

 underretningen fundet sted ved offentlig annoncering, jfr. lovens § 65, stk.  

 2, løber klagefristen fra annonceringens tidspunkt.
Ifølge lovens § 66 skal  

 der gives oplysning om denne frist i afgørelsen.
Der henvises i øvrigt til  

 kapitel 4, nr. 3 og 4 i nærværende cirkulære.
Selv om klagefristen på 4 uger overskrides, kan miljøstyrelsen indtil 6  

 måneder efter afgørelsen se bort fra overskridelsen og tage sagen op til  

 afgørelse, men det kræves, at overskridelsen af særlige grunde er  

 undskyldelig, jfr. lovens § 71, stk. 2. Hvor overskridelsen ikke er  

 uvæsentlig, vil man være tilbageholdende med at tage en klagesag op til  

 behandling efter udløbet af de 4 uger.
Dette gælder navnlig ved partslignende  

 forhold, hvor det kan være urimeligt over for andre implicerede i sagen, som  

 har indrettet sig på afgørelsen, at den tages op på ny.
 Når der - som i lovens § 66 - er fastsat en særskilt bestemmelse, der  

 påbyder klagevejledning, vil det være mindre betænkeligt at nægte at tage en  

 sag op efter udløbet af de 4 uger.
 Opsættende virkning.
13. Man har ikke hidtil haft generelle regler, der  

 afgjorde, om en klage havde opsættende virkning, men i enkelte  

 sundhedsvedtægter, f.eks. for København og Frederiksberg, er det bestemt, at  

 klage ikke har opsættende virkning.
I praksis er man imidlertid gået ud fra,  

 at klage, hvor ikke andet er fastsat i sundhedsvedtægterne, har opsættende  

 virkning, medmindre det modsatte bliver bestemt i det enkelte tilfælde.
Denne  

 praksis er nu lovfæstet ved lovens § 72, stk. 1, der bestemmer, at klage har  

 opsættende virkning for et påbud eller forbud til klagemyndighedens afgørelse  

 foreligger, eller klagemyndigheden bestemmer andet.
Dette er specielt vigtigt  

 med hensyn til påbud og forbud, idet klagens virkning ellers ofte vil være  

 betydningsløs, såfremt påbudet eller forbudet straks skal efterleves.
Lovens § 72, stk. 2 bestemmer dog, at den kommunale myndighed, når særlige  

 grunde taler herfor, kan bestemme, at påbudet eller forbudet skal efterkommes  

 uanset klagen.
Der må her være tale om grunde, som gør det stærkt påkrævet,  

 at afgørelsen straks efterkommes.
Dette vil f.eks. være tilfældet, såfremt  

 det kan formodes, at der er tale om sundhedsfarlige forhold, eller hvis  

 påbudet eller forbudet nedlægges i anledning af en klar og grov overskridelse  

 af en tidligere meddelt afgørelse.
Hvis den kommunale myndighed i medfør af § 72, stk. 2, ønsker, at et påbud  

 eller forbud skal efterkommes, uanset om det påklages, skal dette  

 tilkendegives allerede i eller samtidig med den pågældende afgørelse.
Selv om  

 også spørgsmålet om opsættende virkning påklages, skal påbudet eller forbudet  

 alligevel efterkommes, indtil klagemyndigheden måtte bestemme andet.
Det er  

 forudsat - og har også været såledesi hidtidig praksis - at klagemyndigheden  

 meget hurtigt tager stilling til spørgsmålet om opsættende virkning, således  

 at dette spørgsmål eventuelt afgøres forlods, og uden at der samtidig tages  

 stilling til sagens realitet.
14. I lovens § 72, stk. 3, er det bestemt, at  

 tilladelser eller godkendelser, der indebærer bygge- eller anlægsarbejder,  

 ikke må udnyttes forinden klagefristen på 4 uger, jfr. § 71, stk. 1, er  

 udløbet.
Indgives der klage inden klagefristens udløb, må modtageren af  

 godkendelsen eller tilladelsen ikke iværksætte bygge- eller anlægsarbejderne  

 inden klagesagen er afgjort.
Man sikrer sig herved, at andre interesserede  

 får realistiske muligheder for at klage, og klagemyndigheden får tid til at  

 behandle klagesagen.
Hvis de pågældende arbejder samtidig kunne iværksættes,  

 ville det medføre, at klagesagsbehandlingen i realiteten ofte blev  

 illusorisk.
Det bør i afgørelsen om godkendelse eller tilladelse af den nævnte art  

 tilkendegives, at den i givet fald kan rammes af en udsættelse som den netop  

 beskrevne.
Desuden er det foreskrevet i loven, at den myndighed, der har  

 truffet afgørelsen, straks skal give den, hvem tilladelsen er meddelt,  

 underretning om, at afgørelsen er påklaget.
Dette vil forhindre, at de  

 pågældende arbejder iværksættes i god tro.
 Den kommunale myndigheds ekspedition af klagesager.
15. I lovens § 73 er det foreskrevet, at en klage skal  

 indgives til den myndighed, der har truffet afgørelsen, altså  

 kommunalbestyrelsen, amtsråd eller hovedstadsrådet.
Myndigheden skal derefter  

 videresende klagen til den rette klagemyndighed, ledsaget af det materiale,  

 der er indgået i sagens bedømmelse.
 Det materiale der medfølger ved sagens fremsendelse til klagemyndigheden  

 bør i hvert fald omfatte al relevant korrespondance mellem den kommunale  

 myndighed og de implicerede parter og myndigheder.
Tidspunktet for myndighedens modtagelse af klagen er afgørende for, om  

 klagefristerne efter § 71 er overholdt.
Af hensyn til klageren bør  

 myndigheden derfor straks fremsende en anerkendelse af klagens modtagelse.
 Tavshedspligt, overgangsregler.
 Tavshedspligt.
 1. Efter § 85 i miljøbeskyttelsesloven er myndigheder  

 og personer, der udøver opgaver efter loven - under ansvar efter borgerlig  

 straffelovs § 152 og § 264 b - forpligtet til over for alle uvedkommende at  

 hemmeligheolde, hvad de gennem deres arbejde bliver vidende om.
 Myndighederne bør i deres administration være opmærksomme på denne  

 bestemmelse, ligesom det ved udformningen af afgørelser bør sikres, at der  

 ikke meddeles oplysninger, som kan krænke denne tavshedspligt.
 2. I relation til reglerne i lov om offentlighed i  

 forvaltningen må bestemmelsen i lovens § 85 betragtes som en speciel regel om  

 tavshedspligt, der begrænser adgangen til aktindsigt efter kapitel 1 i lov om  

 offentlighed i forvaltningen, jfr. § 7, stk. 1, 1. pkt., i denne lov.
 Spørgsmålet om, hvorvidt en person eller interessegruppe har krav på at  

 blive gjort bekendt med det materiale, som har ligget til grund for en sags  

 behandling, må derfor i almindelighed afgøres efter de særlige regler for  

 parter i kapitel 2 i lov om offentlighed i forvaltningen, jfr. i denne  

 forbindelse især lovens § 10. stk. 1, 2. pkt., om begrænsning for parter til  

 at blive gjort bekendt med en sags dokumenter.
 Myndighederne bør derfor i det enkelte tilfælde afgøre, hvorvidt en  

 anmodning efter lov om offentlighed i forvaltningen bør imødekommes.
 Overgangsregler.
 3. En række sager om beskyttelse af  

 vandforsyningsanlæg (nu lovens §§ 12-15) og om forurening af vandløb, søer  

 eller havet, herunder sager om godkendelse af projekter for spildevandsanlæg  

 m.v. (nu lovens kapitel 4) har hidtil henhørt under landvæsensretterne og de  

 særlige myndigheder i Københavns kommune.
 For de sager, som ved lovens ikrafttræden den 1. oktober 1974 er under  

 behandling ved de hidtidige myndigheder, eller hvor ankefrister for trufne  

 afgørelser ikke er udløbet, er det i lovens §§ 91-93 bestemt, at sagerne kan  

 afgøres af og indbringes for disse myndigheder efter de hidtil gældende  

 regler.
 Ministeren kan dog fastsætte regler om eller bestemme, at behandlingen af  

 sådanne sager skal overgå til de nye myndigheder eller afgøres efter de nye  

 regler, jfr. § 91, stk. 3, § 92, stk. 3 og 4, og § 93, stk. 2.
 Der henvises til den nærmere omtale af disse forhold i kapitel 9 i  

 miljøministeriets cirkulære af 17. april 1974 om spildevand og i kapitel VII  

 i miljøministeriets cirkulære af 17. april 1974 om behandling af  

 vandforsyningsspørgsmål efter den ændrede vandforsyningslovgivning.
 4. I lovens § 94 er det bestemt, at afgørelser truffet  

 efter de regler, der ophæves ved loven, jfr. lovens § 89, bevarer deres  

 gyldighed, indtil der i medfør af loven eller regler udstedt med hjemmel i  

 loven træffes ny afgørelse.
 Om denne regels betydning for godkendelsessager henvises til kapitel 9 i  

 miljøministeriets cirkulære af 15. maj 1974 om godkendelse af særligt  

 forurenende virksomheder m.v.
 Klager over afgørelser truffet af en sundhedskommission før 1. oktober  

 1974 afgøres efter de hidtil gældende regler, jfr. § 2 i bekendtgørelse nr.  

 150 af 20. marts 1974 om ikrafttræden af lov om miljøbeskyttelse.
 Nordisk miljøbeskyttelseskonvention.
 1. Den 19.februar 1974 undertegnede Danmark den  

 nordiske miljøbeskyttelseskonvention med Finland, Norge og Sverige.  

 Hovedsigtet med konventionen er bl.a. at give myndigheder og borgere i et  

 land mulighed for at reagere mod forurening hidrørende fra et andet nordisk  

 land.
 2. Danske myndigheder bør i deres administration være  

 opmærksomme på, om en miljøskadelig virksomhed kan medføre forstyrrelse i en  

 anden af de pågældende stater; i sådanne tilfælde skal man underrette  

 vedkommende myndighed i det andet land og give denne mulighed for at udtale  

 sig i sagen.
Efter konventionens ikrafttræden vil myndighederne i de pågældende lande  

 være berettigede til at påklage danske myndigheders afgørelser til danske  

 klagemyndigheder.
Dette vil blive reguleret i bekendtgørelsesform, jfr.  

 miljøbeskyttelseslovens § 74, stk. 3, og § 80, stk. 2.
Danske myndigheder skal desuden være de nævnte nordiske myndigheder  

 behjælpelige med at fremskaffe oplysninger fra danske virksomheder med  

 henblik på at bedømme virkningerne i det andet land.
Dette skal dog ske i  

 overensstemmelse med danske procedureregler, jfr. lovens §§ 52 og 53.
3. Konventionen pointerer, at borgere i de pågældende  

 lande er klageberettigede overfor danske myndigheder, når de i deres hjemland  

 udsættes for eller kan blive udsat for forstyrrelse fra miljøskadelig  

 virksomhed i Danmark.
De skal dog - ligesom danske borgere - have en  

 individuel, væsentlig interesse i sagens udfald, jfr. lovens § 74, stk. 1,  

 nr. 3.
 4. I forbindelse med konventionens ikrafttræden, som  

 tidligst vil ske 1. oktober 1974, vil der efter forhandling med de kommunale  

 organisationer og erhvervsorganisationerne blive udstedt en bekendtgørelse og  

 et cirkulære om dens tilpasning til gældende ret.
 Miljøministeriet, den 15. maj 1974.
 Holger Hansen.
 /Niels Borre.
