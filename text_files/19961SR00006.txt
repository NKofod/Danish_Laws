Nr BR 6 Beretning fra Udvalget vedrørende analyse af demokrati og magt i Danmark  

  

 Nr 6 1996-97, 1. samling Afgivet af Udvalget vedrørende analyse af demokrati og magt i Danmark Afgivet: 19970319 I Udvalgets opgave Udvalget har i overensstemmelse med den opgave, som partilederne var enige  

 om at afgrænse for de politiske partiers videre arbejde (jf. bilag 1), ikke  

 fundet grundlag for selv at igangsætte en magtudredning.
Udvalget har derfor  

 haft som sin hovedopgave at afsøge og samle de emner inden for den nutidige  

 samfundsudvikling, som de politiske partier i Folketinget særligt ønsker at  

 fremhæve som væsentlige for en forskning i magtforholdene i det danske  

 samfund og i demokratiets situation.
I løbet af udvalgsarbejdet er der fundet  

 inspiration til at anbefale, at den forskning, der foregår med relation til  

 folkestyrets funktion i bred forstand og til dets fremtidige udvikling,  

 stimuleres og udbygges.
Baggrunden for udvalgets nedsættelse Den 19. april 1994 stillede Socialistisk Folkeparti en forespørgsel til  

 statsminister Poul Nyrup Rasmussen (Socialdemokratiet) om regeringens planer  

 for en demokratisering af økonomien og arbejdslivet (forespørgsel nr.
F 35,  

 Folketingstidende 1993-94, forhandlingerne sp. 8064, 8320 og 9431). I  

 forbindelse med sin besvarelse af forespørgslen lovede statsministeren blandt  

 andet at tage kontakt til partilederne om formen for en analyse af  

 folkestyrets arbejdsvilkår (sp. 9488).
Den 17. maj 1994 mødtes partilederne med statsministeren, som efter mødet  

 sendte et brev til Folketingets formand.
I brevet (bilag 1) oplyste  

 statsministeren blandt andet, at der på mødet havde været enighed om at bede  

 Folketinget overveje, hvordan Tingets partier i fællesskab kunne udarbejde et  

 ideoplæg til en analyse af demokrati og magt i Danmark.
Desuden tilkendegav  

 statsministeren i brevet, der var vedlagt en ideskitse fra regeringen til  

 kortlægning af demokrati og magt i Danmark (bilag 2), at:
»Det har været regeringens udgangspunkt, at analysearbejdet bør have  

 sit afsæt i partiernes syn på folkestyrets vilkår og magtforholdene i  

 Danmark.
Samtidig er det dog vigtigt, at selve analysearbejdet tilrettelægges  

 på en måde, som sikrer forskerne uafhængighed i valg af problemstilling og  

 metode.
Derfor var der blandt partilederne enighed om at afgrænse opgaven for  

 de politiske partier til et ideoplæg, der bredt angiver emneområder, som  

 ønskes belyst i analysen.« Om formålet med at foreslå Folketingets partier at udarbejde et sådant  

 ideoplæg hed det blandt andet i regeringens ideskitse, at:
 »Formålet med dette nye initiativ er at belyse folkestyrets funktion  

 i bred forstand, herunder organisationers, bevægelsers og økonomiske  

 magtstrukturers indflydelse i samfundet samt internationaliseringens  

 konsekvenser for gennemsigtighed og synliggørelse af beslutninger,  

 indflydelse og magt i samfundslivet.
 Blandt de temaer, som bør belyses i tilknytning til demokrati og magt i  

 Danmark, herunder de politiske partiers funktion og rekrutteringen til det  

 politiske liv, er:
- magtstrukturer i det økonomiske liv - organisationers og bevægelsers rolle og indflydelse - det lokale folkestyres vilkår - nye indflydelseskanaler i hverdagslivets institutioner - internationaliseringens konsekvenser for folkestyret - den nye teknologi og informationssamfundets muligheder og konsekvenser  

 for folkestyret.« Den 7. juni 1994 meddelte Folketingets formand med henvisning til brevet  

 fra statsministeren, at der efter aftale med partierne ville blive nedsat et  

 særligt udvalg vedrørende analyse af demokrati og magt i Danmark.
Udvalgsaktiviteter Den 14. juni 1994 afholdt udvalget, hvori Socialdemokratiet, Det  

 Konservative Folkeparti, Venstre, Socialistisk Folkeparti,  

 Fremskridtspartiet, Centrum-Demokraterne, Det Radikale Venstre og Kristeligt  

 Folkeparti var repræsenteret, sit første møde.
Her valgtes Karl Hjortnæs (S)  

 til formand og Niels Ahlmann-Ohlsen (KF) til næstformand.
Efter folketingsvalget den 21. september 1994 valgtes på et udvalgsmøde  

 den 5. oktober 1994 H.P.
Clausen (KF) til formand og Pia Gjellerup (S) til  

 næstformand for udvalget.
Kristeligt Folkeparti, der ved valget gled ud af  

 Folketinget, var ikke længere repræsenteret i udvalget, mens Enhedslisten,  

 der opnåede nyvalg til Folketinget, blev repræsenteret i udvalget.
 Udvalget har holdt i alt 18 udvalgsmøder og har i den forbindelse stillet  

 spørgsmål til statsministeren, som denne har besvaret skriftligt.
 Udvalget har under sit arbejde modtaget skriftlige henvendelser fra:
Amtsrådsforeningen i Danmark Ove Andersen, Fårevejle Denise D.
Baraket, Hvidovre Beboere mod Skydebane, ved Knud Engel, Odense Erik Eriksen & Lisbeth Hegner, Herlev/Vanløse Foreningen af ManagementKonsulenter Stig Hjarvard, Institut for Film- og Medievidenskab Per-Olof Johansson, Lillerød Anne K.G.
Kristensen, Lyngby Otto Seemann, Vestbjerg Steen Steensen, Ranum Henrik Søndergaard, Sammenslutningen af Medieforskere i Danmark Udvalget har på forskellig vis indhentet relevant information, herunder om  

 nogle af de emneområder, som er nævnt i regeringens ideskitse, i forsøget på  

 at løse sin arbejdsopgave.
Denne opgave er i sin karakter vidt forskellig fra  

 vanligt udvalgsarbejde i Folketinget.
Udvalgets arbejde har desuden båret  

 præg af, at der ikke på noget tidspunkt har været fuld enighed om  

 målsætningen med og formerne for udvalgets arbejde.
I august 1994 afholdt udvalget på Marienborg en konference om folkestyrets  

 situation og tilrettelæggelsen af den svenske magt- og demokratiudredning.  

 Her redegjorde lederen af den svenske magtudredning, professor Olof  

 Petersson, for baggrunden for iværksættelsen af den svenske magtudredning,  

 som var inspireret af den norske magtudredning.
Redaktør af Højskolebladet,  

 Else-Marie Boyhus, talte om afviklingen af det folkelige Danmark i form af en  

 voksende tendens til fusionering og koncerntænkning og en faldende folkelig  

 deltagelse i en række lokale institutioner.
Svend Jacobsen, tidligere  

 minister og tidligere formand for Folketinget, redegjorde for nogle af sine  

 erfaringer med et langt liv i politik og koncentrerede sig især om pressens  

 rolle, den stigende internationalisering og mindretalsregeringers  

 parlamentariske vilkår.
Endelig kontrasterede antropolog, Anne Knudsen,  

 gennem en række eksempler en nordisk tradition for at søge konsensus i  

 politiske beslutninger med en sydeuropæisk tradition for at blot at søge et  

 flertal.
 For så vidt angår erfaringerne fra de norske og svenske magtudredninger,  

 er de siden blevet belyst ved, at de tre ledende personer i de norske og  

 svenske magtudredninger har stillet sig til rådighed for interview, der  

 sammen med to notater om de to magtudredninger er optrykt som bilag 3-7.
I efteråret 1994 igangsatte udvalget en belysning af den hidtidige  

 forskning herhjemme i emner med relation til demokrati og magt.
Rapporterne  

 herom er sammen med et sammenfatningsnotat optrykt som bilag 8-19.
I november 1995 afholdt udvalget sammen med Statsministeriets Medieudvalg  

 en høring om folkestyret i informationssamfundet.
Første del af høringen  

 havde som tema: Mediernes rolle i informationssamfundet.
Oplægsholdere var  

 Georg Metz, chefredaktør på Dagbladet Information, Karen Siune, docent,  

 dr.scient.soc., ÅU, og Birthe Christensen-Dalsgaard, chefkonsulent UNI-C.  

 Anden del af høringen havde som tema: Ændrer informationsteknologien  

 folkestyrets måde at fungere på? Oplægsholdere var Søren Christensen,  

 amtmand, Anne E.
Jensen, adm. direktør, Dansk Arbejdsgiverforening, og Rolf  

 Jensen, direktør, Instituttet for Fremtidsforskning.
Rapporten fra høringen  

 er optrykt som bilag 20.
I april 1996 arrangerede udvalget i samarbejde med Projekt Offentlig  

 Sektor - vilkår og fremtid en konference om "den grå zone", dvs.  

 nye blandingsformer mellem offentlig og privat organisation, og de problemer,  

 som er forbundet hermed.
Oplægsholdere var Carsten Greve, adjunkt, AUC, Palle  

 Simonsen, direktør for ATP og tidligere finansminister, Ole P.
Kristensen,  

 adm. direktør i Falcks Redningskorps A/S og formand for Statens  

 Udliciteringsråd, og Terkel Andersen, formand for Udvalget vedrørende  

 frivilligt socialt arbejde.
Resumeet fra konferencen er optrykt som bilag 21.
I maj 1996 holdt udvalget på baggrund af et skriftligt oplæg fra  

 lektorerne Lars Bille, KU, og Jørgen Elklit, ÅU, et møde med Lars Bille, som  

 redegjorde for udviklingen i de politiske partier.
Det skriftlige oplæg til  

 mødet er optrykt som bilag 22.
Magtudredning i Danmark Udvalget har fået belyst erfaringerne fra de norske og svenske  

 magtudredninger.
Både den norske og den svenske magtudredning har indfriet de  

 forventninger, som med rimelighed kan stilles til sådanne projekter.
De har  

 betydet en stimulans til samfundsforskningen i de to lande, de har medvirket  

 til at skabe debat, de har kastet lys over forskningsmæssigt uoplyste  

 områder, og de har medvirket til at skabe mere realistiske opfattelser om de  

 politiske systemer i de to lande.
 Hvad det sidste angår, har begge udredninger eksempelvis bidraget til at  

 punktere myten om parlamentet som det eneste magtfulde organ i de to  

 politiske systemer, selv om hverken Stortinget eller Riksdagen indtager nogen  

 særlig central placering i henholdsvis den norske og den svenske  

 magtudredning.
Det har været opfattelsen i udvalget, at situationen i Danmark i midten af  

 1990'erne ikke uden videre er den samme, som da de norske og svenske  

 magtudredninger blev sat i gang.
Det skyldes bl.a., at der i Danmark, dog  

 ikke direkte under etiketten »magtudredning«, tidligere har været  

 gennemført forskning af tilsvarende karakter som de svenske og norske  

 udredninger.
Eksempelvis finansierede Statens Samfundsvidenskabelige  

 Forskningsråd fra slutningen af 1970'erne et forskningsprojekt om den  

 politiske beslutningsproces i Danmark (jf. bilag 19). Ydermere kan mange af  

 resultaterne fra den norske og måske specielt den svenske magtudredning kaste  

 lys også over danske forhold.
Hertil kommer, at den samfundsvidenskabelige forskning over en længere  

 årrække synes at have orienteret sig mere og mere mod konkrete  

 problemstillinger, der er særdeles relevante for den løbende demokratidebat  

 og folkestyrets justering til at virke under ændrede vilkår.
Udvalget er  

 således bekendt med en række projekter af denne type, som enten er i gang  

 eller under forberedelse (jf. bilag 8-19).
 Udvalget har i forlængelse heraf holdt sig til den hovedopgave, som er  

 skitseret i indledningen af denne beretning, og har således ikke fundet  

 grundlag for selv at igangsætte en magtudredning.
Demokratiet på den internationale dagsorden Som nævnt har de norske og svenske magtudredninger medvirket til at  

 stimulere til debat om magt og, nok især for Sveriges vedkommende, om  

 demokrati.
Den svenske magtudredning har således udgjort en del af baggrunden  

 for oprettelsen af et såkaldt Demokratiråd.
Det svenske demokratiråd, som er  

 beskrevet i et notat (bilag 23), har blandt andet i to rapporter taget  

 temperaturen på det svenske demokrati.
Denne udvikling i Sverige, hvor kvaliteten af det svenske demokrati bliver  

 genstand for vurdering, er i harmoni med en international tendens til at  

 sætte demokratiet på dagsordenen.
Denne tendens må bl.a. ses i lyset af  

 udviklingen i Østeuropa og andre dele af verden, hvor totalitære regimer er  

 brudt sammen og der er indført politisk demokrati.
 I relation til udviklingen i den tredje verden er demokrati- og  

 demokratiseringsspørgsmålet ligeledes blevet aktualiseret, blandt andet i  

 forbindelse med handelssamkvem og udviklingsbistand.
Senest er med hjemsted i Stockholm i 1995 oprettet et internationalt  

 »Institute for Democracy and Electoral Assistance« (IDEA) med  

 foreløbig 14 medlemslande, heriblandt Danmark, Norge og Sverige.
Instituttet  

 ønsker blandt andet at bidrage til at understøtte demokratiseringsprocesser,  

 medvirke til opbygning af en demokratisk kultur og tilbyde hjælp i  

 forbindelse med afvikling af lige og frie valg i nye demokratier overalt på  

 kloden.
Det er helt i harmoni med tendensen til at sætte demokratiet på  

 dagsordenen, når det i en deklaration, som citeres i et skrift fra  

 instituttet, (oversat fra engelsk) hedder, at:
»Verden er på vej ind i en demokratiets tidsalder.
Demokratiske  

 værdier vinder stadig større udbredelse.
Spørgsmålet om styreformer står højt  

 på dagsordenen både nationalt og internationalt, og i de seneste år har der  

 været et opsving i antallet af frie valg verden over« (pjecen  

 »International IDEA, International Institute for Democracy and Electoral  

 Assistance, 1995).
Tendensen til ikke længere at stille spørgsmålet om "for eller imod  

 demokratiet", men i stedet mere systematisk at fokusere på demokratiets  

 vilkår gør sig også gældende i lande, der i lighed med Sverige almindeligvis  

 vil blive betegnet som demokratiske.
Det gælder eksempelvis Australien og  

 Storbritannien, hvor der for sidstnævntes vedkommende i tilknytning til  

 universitetet i Leeds er oprettet et center for demokratiseringsstudier.
Demokratiet på den danske dagsorden Også i Danmark har der i de senere år i den offentlige debat været en  

 stærk fokusering på demokratiets vilkår i det danske politiske system.
Hvis  

 en påstand i det svenske demokratiråds seneste rapport står til troende,  

 nemlig »at en livlig demokratidebat er et sundhedstegn« (Olof  

 Petersson m.fl.: »Demokratirådets rapport 1996: Demokrati og  

 lederskab«, SNS, s. 10), har det danske folkestyre været sundt siden  

 Anden Verdenskrig, og måske har det ikke været sundere, end det er nu.
 Således hedder det i en litteraturoversigt over den danske demokratidebat,  

 at der siden 1945 og frem til i dag har været en voldsom interesse for  

 demokratispørgsmålet, som tillige har et meget bredt tag i den danske  

 befolkning:
»Ja, faktisk synes demokratiet at være et af de emner, der har  

 optaget den offentlige debat mest.
Den overvældende interesse for  

 demokratispørgsmålet, som kan iagttages såvel i den samfundsvidenskabelige  

 som i den offentlige debat fra 1990 og frem, er således ikke alene et  

 modelune, men en midlertidig intensivering af en debat, der til stadighed  

 synes i gang i det danske samfund.« (Eva Sørensen: Bibliografi i udvalg:  

 Dansk politisk demokratidebat efter 1945, Institut for Statskundskab, KU,  

 arbejdspapir 1994/2, s. 3).
Som citatet antyder, gør interessen for folkestyrets og demokratiets  

 vilkår sig gældende ikke blot i den offentlige debat, men også i uddannelses-  

 og forskningsmiljøer.
Et par højskoler har publiceret debatbidrag om  

 demokratiet.
Statens Samfundsvidenskabelige Forskningsråd har i de senere år  

 haft »demokrati« som forskningsmæssigt satsningsområde.
Flere  

 universitetsinstitutter har publiceret skrifter og afhandlinger om demokrati  

 og demokratirelaterede temaer.
 I en anmeldelse af et sådant skrift giver formanden for det svenske  

 demokratiråd - nok med tungen i kinden - et billede af det danske folkestyre  

 set med svenske øjne:
»Det ar nu lange sedan som Sverige betraktade sig som nordisk  

 varldsmastare.
De senare årens ekonomiska och politiska kris har lett till  

 sjalvtvivel och ett sokande efter forebilder utanfor landets granser.
Danmark  

 har darmed kommit att framstå som det stora idealet.
De danske foraldrarna styr barnens skolor i ett participatoriskt paradis.  

 Danmark har forverkligat ett valfardssamhalle utan en patriarkal och  

 forkvavande statsmakt.
De civiliserade danskarna vet sedan lange att leva i  

 Europa.
Kartoffelkurer och minoritetsregerande bevisar att danskarna till  

 fullo beharsker den efterindustriella erans svåra statskonst.« (Olof  

 Petersson: Politica, 1996, nr. 1. s. 216).
 Og i en analyse fra begyndelsen af 1990'erne af udviklingen i det danske  

 politiske rodnet hedder det med henvisning til undersøgelser fra EF, at  

 Danmark er et af de EF-lande, hvor folk er mest tilfredse med demokratiets  

 virkemåde og også med tilværelsen i almindelighed (Niels Thomsen: Det  

 politiske rodnet - folk og politikere i vor tid, i: Vi og vore politikere,  

 Spektrum, 1992, s. 65).
 Tager man citaterne her og påstanden fra Demokratirådet om, at en livlig  

 demokratidebat er et sundhedstegn, for pålydende, forekommer det derfor ikke  

 særlig velbegrundet at tale om krise for det danske demokrati (jf. også P.  

 Svensson, Demokratiets krise?, Politica, 1995: s. 15 og 382-385).
Demokratiets tilstand Selv om det ikke forekommer velvalgt at tale om en krise for demokratiet  

 som styreform, kan man dog pege på flere faktorer, som må antages at påvirke  

 folkestyrets funktion og rækkevidde og til dels også at have stillet nye krav  

 til politikerrollen og til borgerne.
Ideskitsen (jf. bilag 2), der er grundlaget for udvalgets arbejde,  

 sammenfatter en række af de faktorer, der må antages at påvirke og måske  

 ændre vilkårene for folkestyrets virke i disse år.
Mange af disse faktorer  

 optræder hyppigt i den løbende debat og i de analyser i forskellig tyngde,  

 der fremlægges i et betydeligt antal.
De fleste analytikere og iagttagere af debatten er enige om, at det i  

 almindelighed er langt lettere at stille en diagnose om svagheder i  

 demokratiet end at foreskrive en effektiv kur.
Opfattelsen af demokratiets  

 tilstand har derfor en tendens til først og fremmest at opliste problemerne  

 og deres årsager.
Som udgangspunkt for en udpegning af temaer, som det kan være af betydning  

 at belyse, er denne fremgangsmåde også nyttig.
Derfor beskrives her kort  

 nogle alment accepterede hovedproblemer, som folkestyret i disse år stilles  

 overfor som følge af, hvad man kunne kalde ændringer i folkestyrets  

 omgivelser.
Kort sammenfattet er der betydelig enighed om, at demokratiet og dets  

 institutioner er bragt i en ny situation af den stigende internationalisering  

 og en voksende europæisk integration og på det nationale plan af en  

 decentralisering og selvstændiggørelse af offentlige organisationer i forhold  

 til den hidtidige mere direkte politiske styring.
I flere tilfælde gælder  

 det, at magt og indflydelse flyttes, at indflydelse og kontrol skal udøves  

 under nye forudsætninger, og at nye aktører fylder nogle af de forandrede  

 former ud.
Dette kan opleves som en snærende ramme om det arbejde, der udføres af de  

 folkevalgte, idet de folkevalgte ikke har kontrollen over en række forholds  

 udvikling eller over de forudsætninger, der ligger til grund for beslutninger  

 truffet af folkevalgte.
Udviklingen opleves som et reelt tab af demokratisk  

 indflydelse og dermed en reduktion af tiltroen til de demokratiske  

 beslutningsprocessers styrke og relevans.
Hertil kommer en mere uhåndgribelig, men ikke desto mindre tydelig  

 holdningsmæssig udvikling i befolkningen i retning af krav om større  

 selvstændig indflydelse på ens egen situation og muligheder.
I samfundet som  

 helhed spores i kølvandet på ændrede familie-, samlivs- og arbejdsmønstre et  

 opgør med gamle normer og autoriteter.
Samtidig påvirkes forholdet mellem vælgerne og de valgte af nye vilkår for  

 politisk kommunikation.
De politiske kommunikationsformer er stærkt ændret i  

 og med, at de politiske partier har udviklet sig væk fra at være brede  

 massepartier.
Hertil skal så lægges ændringen i mediebilledet bort fra de  

 partibundne medier til medier, der selvstændigt deltager i den politiske  

 proces på nutidens journalistiske præmisser.
 Endvidere synes samspillet mellem embedsmænd og ministre at være ændret,  

 så sekretariatsbetjeningen af ministrene er udbygget og især embedsmænd tæt  

 på ministrene i højere grad end tidligere mødes med forventninger om at kunne  

 tænke og handle politisk - herunder også i forholdet til medierne - på  

 ministerens vegne.
Desuden er borgerne underlagt regelrestriktioner og offentlige  

 reguleringer i et omfang, som formentlig er større end nogen sinde tidligere  

 (jf.
J.G.
Christensen, Den usynlige stat, 1991: s. 31). En række enkeltsager  

 - f.eks.
Krudtpeter-sagen - har illustreret, at rimeligheden i disse  

 offentlige reguleringer ikke altid er gennemskuelig for borgerne.
Endelig har det tætte samarbejde mellem de offentlige forvaltninger og  

 forskellige private interesser i form af interesseorganisationer eller  

 lignende gjort beslutningsgangene sværere at gennemskue og har sløret de  

 konkrete forvaltningsakters tilblivelse.
Når de politikformulerende og de  

 administrative niveauer i de offentlige forvaltninger er smeltet sammen, får  

 de private interesser en indflydelse, der kan betyde, at de konkrete  

 afgørelser i stigende omfang træffes af pragmatiske og/eller uvedkommende  

 politiske hensyn.
Der kunne peges på en række andre faktorer, heriblandt  

 interesseorganisationerne, men fælles for alle disse faktorer er, at de i et  

 indbyrdes samspil influerer på den demokratiske proces og på udviklingen i de  

 demokratiske institutioner.
Betingelserne for politisk styring og kontrol er  

 ændret på en række punkter.
Således er et dilemma mellem politisk styring og politisk deltagelse  

 blevet skærpet: På den ene side er de politiske beslutninger på en række  

 områder blevet lagt ud til andre beslutningstagere end Folketingets  

 medlemmer, på den anden side mødes Folketinget og dets medlemmer fortsat med  

 forventninger om at kunne styre eller i det mindste påvirke  

 samfundsudviklingen på stort set alle samfundsområder.
Der er tale om, at den  

 politiske ansvarsfordeling er blevet ændret og er blevet mindre  

 gennemskuelig, hvilket stiller nye krav ikke blot til politikerrollen, men  

 også til borgerne.
Både vælgere og politikere befinder sig i en situation, hvor det næppe  

 fuldt ud er muligt at overskue konsekvenserne af den beskrevne udvikling,  

 hvilket kan give sig udslag i misfornøjelse og frustration.
En kortlægning af  

 denne udvikling og dens forskellige konsekvenser vil derfor være af værdi  

 både for at få den tilstrækkelige indsigt i udviklingen og for derigennem at  

 få et mere realistisk udgangspunkt for en bedømmelse af, hvordan man sikrer  

 de demokratiske værdier i de nye sammenhænge.
Det er mod den her opridsede baggrund, at man skal se de temaer, på hvilke  

 partierne i udvalget har valgt at pege, som områder, de kunne ønske belyst i  

 fremtidige analyser.
Udvalget har i den forbindelse lagt vægt på, at der  

 blandt partilederne var »enighed om at afgrænse opgaven for de politiske  

 partier til et ideoplæg, der bredt angiver emneområder, som ønskes belyst i  

 analysen« (jf. bilag 1). I overensstemmelse hermed har udvalget  

 begrænset sig til at registrere sådanne emneområder.
Det er i den forbindelse vigtigt at understrege, at der alene er tale om  

 et ideoplæg.
Der er således ikke tale om, at udvalget anmoder om, at der  

 forskes netop i de angivne emner.
Der er alene tale om en opregning af, hvad  

 der kunne forskes i, for derved at understrege, at der er et stort behov for  

 at underbygge den forskningsmæssige indsats inden for temaet "demokrati  

 og magt"; men det vil selvfølgelig stå forskerne frit for at tage fat på  

 emner inden for temaet »»demokrati og magt«» uafhængigt  

 af nedenstående ideoplæg.
 Forskningsområder m.v.
Udvalget har gennem sit arbejde afdækket en lang række områder, som det  

 ville være af interesse at få undersøgt.
Der er med opregningen af emnerne  

 ikke tilsigtet en udtømmende beskrivelse, uagtet at emnerne sine steder er  

 meget specificeret og eksemplificeret.
Der er med fremdragelsen af emnerne  

 alene sket en afdækning af en række af de aktuelle debatter og interesser  

 inden for demokrati- og magtfeltet, som et eller flere partier har valgt at  

 nævne.
Emnerne oplistes i det følgende som en uprioriteret, men samlet og  

 ordnet liste, der træder i stedet for den mindre specificerede og udbyggede  

 ideskitse (jf. bilag 2):
A.
DE CENTRALE OG FREMTRÆDENDE BESLUTNINGSTAGERE Folketingets rolle og position:
- Folketingets afhængighed af centraladministrationen, - forholdet til den udøvende magt, herunder ministrenes og regeringens  

 rolle, - relationerne til omverdenen, - sammenligning med andre parlamenter i forhold til reel initiativret og  

 funktion som den egentlige beslutningstager, - udviklingen i Folketingets indflydelse på samfundet set over en længere  

 årrække, - de stående udvalgs betydning for forberedelse og gennemførelse af  

 lovgivningen, - konsekvenserne af decentraliseringen, - konsekvenserne af internationaliseringen, - Folketingets anvendelse af offentlighed i forvaltningen, - Folketingets kontrolorganers (Ombudsmanden og Rigsrevisionens) udvikling  

 og betydning.
 De politiske partier:
- partiernes rolle i demokratiet, - den interne partiaktivitet, - forholdet mellem partier og interesseorganisationer, græsrodsbevægelser  

 og foreninger, - magtstrukturer internt i partierne, - partiernes rolle som kontaktformidlere mellem politikere og vælgere, - ungdommens fravalg af partipolitisk aktivitet, - partiernes anvendelse af moderne kommunikationsformer og  

 mediestrategier.
 Domstolenes funktion og deres forfatningsretlige placering og rolle:
- magtens tredeling i dansk forfatningsret, - konsekvenser af fravær af en selvstændig forfatningsdomstol, - dommeres rekruttering, - de retssikkerhedsmæssige konsekvenser af udbredelsen af domstolslignende  

 organer, nævn m.v., - Rigsrettens funktion, anvendelsesmuligheder og alternativer, - bedømmelse af undersøgelseskommissionsinstituttet, - EU-Domstolens betydning for den danske retspraksis.
B.
DE UNDERLIGGENDE BESLUT- NINGSSTRUKTURER Magtstrukturer i det økonomiske liv:
- styrkeforholdet mellem økonomisk magt og politisk magt, - ejerforhold i produktion og finanssektor, - bestyrerforhold i produktion og finanssektor, - ejer- og bestyrerforhold i computerbranchen, televirksomheder og medier, - magtforholdet mellem ejerskab og bestyrere af ejerretten, - udviklingen i virksomhedsopkøb og fusioner og kapitalkoncentrationens  

 betydning, - konsekvenser af ATP, LD og pensionskasser som virksomhedsejere, - konsekvenser af henlæggelse af offentlige aktiviteter i selskaber og  

 lignende organisationer.
 Internationaliseringens konsekvenser for folkestyret:
- EU's betydning for demokratiet, - EU's magt og indflydelse på leveforhold i Danmark, - EU's betydning for »den danske model« - arbejdsmarkedets  

 parters aftaleret, - udviklingen i det internationale samfunds økonomiske og politiske  

 bindinger på de politiske handlemuligheder i Danmark, - det overordnede samspil mellem Folketinget, centraladministrationen,  

 organisationerne og EU-niveauet i lovgivningsprocessen og regeldannelsen, - kortlægning og vurdering af EU's komitesystems udbredelse og betydning, - EU-Domstolens betydning for lovgivningsprocessen.
 Centraladministrationen og embedsmændenes rolle:
- embedsmændenes magt i forhold til valgte politikere, - politisk udpegede embedsmænd, - kortlægning og vurdering af såvel det formaliserede som det  

 uformaliserede samarbejde mellem offentlige forvaltningsmyndigheder og  

 private interesser, herunder interesseorganisationer, - embedsmænds deltagelse i "upolitiske" netværk, herunder loger  

 og klubber, - kortlægning og vurdering af "de kollegiale organers"  

 indflydelse og omfang, - vurdering af omfanget af sammenblanding af politikformulerende og  

 administrative niveauer i centraladministrationen, - kvalitetsvurdering af forvaltningens retsgrundlag, herunder omfanget af  

 »lovgivning ved aktstykker«.
 Organisationers og bevægelsers rolle og indflydelse:
- arbejdsmarkedets parters placering i den politiske beslutningsproces, - græsrodsbevægelsernes og foreningernes placering i den politiske  

 beslutningsproces, - udviklingen i balancen mellem Folketingets og organisationernes  

 indflydelse, - Kommunernes Landsforenings og Amtsrådsforeningen placering i den  

 politiske beslutningsproces, - medlemmernes indflydelse i organisationer, foreninger og bevægelser, - forekomst og betydning af »lobbyisme«, - foreningernes rolle som bærere af og opdragere til demokratisk  

 deltagelse.
 Medier og politik:
- mediernes rolle som formidlere af kontakten mellem politikere og  

 vælgere, - konflikten mellem formidling (fakta) og mediesalg (fiktion), - modstykket mellem konflikt som nyhedskriterium (drama) og forskellighed  

 som demokratiets grundlag (pluralisme), - mediernes dagsordenssættende funktion, - mediernes betydning for politiske enkeltsager, - udviklingen inden for de elektroniske medier, - mediernes anvendelse af offentlighed i forvaltningen, - mediernes domstolsfunktion og den (u)mulige adgang til appel.
 Analyse af faktiske lovgivningsprocesser:
- embedsmændenes rolle, - organisationers, foreningers, bevægelsers og "upolitiske"  

 netværks indflydelse, - korporative tendenser, - mediernes indflydelse, - ministrenes rolle, - Folketingets placering og rolle.
C.
DEN POLITISKE HVERDAG LOKALT OG FOR DEN ENKELTE Det lokale folkestyres arbejdsvilkår:
- konsekvenser af kommunalreformen, - Kommunernes Landsforening og Amtsrådsforeningen som formidler af eller  

 forhindring for decentralisering til de enkelte kommuner og amter, - betydningen af lokale foreninger, herunder "upolitiske"  

 netværk som eksempelvis Rotary, - inddragelse af nye kommunikationsformer og teknologisk information, - konsekvenser af decentraliseringen.
 Hverdagslivets institutioner:
- udviklingen af demokrati på arbejdspladsen i såvel privat som offentlig  

 sektor, - rækkevidden og gennemslagskraften af brugerdemokrati i lokalråd og  

 institutioner, - konflikt mellem brugerindflydelse og medarbejderindflydelse, - demokrati i faglige organisationer.
 Den enkelte borger og fællesskabet:
- afstanden mellem de politiske beslutninger og den folkelige deltagelse, - den enkelte borgers frihed over for den offentlige regulering, - den enkelte borgers muligheder for at påvirke beslutningsprocessen i  

 samfundet, - den enkelte borgers retsbeskyttelse over for almenvellet, - den enkelte borgers valgmuligheder inden for fællesskabets beslutninger,  

 herunder om nærhedsprincip og decentralisering har givet mere indflydelse til  

 den enkelte borger, - forholdet mellem repræsentativt og direkte demokrati, - folkeafstemningers betydning for den enkeltes demokratiske indflydelse.
 II Herefter udtaler et flertal (Socialdemokratiets, Det  

 Konservative Folkepartis, Socialistisk Folkepartis, Det Radikale Venstres,  

 Enhedslistens og Centrum-Demokraternes medlemmer af udvalget):
Forslag til det videre analysearbejde Den lange udvalgsbehandling har bragt en række emner frem til drøftelse.  

 Interessen for og opmærksomheden om den demokrati- og magtanalyserende  

 forskning er blevet styrket.
Udvalgsarbejdet har således afdækket en stor og også meget vidtfavnende  

 interesse inden for den politiske verden for at få et overblik over magt- og  

 indflydelseskanaler i det danske samfund og over forskellige facetter af det  

 aktuelle danske demokratis udfoldelse.
Synsfelterne har været både generelle  

 og meget specifikke.
De har spændt lige fra drøftelsen af indflydelsen på  

 samfundsudviklingen fra det brede aftalefelt mellem arbejdsmarkedets parter,  

 som har kendetegnet det danske samfund i det seneste århundrede, og til  

 drøftelsen af det enkelte individs stilling i forhold til regeldannelsen og  

 navnlig regelhåndhævelsen.
Det har imidlertid stået klart, at det ikke med udvalgsarbejdet som  

 udgangspunkt har vist sig muligt at igangsætte en tilbundsgående analyse i  

 krydsfeltet mellem politik og forskning.
Det har den helt selvfølgelige  

 forklaring, at et folketingsudvalg ikke er egnet til den slags fordybende  

 opgaver, hvilket i øvrigt heller ikke var den tanke, der lå bag partiledernes  

 oprindelige opfordring til Folketinget.
 I lyset af denne konstatering er det nødvendigt at videregive initiativet  

 til andre fora, hvor forskningen kan få lejlighed til at udfolde sig ud fra  

 det fundament, der med rette er sat fokus på gennem initiativet til analysen  

 af magt og demokrati i Danmark.
 Flertallets operationelle overvejelser har koncentreret sig om skabelsen  

 af en ramme for den forskning, der i de kommende år mere systematisk kan  

 trænge ind i kernen af demokratidiskussioner og -dilemmaer i et moderne  

 velfærdssamfund på vej over tærsklen til et nyt århundrede, ligesom den kan  

 blotlægge de magt- og indflydelseskanaler, der findes i et samfund i tæt  

 kontakt med den globale og teknologiske virkelighed.
 Flertallet forestiller sig en ramme, hvori det for forskere vil være  

 muligt at gennemføre og publicere demokrati- og magtanalyserende forskning.  

 Tidshorisonten bør ikke være længere end 5-7 år.
Forskningsledelse, bevillinger og tidsramme Med udgangspunkt i erfaringerne fra de norske og svenske magtudredninger  

 foreslås etableret en forskningsledelse under Det samfundsvidenskabelige  

 Forskningsråd.
Forskningsledelsen, der er uafhængig af Folketing,  

 ministerium, institutioner og organisationer, forestår godkendelse af  

 forskningsprojekter inden for »Demokrati- og magtforskningen år  

 2000«, både for så vidt angår egentlige forskningsbevillinger og  

 publikationsstøtte.
Medlemmer af forskningsledelsen bør være sådanne  

 forskere, der med deres hidtidige forskning har udvist en særlig faglig  

 interesse og kompetence inden for den demokrati- og magtanalyserende  

 forskning.
 I den forbindelse udtaler et flertal inden for flertallet  

 (Socialdemokratiets, Socialistisk Folkepartis, Det Radikale Venstres,  

 Enhedslistens og Centrum-Demokraternes medlemmer af udvalget):
Forskningsministeren udpeger formanden for forskningsledelsen.
De  

 relevante forskningsråd udpeger i alt fire medlemmer, der sammen med  

 formanden udgør den samlede forskningsledelse.
Et mindretal inden for flertallet (Det Konservative Folkepartis  

 medlemmer af udvalget) afviser forslaget om, at formanden udpeges af  

 forskningsministeren og anbefaler samtidig, under indtryk af de norske og  

 svenske erfaringer, at en eventuel forskningsledelse af hensyn til  

 effektiviteten kun skal bestå af tre personer.
Det Konservative Folkeparti  

 har tillid til, at forskningsrådene selv kan forestå etableringen af den  

 nødvendige ledelse og koordination og ønsker det desuden på denne måde  

 klargjort, at det fulde ansvar for en eventuel demokrati- og magtudredning  

 ligger hos forskerne.
 Flertallet i udvalget (Socialdemokratiets, Det Konservative  

 Folkepartis, Socialistisk Folkepartis, Det Radikale Venstres, Enhedslistens  

 og Centrum-Demokraternes medlemmer af udvalget) udtaler videre:
Ud fra et ønske om at sikre, at der kommer så megen og så forskellig  

 forskning frem som muligt inden for temaet »demokrati og magt«, vil  

 det være fornuftigt af lade forskere, herunder også Ph.d.-studerende, med en  

 forskellig forskningsmæssig tilgang forske i den samme problemstilling.
Dette  

 kan både være udtryk for en sund kappestrid og samtidig sikre den nødvendige  

 pluralisme i tilgift til den forskningsmæssige frihed og forskernes frie valg  

 af forskningsmetoder.
Forskningsledelsen skal råde over en særlig bevilling til støtte af den  

 demokrati- og magtanalyserende forskning, således at det bliver muligt at  

 etablere en mere intensiv forskningsindsats inden for området, end de  

 sædvanlige bevillinger rummer mulighed for.
Flertallet lægger vægt på, at der  

 med initiativet skabes mulighed for en særlig indsats ud over den forskning,  

 der i dag foregår, og at der med den særlige bevilling afværges  

 prioriteringsspørgsmål i forhold til den øvrige samfundsvidenskabelige  

 forskning.
Forskningsledelsen kan endvidere råde over en særlig bevilling til støtte  

 for publicering af projekter, der godkendes inden for rammen af den  

 demokrati- og magtanalyserende forskning.
Her kan der være tale om såvel de  

 projekter, der har været ydet støtte til, som de projekter, der er gennemført  

 inden for sædvanlige forskningsbevillinger.
 Af hensyn til opretholdelse af fokus på den demokrati- og magtanalyserende  

 forskning bør en proces ikke sættes i gang for mere end de kommende 5-7 år.  

 Det vil være attraktivt at se forskningsresultater inden for feltet  

 publiceret i en løbende proces fra 1998 og frem med den forventelige  

 hovedvægt på de senere år i forløbet.
Kontaktgrupper Flertallet finder, at udvalget, evt. i en anden form og/eller  

 sammensætning, kan tjene som en frivilling sparringspartner for såvel  

 forskningsledelse som forskere i den løbende proces.
Formen kunne være den,  

 som har været kendt fra møderne i det såkaldte Nordskov-udvalg (Udvalget  

 vedrørende undersøgelsesorganer) og Folketingets Udvalg for  

 Forretningsordenen.
Her har der på initiativ fra Nordskov-udvalget været  

 afholdt møder dels mellem de to udvalg, dels mellem de to udvalg og en række  

 særligt inviterede, herunder repræsentanter for forskelige foreninger og  

 organisationer med forventelige interesser inden for det pågældende emne.
Denne kontaktgruppe skal tjene som et tilbud fra Folketingets medlemmers  

 side til at reservere en særlig plads til aktiviteter på initiativ fra både  

 de ledende og de deltagende forskere.
Afgørende er, at de forskellige  

 forskningsresultater i »Demokrati og magtforskningen år 2000«  

 formidles til og diskuteres i bredere kredse.
Alt sammen med det formål at  

 fremme et levende demokrati og at udvikle demokratiet til størst mulig grad  

 af deltagerdemokrati.
Ud fra ønsket om at udbrede kendskabet til og engagementet i den løbende  

 forskningsaktivitet vil andre fora også kunne fungere som kontaktgrupper for  

 såvel forskningsledelse som forskere i den løbende proces.
Her kunne der  

 blandt andet inddrages repræsentanter for græsrods- og foreningslivet,  

 arbejdsmarkedets parter og andre organisationsrepræsentanter, den  

 videnskabelige verden, medieområdet og det politiske liv.
Ved at der er forskellige fora, der fungerer som kontaktgrupper, vil  

 diskussioner på baggrund af forskningsresultaterne kunne foregå i mange  

 forskellige sammenhænge.
Derved kan der komme diskussioner om magtstrukturer,  

 demokratiets vilkår m.v., der rækker langt ud over en mere snæver  

 forskerkreds.
Og det er en forudsætning for, at analyser og diskussioner om  

 demokratiets vilkår og om magtforholdene kan bidrage til en styrkelse af  

 demokratiet i form af et mere reelt deltagerdemokrati.
Økonomiske rammer Flertallet har med denne skitse ikke lagt sig fast på de økonomiske rammer  

 for en etablering af den beskrevne proces.
Der er endvidere ikke taget  

 stilling til finansieringen, idet denne må henhøre under de sædvanlige  

 drøftelser, der føres i forbindelse med fastlæggelse af finanslovene for de  

 kommende år og ved bevillinger i form af aktstykker i Finansudvalget.
 Et mindretal (Venstres medlemmer af udvalget) udtaler:
 Mindretallet finder, at bevilling til samfundsvidenskabelig forskning bør  

 ske ad de sædvanlige kanaler.
 Mindretallet konstaterer, at den samfundsvidenskabelige forskning over en  

 årrække har orienteret sig mere og mere mod problemstillinger, der er  

 særdeles relevante for den løbende demokratidebat.
 Mindretallet finder ikke den af flertallet foreslåede ordning med en  

 særlig forskningsledelse og et folketingsudvalg som kontaktgruppe,  

 hensigtsmæssig.
 Mindretallet henviser i øvrigt til det som bilag 24 optrykte spørgsmål nr.  

 S 1204 (folketingsåret 1996-97) stillet af Bertel Haarder, Venstre, og  

 forskningsministerens svar herpå, og til det som bilag 25 optrykte brev af  

 24. februar 1995 fra gruppeformand Ivar Hansen, Venstre, til udvalgets  

 formand.
 Et andet mindretal (Fremskridtspartiets medlem af udvalget)  

 udtaler:
Fremskridtspartiet går ind for forskerfrihed og er helt enig med  

 flertallet i, at vore forskere skal have frihed til og mulighed for at forske  

 i demokrati og magt i Danmark.
Om forskerne så vil sætte sig sammen i en  

 gruppe på 5 personer eller organisere sig på en anden måde, må de have frihed  

 til selv at bestemme uafhængig af Folketinget.
 Fremskridtspartiet er også enig i, at en del af de midler der bevilges til  

 forskning, bør bruges på at forske i demokrati og magt i Danmark.
Men hvis Danmarks befolkning skal føle, at den lever i et reelt  

 demokratisk land, må betingelserne herfor være til stede.
Magthaverne i  

 Danmark må derfor gøre deres yderste for, at de formulerer lovene således, at  

 de er klare og forståelige for enhver, således at man ikke skal til advokat  

 eller revisor for at finde ud af, hvad der menes med en given lov.
Der har vi meget at lære i dagens Danmark, hovedsagelig fordi lovene  

 bliver lavet i hast, og fordi vi lever i et kompliceret og indviklet samfund,  

 der mere og mere bliver infiltreret i FN, NATO og EU, og fordi de fleste  

 love, vi har i dag, er ændringer til ændringer af tidligere love.
Og alt er  

 jo i princippet skrevet af embedsmænd, der har gået mange år i skole og har  

 fået en juridisk eksamen, men som aldrig har været ude i almindelige,  

 borgerlige job eller deltaget i det politiske liv.
En forudsætning for, at  

 befolkningen skal kunne forstå vore love, er, at lovene skrives på ganske  

 almindeligt dansk.
En anden betingelse for, at borgerne forstår magthavernes beslutninger,  

 er, at beslutningerne er forståelige.
Her kunne vi trække hundredevis af  

 sager frem, hvor der er truffet beslutninger, hvor borgerne ikke forstår  

 hvorfor.
Jeg vil blot trække en gammel traver ud af stalden, for det er nok  

 den, der er mest kendt: »Krudtpeter-sagen«.
Krudtpeter spørger en embedsmand i sin kommune om lov til at restaurere  

 sit fødehjem, og det får han lov til.
Senere beder han så om lov til at  

 opstille en lille vindmølle.
Han får at vide af samme kommune, at det skal  

 han søge om, men så må han også hellere lige søge om at genopføre sit  

 fødehjem.
Det gør han så.
Kommunen anbefaler det godt nok, men siger, at det  

 har de ikke kompetence til at beslutte, og at han derfor skal henvende sig  

 til amtet, fordi det er en zonesag.
Amtet siger, at de betragter hans hus som et hus, der er helt nedrevet og  

 derfor skal vurderes, som om det var et helt nyt hus på bar grund, der skulle  

 bygges.
Derfor siger de nej.
Politikerne i amtet siger så, at de skal sige  

 nej, for det står der i loven.
Når Krudtpeter så spørger: "Jamen hvor  

 står det i loven?" Så kan de selvfølgelig ikke vise ham det, for det  

 står ingen steder i nogen lov.
Der står tværtimod, at hvis man betragter et  

 hus som en nyopførelse, så kræver det zonetilladelse, men den kan de så bare  

 give.
Der står ingen steder i loven, at de ikke må give ham lov til at bygge.
Sagen går så til det øverste nævn, som vi har inden for det område:  

 Naturklagenævnet.
De siger også nej med den begrundelse, at amtet sagde nej.  

 Den ene hånd vasker den anden hele vejen igennem systemet.
Der sidder  

 politikere i amtet, som er partifæller med dem, der sidder i  

 Naturklagenævnet, og derfor skeler man konstant til, hvad ens egen partifælle  

 har sagt i det andet "forum". Når så personen - i dette tilfælde  

 Krudtpeter - går rettens vej, hvad finder man så? Man finder, at der sidder  

 dommere, som er kolleger med dommere, der sidder i Naturklagenævnet, og der  

 vil man også nødig dømme modsat sine kolleger og venner.
Derfor bliver hele  

 systemet sammenspist - uforståeligt for borgerne.
Alle ved godt, at det  

 foregår som her beskrevet, men ingen kan rigtig gøre noget ved det, for man  

 træffer selvfølgelig en beslutning i det forum, man nu sidder i, og ingen kan  

 forbyde, at man først har set, hvordan ens partifæller og kammerater har  

 stemt.
Derfor er det næsten umuligt, hvis første instans i Danmark har sagt  

 nej til en borger, selv om afgørelsen var forkert, at få medhold længere oppe  

 i systemet.
Jeg kunne uden problemer trække hundrede lignende eksempler frem.
En lille solstrålehistorie er der dog i bureaukratiet, nemlig at Danmarks  

 Højesteret i december måned 1996 gav McAllan lov til at kalde sin pølsevogn  

 McAllan på trods af, at Sø- og Handelsretten i august 1995 gav McDonalds  

 medhold i, at det var deres navn.
Her tror jeg, at Jyllands-Posten har ret i,  

 når de skriver, at resultatet af denne juridiske afgørelse er i  

 overensstemmelse med, hvad den almindelige borger i Danmark mener, og sådan  

 burde afgørelser i vort retssystem være.
De burde være forståelige for ganske  

 almindelige mennesker, men det er jo langtfra tilfældet.
Seksualforbrydere,  

 voldsforbrydere og mordere får jo ofte langt mindre straf end den borger, der  

 har arbejdet og tjent til føden hele sit liv, har betalt skat, afgifter,  

 lønninger osv., men som forskyldt eller uforskyldt kommer til at lave noget,  

 der ikke er i overensstemmelse med vore skatte- og toldregler.
Hvis vi skal dvæle lidt ved Naturklagenævnet, så betragter de fleste denne  

 instans som den øverste myndighed og domstol i Danmark for bevarelse af en  

 god og værdig natur.
Naturklagenævnet afløste Overfredningsnævnet.  

 Naturklagenævnet blev nedsat for at vurdere tvistigheder, når f.eks. borgerne  

 søgte om noget, som amtet sagde nej til, fordi der står noget konkret f.eks.  

 i en fredningsplan, der er 40 år gammel, en gammel kommuneplan, eller de  

 tror, at et flertal i Folketinget ønsker det sådan og sådan.
Det går  

 Naturklagenævnet så ind og vurderer, men man vurderer ikke ud fra, hvad der  

 er godt for fugle- og dyreliv og naturen, hvad naboer og almenvellet mener,  

 (det var jo ellers det, der var hensigten). Nej, man går ind og vurderer,  

 hvad er der skrevet for 35 år siden, som om intet har forandret sig gennem 35  

 år.
Man går for det meste ind og vurderer, hvad amtsrådsmedlemmerne har sagt,  

 for det er dem, der har ansvaret for "det åbne land", som man  

 siger, og så dømmer man faktisk efter det.
 Her er det helt forståeligt, at der falder utrolig mange afgørelser, som  

 befolkningen simpelt hen ikke forstår et klap af, og det har da også  

 resulteret i, at Naturklagenævnets afgørelser ikke har den respekt, som det  

 burde have.
 Man kan sige, at med de afgørelser, der er truffet i sagerne om  

 Krudtpeter, Søpeter, Skur-Niels og mange andre, så er respekten væk for  

 Danmarks øverste naturdomstol.
 Et bevis på, at disse emner har optaget den almindelige dansker, så vi, da  

 Krudtpeter gennem en lille annonce samlede 1400 mennesker i Hannes-Hallen den  

 20. februar 1995, og hvor yderligere ca. 1500 måtte køre forgæves på grund af  

 pladsmangel i hallen.
Denne beretning må vi formode vil blive liggende i årtier.
Derfor er den  

 en historisk beretning, som bør beskrive de virkelige forhold i 1996-97 og  

 dermed også, at det var de årstal, hvor medlemstallet inden for Danmarks  

 Naturfredningsforening raslede ned, og hvor alternative organisationer som  

 f.eks. "Kyst, Land og Fjord" gik op i medlemstal, fordi Danmarks  

 Naturfredningsforening er så gammel en institution, at den er så infilteret i  

 dommerstanden og retsstanden samt det politiske liv, at foreningen ikke  

 længere tager hensyn til naturen, men derimod til venner og bekendte, og hvad  

 deres forgængere har sagt for 30 år siden.
De nye organisationer tager hensyn  

 til de forhold, der rent faktisk eksisterer i dag.
Og ser man på skatteområdet, står det ikke meget bedre til her.
Enhver,  

 der kender bare lidt til systemet og går lidt op i, hvordan skatteansættelse  

 foregår, og hvad der skal til for at få den ændret, giver op på forhånd.
Det er jo sådan, at først skal man klage til embedsmænd i sin kommune, og  

 for at gøre det skal man være godt skolet.
Det vil sige, at de fleste så skal  

 have en revisor eller advokat med sig.
Der starter det økonomiske  

 tælleapparat.
Derfor giver "almindelige" mennesker op allerede  

 efter et par telefonsamtaler og måske et par breve til forvaltningen.
Så er der nogle hårdhudede, der forsøger at gå op til det kommunale  

 skatteankenævn (politisk udpeget), men de fleste, der har prøvet det, ved jo  

 godt, at i en typisk kommune, er den offentligt ansatte sekretær for  

 Skatteankenævnet jo kollega med den medarbejder i skatteforvaltningen, som  

 har afgjort den pågældende skatteyders sag.
Så derfor er det typisk sådan, at  

 sekretæren i Skatteankenævnet jo ikke vil være illoyal over for en kollega og  

 derfor foreslår over for Skatteankenævnet at stadfæste sin kollegas  

 afgørelse.
Og da Skatteankenævnets medlemmer oftest gør, som deres sekretærer  

 pålægger dem, så er det kun de færreste, der får medhold her.
Så er der de dobbelt hårdhudede.
De går videre til Landsskatteretten.
Der  

 kunne man faktisk også forestille sig, at der blev skelet lidt til de  

 politiske partier, for Landsskatterettens personer er jo også politikere, og  

 mon ikke de skeler lidt til, hvad deres politiske kolleger har sagt eller  

 gjort i den pågældende kommune? Og hver gang man går et trin op i klagesystemet, så koster det penge.  

 Taber man så også i Landsskatteretten, så skal man gå domstolenes vej.
Og her  

 er så to eller tre instanser, som man kan forelægge sin sag.
Men for at gå så  

 langt skal man være tredobbelt hårdhudet og have råd til at betale store  

 omkostninger.
Og man skal både have råd og nerver til, at der kan gå op til  

 flere år, før sagen er blevet afgjort.
Vi har jo set eksempler her i de  

 seneste dage på, at der kan gå op til 20 år.
Ja, så er der mange der tænker:  

 Selv om jeg er blevet uretfærdigt behandlet, så har jeg kun et liv, og det er  

 for kort til at spilde 20 år mod bureaukraterne og uretfærdigheden for at få  

 ret.
Hvis borgerne skal opfatte, at de er mere med i processen - altså mere  

 demokrati - må vi have flere folkeafstemninger.
Det er der mange politikere  

 og politiske partier der siger til vælgermøder ude i forsamlingshusene, men  

 desværre, når det kommer til stykket, så ønsker politikerne ikke at blive  

 frataget nogen magt.
Det viser resultaterne i Folketingssalen, hvor  

 Fremskridtspartiet flere gange har fremsat lovforslag om folkeafstemning - de  

 bliver nedstemt hver gang.
Det er et tegn på, at de, der sidder på magten,  

 ikke ønsker at dele ud af den magt til folket.
Ved at lægge flere sager ud  

 til afstemning vil der blive debat, røre og engagement i befolkningen.
Det  

 kan vi bl.a. se af EU-afstemningerne den 2. juni 1992 om Traktaten om Den  

 Europæiske Union og igen den 18. maj 1993 om Edinburgh-afgørelsen og  

 Maastricht-Traktaten.
Både ved den første afstemning, hvor 49,3 pct. stemte  

 ja og 50,7 pct. stemte nej, og ved den anden afstemning, hvor 56,7 pct.  

 stemte ja og 43,3 pct. stemte nej, var stemmeprocenterne meget høje, nemlig  

 henholdsvis 83,1 pct. og 86,5 pct.
Med andre ord var befolkningens engagement  

 i sagen stort, selv om problemstillingen var ret kompliceret.
Vi er også nødt til at se på processen inden for arbejdsmarkedet, hvor den  

 almindelige arbejdsmand faktisk ikke kan få lov til enten at stå i den  

 fagforening, han ønsker eller helt være fri for nogen.
Det strider imod  

 almindelig retsopfattelse og imod grundloven, men alligevel kan der ikke  

 blive et flertal i Folketinget, der reelt gør noget ved det forhold, at en  

 almindelig lønmodtager mere eller mindre bliver truet ind i  

 forskellige/bestemte fagforeninger.
Hovedårsagen er jo, at man slår  

 fagforening og arbejdsløshedskasse sammen og siger, at man ikke kan være  

 medlem det ene sted uden også at være medlem det andet sted.
Det er en  

 medvirkende årsag til, at man mister troen på demokratiet.
Mere demokrati til befolkningen og mindre magt til dem, der styrer.
I dag  

 bliver der jo drevet gæk med grundlovens bestemmelser om, at ejendomsretten  

 er ukrænkelig.
 På mange områder i denne henseende ser man ofte, at borgernes  

 retssikkerhed bliver krænket, og det gør den jo ved, at et flertal i  

 Folketinget laver love og bekendtgørelser, som helt klart giver de offentlige  

 instanser ret til at slå borgerne oven i hovedet og tilsidesætte  

 ejendomsretten - imod grundlovens intention.
På udvalgets vegne H.P.
Clausen formand Bilagsfortegnelse  1. Brev af 17. maj 1994 fra statsminister Poul  

 Nyrup Rasmusse til Folketingets formand. 2. Ideskitse til kortlægning af  

 »Demokrati og magt i Danmark«, Statsministeriet, 17. maj 1994. 3.  

 Henrik Jensen: Interview med Gudmund Hernes om den norske magtudredning  

 (notat), Folketinget, februar 1996. 4. Henrik Jensen: Interview med Johan P.  

 Olsen om den norske og den svenske magtudredning (notat), februar 1996. 5.  

 Henrik Jensen: Interview med Olof Petersson om den svenske magtudredning  

 (notat), Folketinget, februar 1996. 6. Henrik Jensen: Magtudredning på norsk  

 (notat), Folketinget, januar 1996. 7. Henrik Jensen: Magtudredning på svensk  

 (notat), Folketinget, januar 1996. 8. Hanne Rasmussen, Notat om forskning i  

 Danmark med relation til emnerne demokrati og magt, Folketinget, december  

 1994. 9. Peter Søndergaard: Økonomisk magt - en oversigt over de sidste cirka  

 10 års danske forskning af økonomiske magtforhold.
10. Michael Wolfe: Magt og demokrati: Forskningsoversigt.
Organisationers  

 og bevægelsers rolle og indflydelse, august 1994.
 11. Paul Holt: Det lokale folkestyres arbejdsvilkår - en  

 forskningsoversigt.
 12. Finn Hansson: Oversigt over dansk forskning i internationaliseringens  

 betydning for folkestyret, august 1994.
 13. Paul Holt: Den nye teknologi og informationssamfundets muligheder og  

 konsekvenser for folkestyret.
 14. Nils Bredsdorff og Peter Søndergård: Oversigt inden for emnet: De  

 politiske partier - herunder funktion og rekruttering.
15. Annelise Quistorff: Statsret.
En oversigt over de seneste 10 års  

 forskning inden for faget statsret, Folketinget.
 16. Kristian Hvidt: Litteratur om politisk kommunikation, massemedier og  

 opinion 1984-94, Folketinget, 1994.
17. Nils Bredsdorff: Centraladministrationens magt.
Oversigt over  

 forskning inden for emnet: Centraladministrationens forhold til Folketinget,  

 ministrene og interesseorganisationer.
 18. Hanne Rasmussen: Valg og vælgeradfærd, Folketinget, 1994.
19. H.P.
Clausen: Notat til Udvalget vedrørende Analyse af Demokrati og  

 Magt i Danmark, Folketinget, november 1994.
 20. Hanne Rasmussen: Rapport fra høringen om »Folkestyret i  

 informationssamfundet«, Folketinget/Statsministeriet, marts 1996.
 21. Carsten Greve: Resume fra konferencen om den grå zone, Aalborg  

 Universitet, august 1996.
 22. Lars Bille & Jørgen Elklit: De politiske partier - notat til  

 Folketingets Udvalg vedrørende Analyse af Demokrati og Magt i Danmark, april  

 1996.
 23. Henrik Jensen: Det svenske demokratiråd (notat), Folketinget, juni  

 1996.
24. Spørgsmål nr.
S 1204 (folketingsåret 1996-97) til forskningsministeren  

 af Bertel Haarder (V) om antallet af samfundsvidenskabelige  

 forskningsårsværker på universiteter m.v. og svaret herpå.
25. Brev af 24. februar 1995 fra gruppeformand Ivar Hansen, Venstre, til  

 formanden for Udvalget vedrørende analyse af demokrati og magt i Danmark,  

 H.P.
Clausen.
Bilag 1 København, den 17. maj 1994 Folketingets formand Christiansborg Kære formand:
Som du ved, lovede jeg ved forspørgselsdebatten om demokratisering af det  

 økonomiske liv den 19. april at drøfte tilrettelæggelsen af en analyse af  

 demokrati og magt i Danmark med lederne af Folketingets partier.
Det er på  

 den baggrund, jeg nu henvender mig til dig om tilrettelæggelsen af et sådant  

 analysearbejde.
På mit møde med partilederne i dag var der enighed om at bede Folketinget  

 overveje, hvordan tingets partier i fællesskab kan udarbejde et ideoplæg til  

 analysearbejdet om magt og demokrati i Danmark.
Det blev på mødet foreslået  

 at nedsætte et ad hoc-udvalg til at løse opgaven.
Det har været regeringens udgangspunkt, at analysearbejdet bør have sit  

 afsæt i partiernes syn på folkestyrets vilkår og magtforholdene i Danmark.  

 Samtidig er det dog vigtigt, at selve analysearbejdet tilrettelægges på en  

 måde, som sikrer forskerne uafhængighed i valg af problemstilling og metode.  

 Derfor var der blandt partilederne enighed om at afgrænse opgaven for de  

 politiske partier til et ideoplæg, der bredt angiver emneområder, som ønskes  

 belyst i analysen.
Til inspiration vedlægger jeg regeringens ideskitse, som  

 er udleveret til partilederne.
Jeg forestiller mig, at ideoplægget realistisk kunne ligge klar efter  

 sommerferien, hvorefter regeringen vil konsultere Statens  

 Samfundsvidenskabelige Forskningsråd om den praktiske og videnskabelige  

 tilrettelæggelse af et sådant projekt, herunder finansieringsbehov og  

 -muligheder.
Der var blandt partilederne enighed om, at denne tidsplan vil  

 muliggøre igangsætning af forsknings- og analysearbejdet i løbet af  

 efteråret.
De bedste hilsner Poul Nyrup Rasmussen STATSMINISTERIET Bilag 2 Ideskitse til kortlægning af »Demokrati og magt i Danmark« Folkestyret har med succes udviklet og tilpasset sig nye arbejdsvilkår  

 igennem generationer.
Det er en del af folkestyrets styrke, at det selv  

 identificerer behov for ændringer i institutioner og arbejdsformer og dermed  

 sikrer folkestyret under forandrede samfundsmæssige betingelser.
Det danske samfund har de seneste årtier gennemgået store forandringer, og  

 forandringerne synes at tage til i styrke og i tempo.
Nye teknologier, det  

 økonomiske livs internationalisering, ændrede kulturelle og sociale  

 adfærdsmønstre skaber nye magtrelationer og forandrer befolkningens  

 indflydelsesmuligheder på de politiske beslutninger.
 Dermed ændres også arbejdsbetingelserne for folkestyrets institutioner.
 Regeringen foreslår derfor Folketingets partier at medvirke ved  

 igangsætning af et forsknings- og analysearbejde under overskriften  

 »Demokrati og magt i Danmark«.
 Regeringen har allerede taget fat på dele af problemkredsen med  

 nedsættelse af et medieudvalg, et udvalg om informationssamfundet år 2000, en  

 kommission for fremtidens beskæftigelses- og erhvervsmuligheder samt et  

 udvalg om demokrati og åbenhed om pensionsinstitutternes  

 investeringsbeslutninger.
 Formålet med dette nye initiativ er at belyse folkestyrets funktion i bred  

 forstand, herunder organisationers, bevægelsers og økonomiske magtstrukturers  

 indflydelse i samfundet samt internationaliseringens konsekvenser for  

 gennemsigtighed og synliggørelse af beslutninger, indflydelse og magt i  

 samfundslivet.
 Blandt de temaer, som bør belyses i tilknytning til »Demokrati og  

 magt i Danmark«, herunder de politiske partiers funktion og  

 rekrutteringen til det politiske liv, er:
- magtstrukturer i det økonomiske liv, - organisationers og bevægelsers rolle og indflydelse, - det lokale folkestyres arbejdsvilkår, - nye indflydelseskanaler i hverdagslivets institutioner, - internationaliseringens konsekvenser for folkestyret, - den nye teknologi og informationssamfundets muligheder og konsekvenser  

 for folkestyret.
Udvalget vedrørende analyse af demokrati og magt i Danmark Bilag 3 Henrik Jensen udvalgssekretær, PhDFolketinget, februar 1996 NOTAT INTERVIEW MED GUDMUND HERNES OM DEN NORSKE MAGTUDREDNING Gudmund Hernes er helseminister og tidligere kirke-, uddannelses- og  

 forskningsminister.
Han har været professor i Bergen og Oslo og har bl.a. en  

 Ph.D.-grad fra det amerikanske Johns Hopkins University på en afhandling om  

 Stortingets stående udvalg.
Gudmund Hernes var sammen med Johan P.
Olsen  

 primus motor i den norske magtudredning.
»Hvorfra kom ideen og initiativet til den norske  

 magtudredning?» »Ideen kom fra, hvad der på norsk blev kaldt »tænkeloftet«,  

 som var et socialdemokratisk programudvalg.
En sådan udredning var faktisk en  

 del af Arbeiderpartiets 100-dages program ved Stortingsvalget i 1969, men  

 magtudredningen begyndte først i september 1972. Det var i øvrigt den  

 socialdemokratiske regering Brattelis sidste beslutning, før den måtte gå af  

 efter folkeafstemningen om EF i september 1972.' »Hvordan kom politikerne ind i billedet, og hvori bestod den  

 skepsis, som blandt andet nogle borgerlige politikere gav udtryk  

 for?» »De andre partiers skepsis lå først og fremmest i deres frygt for, at  

 den socialdemokratiske regering ville bruge projektet politisk, altså en  

 slags »politisk inficeret« forskning og analyse af det borgerlige  

 samfund og af de interesser, som de borgerlige partier repræsenterede.  

 Organisatorisk kom denne skepsis til udtryk ved, at magtudredningen ikke bare  

 havde en 3-mands forskergruppe i spidsen; den havde også tilknyttet et  

 politisk sammensat rådgivende udvalg.
Reelt måtte den nye regering, som kom  

 til efter EF-valget i 1972, vælge mellem enten at stoppe magtudredningen  

 eller sørge for, at den ikke fik en politisk uacceptabel slagside.
Det var  

 også medvirkende til, at det 12 mand store rådgivende udvalg senere blev  

 udvidet og endte med at være dobbelt så stort.' »Fik den politiske skepsis og rådsgruppens aktiviteter nogen  

 betydning i praksis i form af begrænsninger på forskningsfriheden?» »Nej, det havde ingen betydning.
Derimod fik det konsekvenser på to  

 andre måder: Den ene var, at den bredere politiske sammensætning af  

 rådsgruppen gav os større legitimitet, hvilket var nyttigt i nogle  

 sammenhænge.
For eksempel så rådsgruppen vores spørgeskemaer, før vi sendte  

 dem ud.
Vi kunne så henvise til, at rådsgruppen havde sagt god for skemaerne,  

 når eventuelle skeptikere senere skulle overtales til at udfylde dem.
Den  

 anden rolle, som det spillede, var, at vi to gange om året over for  

 rådsgruppen måtte fremlægge vores forskningsplaner.
Det betød, at vi et par  

 gange om året var tvunget til at gøre intern status og planlægge og  

 gennemtænke vores aktiviteter.« »Efter magtudredningens afslutning skrev du en bog, »Oss i  

 mellem«, om regering og Storting, som bygger på magtudredningens  

 materiale, men i selve magtudredningens publikationer optræder Stortinget og  

 dets partigrupper kun i meget begrænset omfang.
Hvad er forklaringen på  

 det?» »Jeg var før og under magtudredningen med i den såkaldte  

 »Levekårsundersøgelse«.
I den sammenhæng publicerede jeg en  

 rapport, »Demokrati og politiske ressourcer«, som faktisk inddrog  

 partierne, den politiske deltagelse og fremkomsten af organisationssamfundet.  

 Det var nærmest lidt af et tilfælde, at rapporten ikke også blev publiceret  

 som led i magtudredningen.
Hertil kom så, at Stortinget ikke spillede nogen  

 fremtrædende rolle i mandatet for magtudredningen.' »De ganske vist begrænsede analyser, som I trods alt har med om  

 Stortinget, tegner et ret pessimistisk billede af Stortingets politiske  

 betydning.
Vil du mene, at det billede også er aktuelt i dag?» »Ser man isoleret på forholdet regering-Storting, så har Stortinget  

 fået en større betydning, fordi vi har haft flere mindretalsregeringer.  

 Derimod har massemedierne taget noget fra Stortinget.
Det spiller ikke den  

 samme rolle længere som debatarena.
Når eksempelvis finanslovforslaget  

 offentliggøres i vore dage, så bliver partiernes repræsentanter i tv og radio  

 tvunget til at forholde sig til finanslovforslaget, næsten før de har haft  

 mulighed for at læse det, endsige at diskutere det i Stortinget.« »Hvis du nu skulle lave en magtudredning i dag, hvilke områder  

 ville du så kaste dig over?» »Jeg tror faktisk, at jeg ville kaste mig over mange af de samme  

 områder, som vi undersøgte dengang: organisationerne, forvaltningen,  

 massemedierne, de multinationale selskaber, erhvervslivet; men så ville jeg  

 også medtage Stortinget.
Jeg ville måske nok forsøge at lægge mere vægt på  

 forløb og processer, som skaber forskydninger i samfundet.
Det ville også  

 være godt, hvis man kunne sammenligne resultater over tid.
Derudover ville  

 hele spørgsmålet om internationaliseringen og ikke mindst, hvad der sker i et  

 land, der som Norge står uden for det europæiske fællesskab, trænge sig  

 på.« »Du har en fortid som politolog og magtudreder.
I dag er du  

 politiker og »magthaver«.
Har dette rolleskifte ændret dit billede  

 af »magtens cirkler«, nu hvor du selv er en del af dem?» »Nej, egentlig ikke.
Jeg synes, at der er fin harmoni mellem det  

 billede, jeg som forsker havde »udefra« af det politiske system, og  

 det billede, jeg i dag har »indefra« som minister.
Dog vil jeg nok  

 sige, at der er større mulighed for individuel handling og initiativ end det  

 billede, som jeg var med til at tegne i magtudredningen.
Selv om vores  

 billede nok i hovedsagen var rigtigt, så var vi måske nok lidt for  

 »strukturalistiske« ved at lægge for megen vægt på strukturer og  

 for lidt på den individuelle handlemulighed.
Og den individuelle  

 handlemulighed er der faktisk.
Har man først lagt en politisk linje, så har  

 man som minister faktisk gode muligheder for at følge den op.
Et andet punkt,  

 hvor mit billede har ændret sig lidt, er med hensyn til den strategiske  

 rolle, som massemedierne spiller.
Massemedierne har stor betydning, når man  

 er minister.
Man kan ikke overbevise nogen i Stortinget direkte.
Men hvis de  

 i Stortinget ser, at medierne drejer i en bestemt retning og folkeopinionen  

 følger med, så kan man via medierne også flytte holdningerne hos Stortingets  

 repræsentanter.' »Er der i øvrigt andre ting i det politiske liv, som har  

 overrasket dig?» »Ja, den rolle, som embedsværket spiller.
Efter at jeg havde forladt  

 min tidligere ministerpost, reagerede embedsværket næsten som en krokodille,  

 der kom op af vandet for at tilbagetage de positioner, som den politiske  

 ledelse havde lagt.
Embedsværket i mit tidligere ministerium reagerede næsten  

 på det interne ministerskifte, som om det var et regeringsskifte.
Det var en  

 stærk oplevelse.« »Hvis du kikker på magtudredningen først med forskerbriller og  

 dernæst med ministerbriller, hvad vil du så sige, har været dens største  

 fortjeneste?» »Den satte en anden dagsorden for forskningen.
Den gav også et andet  

 grundbillede af, hvordan det norske politiske system fungerede.  

 Magtudredningen blev næsten en herskende ortodoksi.
På et tidspunkt  

 diskuterede jeg for eksempel heftigt nogle ting med min søn, og så slog han i  

 bordet og sagde: »Det, du siger der, står ikke i magtudredningen,  

 far!».
Det betød jo i realiteten, at magtudredningens resultater var  

 gået ind i undervisning og i lærebøger og altså havde bredt sig ud i  

 samfundet.
Man kan måske godt sige, at magtudredningen blev en ortodoksi i en  

 grad, så den burde udfordres med et modbillede.
Sat lidt på spidsen så har en  

 væsentlig del af den norske samfundsforskning været en dialog med  

 magtudredningen.
Og man støder faktisk i nye samfundsvidenskabelige analyser  

 fortsat på henvisninger til magtudredningen.
Hvad angår det politiske, så blev vores resultater brugt af flere  

 regeringer.
De blev også anvendt i en stortingsmelding om skibsfarten.  

 Magtudredningens slutrapport var også til behandling i Stortinget, men man  

 kan sige, at Stortinget som organ ikke er udrustet til at diskutere  

 principielle sager eller sammenhænge mellem konkrete og principielle sager,  

 heller ikke når emnet er Stortinget selv.
Desuden kom magtudredningen til  

 debat sent om aftenen en af de sidste dage før sommerferien.
Så der blev kun  

 en kort politisk debat i Stortinget af selve udredningen.
Siden hen, efter at magtudredningen afsluttedes, har man faktisk i alle  

 partigruppers programmer kunnet finde spor af magtudredningen.
Den har  

 leveret skyts til alle de politiske partier.
Det viser i øvrigt, at den  

 frygt, som man i begyndelsen havde fra borgerligt hold for, at  

 magtudredningen var ensidig partipolitisk, viste sig ubegrundet.« Udvalget vedrørende analyse af demokrati og magt i Danmark Bilag 4 Henrik Jensen udvalgssekretær, PhDKøbenhavn, februar 1996 NOTAT INTERVIEW MED JOHAN P.
OLSEN OM DEN NORSKE OG DEN SVENSKE MAGTUDREDNING Johan P.
Olsen er blandt andet tidligere professor i Bergen og er faglig  

 leder ved det såkaldte ARENA-projekt (Advanced Research on the  

 Europeanisation of the Nation-State). Han var sammen med Gudmund Hernes  

 primus motor i den norske magtudredning og sad efterfølgende med i  

 ledelsesgruppen for den svenske magtudredning.
Sammen med Jon Elster og Johan  

 Galtung er Johan P.
Olsen formentlig i dag den internationalt bedst kendte  

 norske samfundsforsker bl.a. i kraft af sine synspunkter - ofte betegnet som  

 »nyinstitutionalisme« - som findes formuleret i en række artikler  

 og en bog skrevet sammen med amerikaneren James G.
March om politiske  

 institutioners betydning.
»Hvordan kom du selv ind i den norske magtudredning, og hvorfor  

 gik du med ind i projektet?» »Jeg var meget i USA på det tidspunkt og blev kontaktet af  

 statssekretæren i Finansdepartementet, som spurgte, om jeg ville være leder  

 af magtudredningen.
Det afslog jeg, men så kom Gudmund Hernes med et forslag  

 om, at han ville godt være leder, hvis jeg gik med ind i projektet.
Jeg  

 skulle tilbage til Bergen, og magtudredningsprojektet så fagligt spændende  

 ud.« »Hvad var det ved magtudredningsprojektet, som du fandt fagligt  

 spændende?» »Det hang nok sammen med, at jeg havde været vældig optaget af  

 mikrostudier, dvs. organisatoriske beslutningsprocesser og den slags.  

 Magtudredningsprojektet handlede derimod om, hvordan et helt samfund var  

 organiseret politisk.
Og der var lavet forfærdelig lidt forskning på det  

 tidspunkt på mange af disse punkter.
Der var store, store huller i kundskaben  

 om helt ordinære ting: Hvordan fungerede et departement, hvordan arbejdede  

 regeringen, hvordan var relationerne mellem regering og Storting og så  

 videre.
Disse spørgsmål kom dog først ind senere.
Oprindelig var  

 Arbeiderpartiet nok mest interesseret i den økonomiske magt i form af  

 ejerskab, kapitalkoncentration, netværk og lignende.
Efterhånden som  

 projektet udviklede sig, kom der imidlertid større vægt på politiske  

 magtforhold.« »Var magtprojektets udspring i Arbeiderpartiet og interessen for  

 økonomiske magtforhold medvirkende til at skabe forbehold hos f.eks. en Kåre  

 Willoch?» »Jeg var meget i USA på det tidspunkt og kender ikke detaljerne, men  

 det er klart, at det blev opfattet som et Arbeiderparti-styret program.
Det  

 viste sig så senere, at de, som var mest interesseret i og som reelt fulgte  

 mest med i projektet, var nogle af de store erhvervsorganisationer, som havde  

 været de mest skeptiske i begyndelsen.
Den skepsis forsvandt imidlertid meget  

 hurtigt, da de så, hvordan vi arbejdede.
Der opstod også relativt hurtigt  

 konsensus om, at det var et fagligt baseret og ikke et politisk styret  

 projekt.
Jeg fik i hvert fald ikke, og i øvrigt heller ikke senere under den  

 svenske magtudredning, nogen form for signaler eller ønsker af politisk  

 karakter, selv om begge udredninger var regeringsinitieret.
Hvis det var  

 sket, ville jeg i øvrigt også være hoppet af projektet.« »I fik med andre ord forskningsfrihed i praksis?» »Ja, absolut - et hundrede procent«.
»Det er en illusion at anse et parlament for eneste ledende og  

 dirigerende organ i et samfund, men omvendt: Når man læser hovedrapporten fra  

 den norske magtudredning, er Stortinget og især dets partigrupper påfaldende  

 fraværende, hvorfor?» »Forklaringen må nok især søges i selve mandatet.
Det var mest  

 økonomisk magt, bureaukratisk magt, organisationernes magt, mediernes magt,  

 altså faktorer, som begrænsede det folkevalgte organs styringsmuligheder, som  

 vi skulle kikke på.
Det, som vi lavede om Stortinget, lå jo nærmest uden for  

 mandatet.
Og her er det vigtigt at huske på de vilkår, vi havde: Vi var tre i  

 ledelsesgruppen, som nærmest arbejdede på deltid på projektet, og de andre i  

 projektet var i vidt omfang nyuddannede og hovedfagsstuderende.
Man må ikke  

 glemme de begrænsede ressourcer, som vi havde til rådighed.
Og der var en  

 tendens hos andre til at komme til os og sige, at vores projekt spændte alt  

 for vidt samtidig med, at de foreslog os at medtage lige akkurat det, som de  

 selv var interesseret i at få undersøgt!» »Nu er du selv inde på ressourcespørgsmålet: Hvordan fordelte I  

 ressourcer og projekter? Blev de f.eks. sure i Oslo over, at det hele gik til  

 Bergen?» »Altså for det første så kom der jo ikke særlig mange ressourcer til  

 projektet.
Hvis jeg husker rigtigt, stod der nærmest i kommissoriet, at  

 projektet skulle laves inden for de eksisterende budgetter.
Vi havde jo ikke  

 særlig store ressourcer.
Vi var formelt tre i styregruppen, som arbejdede på  

 programmet: Gudmund Hernes, Håvard Alstadheim og jeg, men Håvard Alstadheim  

 blev aldrig særlig aktiv i projektet.
Så det blev sådan, at Gudmund arbejdede  

 med økonomerne fortrinsvis om den økonomiske magt, og jeg arbejdede i  

 hovedsagen med politologerne om de politiske, organisationsmæssige og  

 bureaukratiske sider af magtspørgsmålet.
Det vigtigste, som skete i den  

 forbindelse, var, at vores begrænsede ressourcer styrede  

 undersøgelsesmetoderne.
Med de ressourcer, som vi havde, måtte vi blandt  

 andet bruge spørgeskemametoder i højere grad, end vi ville have gjort, hvis  

 vi havde haft flere ressourcer.« »Du har et godt kendskab til forskningsmiljøerne i USA, Sverige  

 og Norge og også i Tyskland, Italien og England.
Er der en større tradition i  

 Norge for samarbejde mellem politikere og forskere eller for, at  

 samfundsforskningen løser opgaver for det politiske system?» »Næh, jeg vil næsten sige snarere tværtimod.
Megen samfundsforskning  

 blev dengang lavet i opposition til eliterne og med en kritisk holdning og  

 afstand til f.eks. styringstankegange.
Det var måske lidt komisk, at der  

 dengang fandtes studier af de underprivilegerede, mens vi f.eks. ingen  

 studier havde overhovedet af magteliter.
Vi havde f.eks. næsten ingen studier  

 af det norske bureaukrati.
Så da vi begyndte, var det faktisk efter min  

 opfattelse et rimeligt klart brud med en tradition.« »Selv om I ikke fik så meget med i magtudredningen om Stortinget  

 og partigrupperne, så er det billede, I tegner, blandt andet i kraft af at I  

 taler om »segmentering« og »jerntrekanter«, et billede,  

 hvor magten er gledet fra parlamentet over til andre grupperinger som  

 forvaltningen og organisationerne.
Holder det billede i dag?» »Næh, man må se det i sin sammenhæng.
Der var dengang en opfattelse  

 af staten som en meget centraliseret, hierarkisk og planlæggende stat, næsten  

 med finansministeriet som styrende.
Det, vi ville ved at tale om den  

 segmenterede stat, var at pege på muligheden af en anden tolkning, hvor  

 staten ikke var en enhedsstat.
Og vores tolkning fik større gennemslag, end  

 vi havde troet.« »Hvis du kikker på magtudredningen i dag, hvad ville du så sige  

 er dens største fortjeneste i forhold til offentligheden, i forhold til  

 forskningsmiljøet og i forhold til politikerne og det politiske system i  

 bredere forstand?» »Inden for forskningsmiljøet havde magtudredningen nærmest en  

 uddannelses- og rekrutteringsfunktion.
Vi var med til at rekruttere folk til  

 projektet, som i dag har doktorgrader og sidder i professorater eller andre  

 ledende stillinger inden for fagmiljøerne.
De fik en ganske stor faglig  

 træning via projektet.
Vi fik også opbygget en betydelig ekspertise og en  

 slags kompetence til at arbejde i teams i et ellers relativt individualiseret  

 forskningsmiljø.
Hvad angår politikken og samfundslivet, vil jeg sige, at det vigtigste var  

 nok, at vi begyndte at få data på områder, hvor der ikke havde været data  

 før.
Der var en del ting, som det efter projektet ikke længere var muligt at  

 sige, i den forstand, at: Vi havde måske ikke fundet »Sandheden« om  

 det norske politiske system, men vi havde i hvert fået reduceret  

 udfaldsrummet af fejlagtige opfattelser af det norske politiske system.
Og  

 magtudredningens resultater begyndte jo at blive brugt relativt hurtigt.  

 Mange brugte magtudredningens resultater, naturligvis selektivt, til støtte  

 for deres egne synspunkter, mens de mindre hyppigt argumenterede imod os.
Det  

 var ikke ualmindeligt at høre nogen sige, at magtudredningen havde vist det  

 eller det - selv om vi nu ikke altid havde vist det.
Det blev en slags ritual  

 at henvise til magtudredningen.
Men det viste sig, at Stortingsmiljøet og regeringen ikke var i stand til  

 at tage den udfordring op, som vi rejste dengang, og som er endnu vigtigere  

 at tage op i dag, nemlig forholdet mellem de institutionelle sfærer i  

 samfundet, mellem økonomi og politik, bureaukrati og organisationer og de  

 forskydninger, som er sket herimellem.' »Hvilken betydning har magtudredningsprojektet haft for dit eget  

 forskerforløb, ud over at du bagefter blev involveret i den svenske  

 magtudredning?» »Jeg har i grunden arbejdet med to sæt af problemstillinger.
I USA  

 har jeg arbejdet med problemstillinger, som væsentligst var relateret til  

 organisationsteori, og her i Norge har jeg mere arbejdet med generel  

 statsvitenskap.
På en måde smeltede begge sæt af problemstillinger sammen i  

 magtudredningen.
Og jeg tror, at magtudredningen lærte mig nødvendigheden af  

 at se på større sammenhænge og fik mig til at modarbejde tendensen til alt  

 for ekstrem specialisering, hvor man kun ser på et enkelt område, en enkelt  

 sektor, et bestemt politikområde.
Jeg tror ikke, at man ud fra en sådan  

 specialiseret tilgang kan forstå sammenhængene, bindingerne, konflikterne og  

 de forskellige logikker mellem forskellige institutionelle sfærer i  

 samfundet.
Den slags sammenhænge er der relativt få forskere, som i dag er  

 villige til at gå løs på.« »Hvis man skulle lave en magtudredning i dag, hvilke  

 problemstillinger skulle man så give første prioritet, ville du  

 mene?» »Forholdene var anderledes dengang.
Den norske magtudredning blev  

 gennemført, da den nordiske velfærdsstat var på toppen.
Da den svenske  

 magtudredning kom, var der helt klare stagnationstendenser.
I dag mener jeg, at man skulle kikke på to ting.
Det første element ville  

 være europæiseringen og internationaliseringen, altså forholdet mellem det  

 statslige, det overstatslige niveau og det subnationale niveau, og  

 nationalstatens fremtidige rolle.
Det andet er forskydningerne mellem  

 markedsorganisering og politik og forholdet mellem velfærdsstaten og det  

 civile samfund.
Grænserne mellem det offentlige og det private lå f.eks. mere  

 fast dengang.« »Ville den norske magtudredning have fået en anden karakter, hvis  

 man i højere grad havde betonet demokratiaspektet i stedet for  

 magtaspektet?» »Jeg tror ikke, at vi med de ressourcer, som vi havde, kunne have  

 gjort det meget anderledes.
Vi var arbejdsmæssigt meget overlæsset.  

 Svenskerne inddrog nok i højere grad demokratiaspektet.« »Nu er du selv inde på den svenske magtudredning.
Hvori ser du de  

 vigtigste forskelle mellem den norske og den svenske magtudredning, hvis man  

 ser på ressourcer, organisering og resultater?» »Ressourcerne var væsentlig flere i Sverige.
Hvad angår organisering,  

 var der for den norske magtudrednings vedkommende tale om mere organisatorisk  

 koncentration: Det meste af den norske magtudredning blev gennemført i et  

 relativt lille miljø i Bergen.
Den svenske magtudredning involverede nok en  

 forholdsvis større del af det svenske forskningsmiljø. Et interessant  

 resultat af den norske magtudredning var, at bøgerne i så stort omfang blev  

 brugt som pensumlitteratur på universiteterne.
Jeg ved ikke, om den svenske  

 magtudredning fik helt den samme gennemslagskraft.« »I din egen bog, »Demokrati på svensk«, som var en del  

 af den svenske magtudredning, er du selv inde på to demokratiopfattelser, en  

 mere individcentreret og en samfundscentreret demokratiopfattelse, hvilket jo  

 er to opfattelser som går igen mange steder i europæisk tænkning.
I antyder i  

 den svenske magtudredning, at den samfundscentrerede individopfattelse havde  

 tabt terræn til en mere individcentreret opfattelse.
Hvis du kikker på Norge  

 og Sverige, har der så været en tendens til, at denne udvikling er  

 fortsat?» »Ja, der er ingen tvivl om, at det er hovedtendensen.
Men i forhold  

 til min bog skal man dog være opmærksom på, at man godt kan have to  

 betydninger af en individcentreret opfattelse: Den ene ser individet som en  

 egoistisk, markedsorienteret rationel aktør, mens den anden fokuserer mere på  

 individet som en person, der danner sig sine egne selvstændige meninger om og  

 opfattelser af normerne i samfundet.
Jeg fik desværre ikke udviklet denne  

 distinktion i min bog.
Men jeg er ikke i tvivl om hovedtendensen, selv om der  

 dog også i samfundet er tendenser, som går i en mere kollektiv retning.« »Det sidste spørgsmål: I dag sidder du som leder af  

 ARENA-projektet.
Kan du meget kort beskrive projektets baggrund, formål og de  

 ressourcer, I har fået til at gennemføre projektet?» »Vi har nu helt andre ressourcer end under magtudredningen: Vi er  

 blevet lovet 10 millioner pr. år i 10 år.
Og jeg tror i øvrigt ikke, at  

 ARENA-projektet eller en række andre projekter havde fået ressourcer i samme  

 omfang, hvis det ikke havde været for magtudredningen.
Materielt set er vi i  

 en helt anden situation.
ARENA er et program om nationalstaten i Europa,  

 finansieret af det norske samfundsforskningsråd og med klar kompetence til at  

 opbygge et forskningsnetværk.
Det er et grundforskningsprojekt, ikke anvendt  

 forskning, med en klar kompetence til at opbygge et forskningsnetværk.  

 Baggrunden var vel nok en vilje til ikke at lægge »låg« på debatten  

 om Europa og også en enighed om, at det er nødvendigt med et bedre  

 informationsgrundlag om de ændringsprocesser, som foregår i øjeblikket.' Udvalget vedrørende analyse af demokrati og magt i Danmark Bilag 5 Henrik Jensen udvalgssekretær, PhDFolketinget, febraur 1996 NOTAT INTERVIEW MED OLOF PETERSSON OM DEN SVENSKE MAGTUDREDNING Olof Petersson er docent i »statsvetenskap« (politologi) ved  

 universitetet i Uppsala og tiltræder i 1996 et professorat samme sted.
Han  

 har sideløbende med sin forskning siddet i forskellige kommissioner.
Olof  

 Petersson var den drivende kraft i ledelsesgruppen for den svenske  

 magtudredning.
»Formelt startede den svenske magtudredning med et  

 regeringsdirektiv i 1985, men hvorfra kom ideen og initiativet til den  

 svenske magtudredning, og hvilken rolle spillede den norske magtudredning i  

 den forbindelse?» »Inspirationen kom uden tvivl fra det norske magtudredningsprojekt.
I  

 slutningen af 1970'erne og begyndelsen af 1980'erne, da der var kommet en del  

 rapporter fra den norske magtudredning, var der fra forskelligt hold gjort  

 flere forsøg på at få svenske politikere til at interessere sig for et  

 lignende projekt i Sverige.
Forskellige partier i Riksdagen var ude med  

 sådanne tanker.
Aftonbladet havde i lederartikler krævet det.
LO havde peget  

 på nødvendigheden af et sådant projekt.
Og ikke mindst SNS, Studieforbundet  

 Naringsliv och Samhalle, som bl.a. havde oversat og udgivet flere bøger fra  

 den norske magtudredning, argumenterede for det.
Jeg tog ikke selv del i debatten, men blev ringet op af Ingvar Carlsson.  

 Det viste sig, at regeringen var kommet ret langt med et udkast til mandat,  

 som muligvis havde cirkuleret blandt socialdemokratiske samfundsforskere.
Han  

 sagde, at man lagde vægt på, at det, ligesom i Norge, blev en ren  

 forskergruppe, som kom til at sidde med det.
Der var dog et punkt, hvor  

 regeringen gik en anden vej end den norske: Man ville ikke som i Norge have  

 en »politisk« referencegruppe med organisationsfolk og politikere,  

 men en referencegruppe bestående af forskere.
Det syntes jeg var en klog  

 beslutning.
Referencegruppen kom til at spille en stor rolle under projektet  

 og fungerede som en kontrolstation.
Dens sammensætning med lutter forskere  

 betød også en markering af, at projektet var et videnskabeligt projekt.' »Hvilken rolle spillede det, at I havde en ikke-svensker, nemlig  

 Johan P.
Olsen med i ledelsesgruppen?» »Ja, det tvang os jo til at se lidt på Sverige udefra, og det var  

 vigtigt.
Det forhold, at vi havde en historiker, Yvonne Hirdman, med i  

 gruppen, betød også, at vi, hvilket vi også var interesseret i, fik lagt en  

 historisk udviklingsdimension ind i analyserne, hvor det var muligt.« »Hvordan fordelte I de forskningsressourcer, som I fik? Hvem traf  

 beslutningerne og efter hvilke kriterier?» »Vi stræbte fra starten efter at få etableret en glasklar  

 ansvarsfordeling, så det fremgik, hvem der havde ansvaret for hvilke  

 undersøgelser.
De 33 millioner kroner, som vi fik fra regeringen, blev  

 overført til Uppsala Universitet.
Det blev altså universitetet og ikke  

 regeringen, som administrerede bevillingen.
Med hensyn til fordelingen af  

 midlerne så fungerede vi i ledelsesgruppen nærmest som et  

 forskningsråd.« »Hvis I fungerede som et forskningsråd, hvilke kriterier lagde I  

 så til grund for, hvem der blev inddraget i magtudredningen?» »Vi kunne ikke lave faste ansøgningsskemaer.
Det ville være  

 administrativt alt for tungt.
Vi satte os ned og lavede ud fra direktivet en  

 liste over projekter, som vi gerne ville have udført.
Listen sendte vi rundt  

 i forskningsmiljøet sammen med en forespørgsel om, hvem der kunne bidrage med  

 at gennemføre projekterne.
Når vi så havde nogle reaktioner, som vi mente, at  

 vi kunne gå videre med, bad vi de pågældende komme med en forskningsplan.  

 Hvis den var i orden, kunne vi så lave en kontrakt med dem.« »Du var selv inde på magtudredningens relationer til det svenske  

 socialdemokrati, men i forbindelse med jeres analyse af den svenske model,  

 som er et centralt tema i udredningen, spiller den socialdemokratiske  

 bevægelse ikke nogen særlig fremtrædende rolle, hvorfor?» »Dels havde vi ingen ambition om at dække alt, dels foregik der i  

 forvejen undersøgelser af den art.
Det var heller ikke et område, som havde  

 nogen central plads i regeringsdirektivet.
Tilsvarende startede vi heller  

 ikke undersøgelser af Riksdagen, blandt andet fordi Riksbankens Jubilæumsfond  

 lige havde besluttet at gøre parlamentsforskning til et særligt støttet  

 område.
Man vil kunne finde flere eksempler på væsentlige områder, blandt  

 andet kommunerne, der ikke er dækket ind gennem vores undersøgelser.
Ikke  

 desto mindre forsøgte vi at inddrage resultaterne fra andre projekter og i  

 hvert fald at koordinere vores forskning med andre projekter.« »Hvordan var forholdet, mens I lavede projektet, til den svenske  

 arbejderbevægelse, den svenske regering og politikerne i øvrigt? Var der  

 nogle åbne eller skjulte forsøg på politisk »styring« eller  

 »indblanding«?» »Vi blev et par gange anklaget for at gå regeringens ærinde og havde  

 besvær med udrydde den slags misforståelser og mistænkeliggørelse i debatten.  

 Det er naturligvis korrekt, at udredningen blev startet af en  

 socialdemokratisk regering, men vi anså ud fra en forskningssynsvinkel de  

 spørgsmål, som regeringsdirektivet stillede, for både relevante og frugtbare.  

 Og jeg har personligt hverken før eller siden haft så stor forskningsfrihed  

 og selv kunnet bestemme som under magtudredningsprojektet.
Jeg overvejede flere gange under projektet, om påstandene om, at  

 regeringen skulle have en skjult dagsorden med projektet, skulle have noget  

 på sig.
Men jeg mente, at den opfattelse hvilede på et forkert billede af,  

 hvordan regeringen arbejdede.
Regeringen havde andre ting at tænke på end  

 magtudredningen og var formentlig tilfreds med at få projektet søsat og  

 afviklet, blot det ikke blev til en katastrofe.
Jeg spurgte på et tidspunkt  

 en kontakt i regeringskancelliet, hvad regeringens eget formål var med  

 udredningen.
Det svar, jeg fik, var, at regeringen - blandt andet på baggrund  

 af nogle evalueringer af svensk samfundsforskning, som viste, at vi var gode  

 til at lave konkrete undersøgelser, men ikke så gode til at lave teoretiske  

 analyser og behandle »store« spørgsmål - var blevet opmærksom på,  

 at der var nogle skævheder i svensk samfundsforsknings profil.
De skævheder  

 ville regeringen rette op ved hjælp af magtudredningen.
Magtudredningen  

 skulle give svensk samfundsforskning en saltvandsindsprøjtning.
Jeg har  

 heller ikke siden stødt på oplysninger, der talte imod, at dette var  

 regeringens hensigt.
Jeg tror ikke, at regeringen havde nogen skjult  

 dagsorden med projektet.' »Hvad anser du for magtudredningens største fortjeneste i forhold  

 til offentligheden og det politiske liv i bredere forstand?» »Man kan sige, at det under alle omstændigheder er en illusion at  

 tro, at en sådan udredning kan føre til konkrete reformforslag.
Og det var  

 heller ikke opgaven med udredningen.
Så den forventning kan man ikke lægge  

 til grund for en vurdering.
Det vigtigste var nok, at resultaterne - lidt  

 parallelt til det norske projekt - forplantede sig langsomt til medier og  

 lærebøger og til samfundsdebatten i øvrigt.
Den norske magtudredning var med  

 til at give et mere aktuelt og realistisk billede af det norske samfund.
Min  

 forhåbning, da vi startede med det svenske projekt, var den samme, og jeg  

 mener, at den er blevet opfyldt.
Magtudredningen gav på det tidspunkt, hvor  

 den afsluttedes, et mere up to date billede af samfundsudviklingen.
Der var  

 eksempelvis nogle myter om, at borgerne var passive, da vi begyndte; men de  

 myter og flere andre fik vi aflivet.
Vores analyser viste, at svenskerne  

 aldrig havde været mere aktive.
Problemet lå snarere i, at de politiske  

 institutioner ikke var tilpasset borgernes behov.« »Hvad anser du for magtudredningens største fortjeneste i forhold  

 til det svenske forskningsmiljø?» »Det er under alle omstændigheder svært at måle, om svensk  

 samfundsforskning fik det vitamintilskud, som regeringen tilsigtede.
Det vil  

 f.eks. altid være sådan, at nogle arbejdede inden for magtudredningen og  

 andre uden for, hvoraf nogle måske gerne ville have været med; men sådan vil  

 det altid være med den slags projekter, selv om vi forsøgte at inddrage  

 forskellige discipliner og institutioner.
Derudover mener jeg, at  

 magtudredningen fik sat sig ud over den enkelte forskers enkelte projekter og  

 i stedet kikket på de større sammenhænge.
Vi fik også lukket nogle teoretiske  

 og empiriske huller.
Eksempelvis grinte de i referencegruppen, da vi sagde,  

 at der ikke var nogle egentlige elitestudier i Sverige.
Typisk svensk, sagde  

 de, alle skal være lige! Men der kom altså elitestudier som led i  

 magtudredningen.« »Er nogle af de resultater, som I kom frem til, blevet brugt  

 politisk bagefter - Gudmund Hernes sagde for eksempel, at i Norge gik  

 resultater fra magtudredningen igen i næsten alle partigruppers  

 programmer?» »Ja, paradeeksemplet på det fænomen var, at repræsentanter fra  

 forskelligt politisk hold plukkede resultater ud fra vores rapporter og  

 sagde: »Det her viser, at vi altid har haft ret!» Vi rejste nogle vigtige spørgsmål, men jeg synes ikke, at den politiske  

 debat blev særlig fremsynet af det.
Man benyttede ikke rigtig chancen til at  

 træde et skridt tilbage og selvkritisk prøve, om opfattelser, som man havde  

 haft i lang tid, eventuelt skulle revideres.
I stedet blev der mere tale om  

 at bruge magtudredningens resultater som ammunitionsforråd i den politiske  

 debat.
Her skal jeg nok sige, at jeg som politolog heller ingen forventninger  

 havde om, at de velkendte politiske mekanismer skulle fungere anderledes, end  

 de plejede, blot fordi det nu var magtudredningen, som var til debat.
Men udredningen blev, så vidt jeg husker, nok i særlig grad udnyttet af De  

 Moderate og Carl Bildt.
Og jeg ved, at den socialdemokratiske regering  

 overvejede, hvordan vores resultater kunne udnyttes.« »Hvis du skulle gentage magtudredningen i dag, skulle den så  

 organiseres på samme måde, og skulle de samme områder inddrages?» »Jeg er ikke sikker på, at jeg ville deltage igen! Det var hårdt  

 arbejde og en engangsforeteelse; men organisatorisk mener jeg nok, at man  

 skulle gøre det nogenlunde på samme måde.
Hvad indholdet angår, skulle det  

 internationale perspektiv vægtes højere, selv om vi også havde et kapitel med  

 i slutrapporten om Sverige i det internationale samfund.
Blandt andet er  

 Sverige jo nu blevet medlem af EU, og vi har f.eks. fået etniske minoriteter  

 og minoritetsproblemer.« »Du er med i SNS« nye Demokratiråd, som kom med sin første  

 rapport i 1995. Det ville være svært at forestille sig Demokratirådet uden  

 den svenske magtudredning.
Kan du sige noget om Demokratirådet med hensyn til  

 organisering, finansiering, initiativ og ide og i den forbindelse, om det  

 engelske demokratiprojekt har været en kilde til inspiration?» »For mig havde det betydning, at jeg havde siddet i  

 Ekonomikommissionen, som kom i 1993, og som skulle komme med konkrete forslag  

 til økonomisk krisebekæmpelse.
Den rapport, som vi lavede, vakte stor  

 opmærksomhed og pegede blandt andet på, at nogle af de økonomiske problemer  

 var forbundet med beslutningsstrukturen i det svenske politiske system.
Jeg  

 stod for et kapitel i rapporten, som handlede om demokrati og økonomisk  

 politik.
Kapitlet indeholdt nogle forslag til konstitutionelle ændringer, som  

 var et forsøg på at forøge beslutningskapaciteten i det politiske system.
Samtidig var SNS interesseret i at lave en parallel til det råd af  

 økonomer, som SNS har haft siddende i tyve år.
SNS mente, at det ville  

 kvalificere den offentlige debat med et tilsvarende råd af politologer, som  

 så skulle kikke på de »demokratiske konjunkturer«.
SNS bad Bo  

 Rothstein, som er professor, og som arbejdede lidt for SNS, om at sammensætte  

 rådet, og jeg blev så rådsmedlem.
Fra 1996 er jeg nu formand, efter at Bo  

 Rothstein stoppede af arbejdsmæssige grunde.
De krav, SNS stillede, var blandt andet, at rådet skulle være akademisk  

 respektabelt og altså have forankring i forskningsmiljøet og samtidig bidrage  

 til den offentlige debat i populærvidenskabelig form.
De rapporter, vi kommer  

 med, skal forelægges SNS først.
Vi har offentliggjort en rapport og kommer  

 med en rapport mere til sommer.
SNS finansierer udgifterne, som vistnok kun er omkring 300.000 kr.
Der er  

 jo ikke nogen, der er fuldtidsansatte til at sidde i rådet.
Hvad angår indholdet i vores første rapport, tager vi udgangspunkt i et  

 mere traditionelt demokratibegreb med vægt på medborgernes aktive deltagelse.  

 Men så har vi tilføjet to andre principper, nemlig retssikkerhed og politisk  

 handlekraft.
De tre principper prøver vi så at overføre til nogle mere eller  

 mindre målbare kriterier.
De kriterier bruger vi så til at tage temperaturen  

 på det svenske demokrati og se, hvad der er sket siden magtudredningens dage.
Med hensyn til demokratiprojektet i England, som ledes af David Beetham,  

 så havde vi ingen kontakt med ham, men vi vidste, at det fandtes.
Nu har vi  

 fået etableret en kontakt til det engelske projekt, og de er jo kommet ganske  

 langt med deres projekt.' Udvalget vedrørende analyse af demokrati og magt i Danmark Bilag 6 Henrik Jensen udvalgssekretær, PhDFolketinget, januar 1996 NOTAT OM MAGTUDREDNING PÅ NORSK »Magtudredningen er vores lokalnorske og samfundsvidenskabelige  

 variant af Apollo-programmet« (stortingsmedlem under debatten om  

 magtudredningen i 1985).
Sammenfatning: Notatet søger at beskrive udvalgte dele af  

 kommissorium, indhold, organisering, resultater og konsekvenser m.v. af den  

 norske magtudredning, som var ganske omfattende.
Vægten er så vidt muligt  

 lagt på udredningens perspektiver i forhold til det norske Storting.
Kommissorium Den norske magtudredning påbegyndtes i 1972 under den socialdemokratiske  

 regering Bratteli.
Som baggrund for at påbegynde en udredning hed det bl.a. i  

 regeringens mandat, at:
»Det er en utbredt politisk målsetting, som regjeringen legger stor  

 vekt på, at demokratiet skal videreutvikles og gjøres gjeldende på alle  

 områder av samfunnslivet.
Dette innebærer at hvert enkelt menneske i størst  

 mulig grad skal ha en reell innflytelse på de disposisjoner som har betydning  

 for ens egen livssituasjon.
 For å kunne omforme det norske samfunn og føre en politikk som fordeler  

 makten etter slike retningslinjer er det nødvendig å ha et grundig kjennskap  

 til de faktiske maktforhold i samfunnet« (Maktutredningen -  

 Sluttrapport, NOU 182: 3, s. 1).
Det område, som magtudredningen skulle undersøge, var ganske omfattende.  

 Det omfattede i princippet magtforholdene i det norske samfund som helhed,  

 men dog ikke magtforhold i enkeltinstitutioner som f.eks. skoler,  

 virksomheder m.v.
I mandatet pegede regeringen på nogle områder, som skulle  

 gøres til genstand for særundersøgelser: De økonomiske magtgrupperinger,  

 organisationer i arbejds- og erhvervslivet, det administrative apparat,  

 massemedierne og internationale selskaber.
 Organisation m.v.
Udredningsarbejdet skulle ifølge mandatet i videst muligt omfang indpasses  

 i tilknytning til eksisterende forskningsprogrammer på universiteterne.
I  

 spidsen for forskergruppen kom til at stå to professorer, Gudmund Hernes og  

 Johan P.
Olsen, samt docent Håvard Alstedheim.
Sekretariatet for  

 udredningsarbejdet blev placeret i statsministeriet.
Budgettet var på ca. 7  

 millioner Nkr (1972-niveau). Antallet af norske samfundsforskere, som i  

 projektperioden arbejdede mere end 6 måneder på projektet, var over 20.  

 Forskerne producerede i de ca. 10 år, som magtudredningen varede, løbende en  

 lang række forskningsresultater.
Det drejede sig om ca. 100 arbejdsnotater og  

 en snes bøger og udredninger.
Til forskergruppen blev knyttet et rådgivende udvalg på 12 personer.
Det  

 rådgivende udvalg bestod af repræsentanter fra pressen, universiteterne,  

 erhvervslivet, organisationerne og Stortinget, heriblandt præsidenten for  

 Stortinget.
Det rådgivende udvalg blev siden hen udvidet, så det endte med at  

 bestå af 24 medlemmer.
Udvidelsen skete formentlig efter et vist politisk  

 pres, og den indikerede, at magtudredningsprojektet ikke var politisk  

 ukontroversielt.
Dette gav sig i en Stortingssammenhæng også udslag i forbindelse med  

 behandlingen af en tillægsbevilling til magtudredningen.
Her udtrykte en  

 repræsentant for Høyre, Kåre Willoch, skepsis over for projektet (Stortingets  

 forhandlinger 1972-73, sp. 3166-67).
Magtudredningen om det norske politiske system I overensstemmelse med mandatet var mange og forskellige dele af det  

 norske samfund genstand for undersøgelse.
Stortinget var ikke i større omfang  

 genstand for selvstændig analyse.
Dog gennemførtes en interviewundersøgelse  

 med Stortingets medlemmer, men et så centralt led som Stortingets  

 partigrupper var ikke omfattet af mandatet for udredningen.
Og da den norske  

 magtudredning afsluttedes i oktober 1981, hvor forskergruppen afleverede sin  

 endelige indstilling kaldet »Maktutredningen - Sluttrapport« (NOU  

 1982: 3), var Stortingets indre forhold stort set ikke omtalt i analyserne.
Analyserne fra magtudredningen konstaterede blandt andet, at magten i det  

 politiske system var spredt: Der var i det norske samfund ikke nogle skjulte  

 magtcentre, som trak i trådene.
Den tegnede heller ikke et billede af et  

 politisk system med parlamentet som eneste styrende organ.
Meget groft sagt  

 tegnede analysen på det overordnede plan et billede af et samfund, hvor en  

 del af magten var gledet fra Stortinget, regeringen og markedet over til  

 organisationer og forvaltning.
Disse fænomener blev blandt andet søgt  

 indfanget med begreber som forhandlingsøkonomi og blandingsadministration.
Endvidere blev det norske politiske system beskrevet og analyseret ud fra  

 en tankegang om »segmentering«.
Tankegangen var, at en gruppe af  

 beslutningstagere, som kunne komme fra forskellige institutioner, f.eks.  

 interesseorganisationerne, forvaltningen, Stortingets udvalg, medierne og  

 forskningsverdenen, tilsammen kunne udgøre et beslutningssegment inden for et  

 bestemt politikområde som f.eks. landbrug, fiskeri eller forsvar.  

 Beslutningstagerne i et sådant segment kunne, uden nødvendigvis at være  

 indbyrdes enige, have samme grundopfattelse af, hvad der ansås for politiske  

 problemer, og være tilbøjelige til i for høj grad at fokusere på betydningen  

 af beslutninger inden for deres egen sektor uden tanke for beslutningernes  

 konsekvenser uden for deres egen sektor eller for samfundet som helhed.
Denne tankegang, som blev forbundet med udtrykket »den segmenterede  

 stat«, har konsekvenser i et politisk styringsperspektiv.
Tankegangen  

 placerer beslutnings- og konfliktlinjer inden for og altså ikke mellem  

 forvaltningen, regering, Storting og interesseorganisationer.
Samtidig peger  

 den på en fragmentering og decentralisering af det politiske system, hvor det  

 bliver vanskeligere at realisere en overordnet politisk styring, sætte  

 fællesskabsinteresser igennem og koordinere politiske beslutninger på tværs  

 af sektorer.
 Blandt andet med udgangspunkt i denne tankegang hed det i magtudredningens  

 slutrapport:
 »Det grunnleggende spørsmål som Maktutredningen reiser er derfor om  

 vår evne til å treffe beslutninger i fellesskap er blitt svekket? . . .  

 Maktutredningen reiser spørsmålet om det ikke i forlengelsen av den bør  

 reises en konstitusjonell debatt - en debatt om hvordan principper for  

 samfunnsstyring og deltakelse kan oversettes til institusjonelle ordninger  

 som fremmer fellesskaplige løsninger.« (s. 6).
Regeringen om magtudredningen Den borgerlige regering Willoch afgav i januar 1983 ved statsminister Kåre  

 Villoch en melding til Stortinget (Stortingsmelding nr. 44, 1982-83) om  

 magtudredningen, som fik et par anerkendende ord med på vejen.
Regeringens  

 stortingsmelding indeholdt få reformforslag, men regeringen så det som  

 demokratisk værdifuldt i sig selv at få en diskussion af udredningens  

 resultater.
I Stortingsmeldingen kom regeringen med sit syn på enkelte hovedspørgsmål  

 og fokuserede nok især på styringsaspektet.
Regeringen anlagde et knap så  

 pessimistisk syn på muligheden for at gennemføre en overordnet politisk  

 styring i et samfund, hvor magten var spredt ud på flere aktører og systemer,  

 men konkluderede at:
 »Utredningens viktigste bidrag har imidlertid vært å peke på de store  

 begrensningene det tross alt er for maktudøvelse og styring i et  

 desentralisert og fragmentert system som det norske.« (s. 14).
I forlængelse heraf nævnte regeringen også nogle problemstillinger, som  

 kunne gøres til genstand for efterfølgende forskning.
Problemstillingerne  

 angik alle aspekter ved den offentlige politik, f.eks. en mere systematisk  

 evaluering og tilbageføring af information om politiske tiltag og mere  

 overordnede vurderinger af forskellige politiske styringsinstrumenters  

 effektivitet (ss. 14-15).
 Endvidere pegede regeringen på grundlag af rapporten på, at politik både  

 kunne ses som interessekamp og som styring, og at massemedierne, uanset det  

 ønskelige i en aktiv og kritisk presse, i den forbindelse var tilbøjelige til  

 at give et overdrevet billede af modsætninger, mens den politiske enighed  

 blev skudt i baggrunden (s. 15). I den forbindelse hed det om partierne og  

 Stortinget:
»Å verne om den offentlige diskussjonen er derfor av sentral  

 betydning for vårt demokrati.
Det er ikke mindst på dette feltet, at arbeidet  

 tilknyttet de parlamentariske organer har sin sentrale plass.
Det er den  

 partipolitiske diskusjon som legger det beste grundlag for felles normer på  

 tvers av gruppe- og sektorinteresser.
De politiske partiene har på denne  

 måten en viktig rolle som bærere av en politisk kultur der fellesinteressene  

 står sterkt.« (ss. 15-16).
Regeringen kom i sin Stortingsmelding også lidt ind på muligheden af at  

 styrke de politiske organer, regeringen og Stortinget, for at opnå en bedre  

 overordnet styring og varetagelse af fælles interesser.
For regeringssidens  

 vedkommende pegede regeringen blandt andet på en ændret departementsstruktur,  

 men afstod fra at komme med entydige tilkendegivelser.
Regeringen overlod det  

 til Stortinget selv at drage konklusioner af magtudredningen, men nævnte dog  

 muligheden af at indføre åbne høringer i Stortinget (s. 22).
Stortinget om magtudredningen Regeringens stortingsmelding fra januar 1983 kom til behandling i  

 utenriks- og konstitusjonskomiteen, som i juni 1985 kom med en indstilling  

 til Stortinget.
Konstitusjonskomiteen kom i sin udvalgsindstilling med en  

 række holdningstilkendegivelser fra et enigt udvalg.
Udvalget lå i sine  

 positive vurderinger af forskningsresultaterne på linje med regeringen:
»Komiteen vil også peike på at mandatet reiste ein stor  

 forskningspolitisk dagsorden.
På mange vis vart Maktutredningen det  

 viktigaste og mest omfattande oppdrag som frå politisk hald er gitt  

 samfunnsforskarane i vårt land.
Forskarane hadde eit breidt samansatt råd som  

 medspelarer i sitt arbeid.
Samfunnnsforskarane vart vist full tillit.«  

 (s. 5).
I slutningen af den relativt lange indstilling delte komiteen sig efter  

 partitilhørsforhold.
Partigruppernes udvalgsrepræsentanter kom her med en  

 række holdningstilkendegivelser, der i større eller mindre udstrækning  

 byggede på deres respektive partiprogrammer.
Ikke overraskende slog disse  

 holdningsforskelle i endnu højere grad igennem, da magtudredningen og  

 udvalgets indstilling kom til afsluttende behandling i Stortingssalen.
Det  

 skete sent på aftenen en af de sidste dage før Stortingets sommerferie i juni  

 1985. Her blev udredningen brugt som grundlag for politiske markeringer i  

 forhold til de politiske repræsentanters grundholdninger.
Som en af  

 debatdeltagernerne sagde: »Maktutredninga har gitt politisk ammunisjon  

 til oss alle.« (Stortingets forhandlinger 1984-85, sp. 5101). »Den  

 vart fødd i politisk strid . . . Derfor er det viktigt at Maktutredninga i  

 dag går i mål til tverrpolitisk applaus.« (sp. 5101).
Hvilke spor satte magtudredningen sig? Magtudredningen indeholdt ikke og tilsigtede heller ikke at indeholde  

 konkrete reformforslag om f.eks. institutionelle ændringer i Stortinget eller  

 andre dele af det norske politiske system.
I den henseende er det vanskeligt  

 direkte at tale om konsekvenser af den norske magtudredning.
Alligevel har  

 den sat sig tydelige spor både i og uden for Norge.
I forhold til den norske offentlighed har analyserne bidraget til at  

 afdække magtrelationer i det norske samfund og stimuleret til debat om det  

 norske demokrati.
Blandt andet har magtudredningen medvirket til en  

 blotlæggelse af interesseorganisationernes politiske påvirkningsmuligheder.  

 Magtudredningen har utvivlsomt også lagt grunden til en langt mere realistisk  

 opfattelse af det norske politiske system.
Røster om en ny norsk  

 magtudredning har også kunnet høres lejlighedsvis i den offentlige debat.
I forhold til den norske forskningsverden betød magtudredningen et løft.  

 Analyser fra magtudredningen blev kendt og anvendt på universiteter og andre  

 læreanstalter ikke blot i Norge, men også i Danmark og Sverige.  

 Magtudredningen var desuden inspirationskilde for den svenske magtudredning.  

 Og norsk samfundsvidenskabelig forskning blev kendt også uden for  

 Skandinavien.
Blandt andet med rod i magtudredningen og dens fokusering på  

 politiske styringsproblemer udpegede den norske regering for perioden 1987-96  

 »ledelse, organisation og styringssystemer« til et  

 hovedindsatsområde for norsk samfundsforskning.
I forlængelse heraf  

 oprettedes det såkaldte LOS-senter - Norsk senter for forskning i ledelse,  

 organisasjon og styring - som et uafhængigt forskningscenter under det norske  

 forskningsråd.
Endvidere må et igangværende norsk forskningsprojekt om  

 »miljø, magt og styring« siges også at have rod i magtudredningen.
Som nævnt indeholdt magtudredningen ingen politiske reformforslag om  

 konkrete organisatoriske ændringer.
Ikke desto mindre kan nogle nylige  

 ændringer i Stortingets udvalgsstruktur godt ses i lyset af den norske  

 magtudredning uden at være direkte udløbere af magtudredningen.
I 1991-92  

 gennemførtes ændringer i udvalgsstrukturen, så visse udvalg blev slået  

 sammen, hvilket kan ses i sammenhæng med diskussionen om segmentering.
 Endelig satte magtudredningen også spørgsmålstegn ved alt for optimistiske  

 antagelser om ubegrænsede politiske muligheder for at styre  

 samfundsudviklingen i et samfund, hvor magten var spredt ud på mange aktører  

 og systemer.
Udvalget vedrørende analyse af demokrati og magt i Danmark Bilag 7 Henrik Jensen udvalgssekretær, PhDFolketinget, januar 1996 NOTAT OM MAGTUDREDNING PÅ SVENSK Sammenfatning: Notatet søger at beskrive udvalgte dele af  

 kommissorium, indhold, organisering, resultater og konsekvenser m.v. af den  

 svenske magtudredning, som var ganske omfattende.
Vægten er så vidt muligt  

 lagt på udredningens perspektiver i forhold til »den svenske  

 (velfærds-)model«.
Kommissorium Den officielle start på den svenske magtudredning kom 1985 i form af et  

 regeringsdirektiv fra den socialdemokratiske regering I.
Carlsson.
I det ret  

 fyldige regeringsdirektiv (dir. 1985: 36), som optryktes i magtudredningens  

 hovedrapport, bemyndigede regeringen den svenske statsminister til at  

 nedsætte en komite med den opgave at gennemføre en udredning om magtfordeling  

 og demokrati i Sverige.
 Baggrunden for og hensigten med en magtudredning blev i direktivet blandt  

 andet begrundet ud fra en tankegang om »det demokratiske ideal i  

 Sverige«:
»Den demokratiska grundtanken ar alla manniskors lika varde.
Alla  

 medborgare har ratt att på lika villkor delta i formandet av det framtida  

 samhallet. . . .
Genom att vara aktiv på många områden - i allmanna val, som  

 fortroendevalda i politiska forsamlingar, som medlemmar i foreningar och  

 folkrorelser, i boendesammanslutningar och fackforeningar på arbetsplatserna  

 osv. - deltar medborgarna i formandet av framtiden.
Så såg och ser alltjamt  

 det demokratiska idealet ut i Sverige. . . .
 Det demokratiska idealet i Sverige utgår från tanken att demokratin, den  

 sociala tryggheten och den effektiva produktionen omsesidigt forstarker  

 varandra och utgor varandras forutsattning." (Maktutredningens  

 huvudrapport: ss. 411-412).
 I forlængelse heraf pegede direktivet samtidig på, at dette ideal godt  

 kunne være udhulet af den faktiske samfundsudvikling:
 »Men demokratins reella innehåll ar, till skillnad från idealet, inte  

 en gång for alla givet utan forandras med den sociala och ekonomiska  

 utvecklingen. . . .
 Den faktiska samhallsutvecklingen kan darfor mycket val innebara att  

 demokratins reella innehåll totalt sett urholkas.« (ss. 412-413).
Blandt andet ud fra denne tankegang udstak statsministerens direktiv i  

 hovedsagen tre problemstillinger, som udredningen skulle analysere.
For det  

 første skulle magtudredningen undersøge, hvordan magtressourcer og  

 indflydelse var fordelt mellem individer, og hvordan forskelle i livsvilkår  

 påvirkede borgernes muligheder for de facto at deltage i demokratiske  

 beslutningsprocesser.
For det andet skulle redegørelsen belyse, hvordan  

 magtressourcer var fordelt inden for erhvervslivet, den offentlige sektor,  

 organisationerne og opinionsdannelsen/massemedierne.
For det tredje skulle  

 redegørelsen undersøge og tillige vurdere, om samfundsudviklingen i det  

 svenske industrisamfund under et udviklede sig i retning mod det beskrevne  

 svenske ideal (s. 413).
 Organisation m.v.
I spidsen for udredningsarbejdet kom til at stå en ledelsesgruppe af fire  

 samfundsforskere: nordmanden Johan P.
Olsen, der havde været en af  

 hovedkræfterne i det norske magtudredningsprojekt, samt tre svenskere: en  

 nationaløkonom, en historiker og politologen, Olof Petersson, der blev primus  

 motor i projektet.
Til ledelsesgruppen knyttedes et mindre sekretariat.  

 Udredningsarbejdet budgetteredes over en ca. 5-årig periode med i alt ca. 30  

 millioner Skr (1985-niveau).
Ledelsesgruppen uddelegerede forskningsopgaver til andre forskere, men  

 stod også selv for en væsentlig del af undersøgelserne og analyserne.
Da  

 magtudredningens hovedrapport blev offentliggjort i 1990, var der publiceret  

 godt en snes bøger med analyser og forskningsresultater.
Hertil kom så et  

 halvt hundrede arbejdsrapporter, statusnotater m.m.
Antallet af forskere  

 m.v., som havde bidraget til magtudredningen, var i hovedrapporten opgjort  

 til knap halvandet hundrede.
Til organisationsgruppen knyttedes en referencegruppe, som skulle følge  

 arbejdet.
Referencegruppen bestod af 8-10 internationalt meriterede forskere,  

 heriblandt 3-4 amerikanske politologer, som fulgte udredningsarbejdet.
Magtudredningen om den svenske model Magtudredningens hovedrapport på godt fire hundrede sider indeholdt en  

 fremstilling og diskussion af nogle generelle problemstillinger fra de  

 områder, som havde været omfattet af analyserne: Opinionsdannelsen og  

 massemedierne, ligestillingsproblematikken, den økonomiske magt og  

 ejendomsret, interesseorganisationerne, borgernes politiske deltagelse,  

 markedskræfternes betydning, den svenske magtelite samt Sverige i det  

 internationale samfund.
 Hovedrapporten gik på de første sider ind i en dialog med regeringens  

 direktiv og lagde sig på et punkt tæt op ad direktivet, nemlig ved at se en  

 sammenhæng mellem demokrati, magt og samfundsudvikling:
»Demokratins allmanna tanke ar att medborgarna skall ha lika ratt  

 till personlig utveckling och lika ratt att påverka samhallets gemensamma  

 angelagenheter.
Det finns darmed ett direkt samband mellan demokrati och  

 makt.
Demokratin kan ses som en uppsattning av kriterier for samhallets  

 maktfordelning.
Den faktiska maktstrukturen kan i storre eller mindre grad  

 avvika från demokratins ideal. . . .
 Okar eller minskar avståendet mellan demokratins allmanna principer och  

 maktutovningens realiteter? Utredningens direktiv staller frågan »om  

 samhallsutvecklingen totalt sett narmar sig det svenska demokratiska  

 idealet«.' (s. 11).
Hvad angik selve demokratibegrebet, pegede hovedrapporten på, at  

 regeringsdirektivets tankegang om »det demokratiske ideal i  

 Sverige« byggede på en samfundscentreret eller kollektivistisk  

 demokratiopfattelse - i modsætning til en individorienteret  

 demokratiopfattelse.
I regeringsdirektivet kom den samfundscentrerede  

 demokratiopfattelse blandt andet til udtryk på følgende måde:
 »Det varde som varit grundlaggande for den svenska demokratins  

 utveckling - att solidaritet medborgarna emellan ar en nodvandig  

 forutsattning for att ett modernt samhalle inte skall brytas sonder i  

 inbordes strider mellan olika grupper - riskerar att undermineras om  

 medborgarna inte formår se samspelat mellan maktutovning och  

 levnadsvillkor.« (s. 418).
 Hovedrapporten pegede på, at en samfundscentreret demokratiopfattelse  

 formentlig var mere udbredt i Sverige end i andre vestlige demokratier (ss.  

 408-409), og at det altså reelt var et særtræk ved det svenske politiske  

 system.
Hovedrapporten fokuserede endvidere på en række andre træk ved det svenske  

 politiske system.
Det drejede sig om de træk, som traditionelt forbindes med  

 »den svenske (velfærds-)model«.
Disse træk var blandt andre  

 følgende:
- en partsbaseret regulering af konflikter på arbejdsmarkedet og dermed et  

 fravær af statslig konfliktløsning, - stærkt centraliserede overenskomstforhandlinger og løndannelse, - et forhandlings- og konsensusorienteret politisk beslutningssystem, - et ligestillingspræg i den offentlige sektor og i statslige politikker  

 som en konsekvens af, at kvinderne var kommet ud på arbejdsmarkedet og  

 børnepasning var blevet et offentligt anliggende, - fuld beskæftigelse, - en stor offentlig sektor knyttet til serviceproduktion, - universalisme forstået som et generelt lighedsprincip i  

 velfærdspolitikken i form af, at sociale ydelser kunne gå til alle borgere  

 eller bestemte kategorier af borgere og ikke forbeholdtes de allerdårligst  

 stillede eller uddeltes efter konkret vurdering, - »ekspertstyre« i skikkelse af medvirken af eksperter og  

 specialister ved gennemførelse af forskellige politikker og - korporatisme i betydningen inddragelse af interesseorganisationer i  

 udformningen og udmøntningen af den offentlige politik.
Hovedrapporten påpegede, at samfundsudviklingen havde sat »den  

 svenske model« under pres i en grad, så den havde nået et vendepunkt.
De  

 træk, som forbandtes med »den svenske model«, og som for en dels  

 vedkommende var fremkommet i perioden fra 1930'erne til 1970'erne (s. 26),  

 var med andre ord ikke så fremtrædende som almindeligvis antaget.
Årsagerne til, at samfundsudviklingen havde bevæget sig væk fra »den  

 svenske model« var mange.
Hovedrapporten pegede i den forbindelse både  

 på faktorer inden for det svenske samfund og på påvirkninger fra det  

 internationale samfund, eksempelvis miljøproblemer, den internationale  

 økonomi og produktionens internationalisering.
I forlængelse heraf angav magtudredningens hovedrapport afslutningsvis  

 også, at samfundsudviklingen ikke blot havde bevæget sig væk fra den svenske  

 model, men også havde bevæget sig væk fra det demokratiske ideal, som var  

 beskrevet i regeringsdirektivet.
Dette ledte dog ikke rapportens forfattere  

 til så at konkludere, at det svenske samfund var blevet mindre demokratisk.  

 Rapporten pegede her på, at det samfundscentrerede demokratiideal snarere  

 havde tabt terræn til et mere individcentreret demokratiideal.
Riksdagens og partigruppernes rolle var kun nødtørftigt behandlet.  

 Ledelsesgruppens vurdering i hovedrapporten var dog, at nedbrydningen af  

 »den svenske model« ville føre til en »institutionel  

 nyorientering«; denne vurdering var i harmoni med det forhold, at  

 borgernes politiske aktivitet ikke var mindsket (s. 214), men at det snarere  

 var samfundsinstitutionerne, som var præget af træghed.
Ledelsesgruppens  

 vurdering om den institutionelle nyorientering understreger under alle  

 omstændigheder, at Riksdagen kun var et magtcenter blandt flere i det svenske  

 politiske system:
»Forestallningen att demokratin forverkligas i den mån ett nationellt  

 maktcentrum kan overblicka och styra hela samhallsutvecklingen blir alltmer  

 orealistisk.
I ett standigt mer differentierat, specialiserat och  

 internationaliserat samhalle ar det foga troligt att ett enda centralt organ  

 kan formå att fylla rollen som dominerande auktoritetscentrum.« (s.  

 406).
Hvilke spor satte magtudredningen sig? I forhold til det svenske forskningsmiljø betød magtudredningen og dens  

 ressourcetilførsel en »lukning af en række huller i den svenske  

 forskningsprofil« i form af, at en række områder, som svensk  

 samfundsforskning tidligere kun havde beskæftiget sig med i begrænset omfang,  

 blev gennemanalyseret.
 I forhold til offentligheden ændrede magtudredningen billedet af det  

 svenske politiske system ved at sætte spørgsmålstegn ved, i hvilket omfang  

 den svenske model afspejlede sig i den svenske sociale virkelighed.
Den svenske magtudredning indeholdt ikke og forventedes heller ikke at  

 indeholde konkrete reformforslag om f.eks. institutionelle ændringer i  

 Riksdagen eller andre dele af det svenske politiske system.
Eksempelvis kom  

 magtudredningen ikke til debat i Riksdagen.
Imidlertid har magtudredningen  

 ca. 10 år efter dens start indirekte sat sig institutionelle spor i form af  

 en nylig oprettelse af et »Demokratiråd«.
Demokratirådet er ikke et  

 offentligt organ, men er finansieret af SNS (Studieforbundet Naringsliv och  

 Samhalle). Demokratirådet består af en lille gruppe politologer, hvoraf flere  

 var med i magtudredningen.
Rådet er oprettet som en bevidst parallel til et  

 tilsvarende råd af økonomer, det såkaldte Konjunkturråd.
Således hedder det i  

 Demokratirådets første rapport, »Demokrati som Dialog«, som udkom i  

 1995: "Allt oftare under senare år har Konjunkturrådet hamnat i  

 slutsatsen att Sveriges problem har mer att gora med formerna for  

 besluttsfattande an med den ekonomisk-politiska diagnosen.
Darmed har en  

 diskussion om demokratins innehåll, mojligheter och lage blivit central.
Inte  

 minst omrostningen om medlemskapet i EU stallde demokratifrågorna på sin  

 spets.
SNS har darfor tagit initiativ till att samla en grupp statsvetare for  

 att i form av ett sarskilt Demokratiråd belysa aktuella problem och  

 utvecklingslinjer i den svenska demokratin." (s. 7).
 Rådet har dermed til hensigt i kommende rapporter at tage temperaturen på  

 det svenske demokrati.
Hanne Rasmussen, fuldmægtig Bilag 8 Folketingets Bibliotek, Arkiv og Oplysningstjeneste5. december 1994 NOTAT om forskning i Danmark med relation til emnerne demokrati og magt Sammenfatning 1. Sammenfatningen opsummerer notatets  

 oplysninger, der bygger på oversigter, udarbejdet af forskningsbibliotekarer  

 ved de større forskningsbiblioteker.
Vedørende den igangværende forskning  

 henvises til særskilt notat.
1 a.
Sammenfatningen giver en kort oversigt over de enkelte  

 punkter i notatet.
I selve notatet (side 9ff) kan man finde en uddybning af  

 sammenfatningen.
Interesserede udvalgsmedlemmer kan rekvirere de oversigter  

 med titler på undersøgelserne, der ligger til grund for notatet.
 Opmærksomheden henledes navnlig på, at notatet slutter med et resume af  

 områder, der ser ud til at være forsømt i forskningen.
 2. Resume af notatets punkter.
2 a.
Magtstrukturer i det økonomiske liv.
De foreliggende undersøgelser interesserer sig overvejende for ejerforhold  

 o.lign.
Der foreligger kun i stærkt begrænset omfang forskning til generelt  

 at belyse den økonomiske magt i Danmark.
2 b.
Organisationers og bevægelsers rolle og indflydelse.
 De fleste forskningsbidrag er fra 70'erne frem til midten af 80'erne.  

 Demokratiprojektet ved AUC har behandlet interesseorganisationers  

 indflydelse.
2 c.
Det lokale folkestyres arbejdsvilkår.
Den foreliggende forskning er begrænset, men projektet om det kommunale  

 lederskab ved OU tager en række relevante emner op.
Medborgerundersøgelsen  

 ved AUC interesserer sig for den nærdemokratiske deltagelse, og  

 demokratiprojektet ved ÅU for decentralisering og brugerindflydelse.
2 d.
Internationaliseringens konsekvenser for folkestyret.
 Den eksisterende forskning har især koncentreret sig om Danmarks forhold  

 til EF/EU herunder vælgerholdninger, mens andre aspekter er mere sparsomt  

 undersøgt.
2 e.
Informationsteknologiens muligheder og konsekvenser for  

 folkestyret.
Der findes meget lidt forskning om »informationssamfundets«  

 konsekvenser for folkestyret.
Området har mest været åbent for antagelser,  

 visioner, frygt, forventning i essays og artikler.
Rapporten om  

 Info-samfundet år 2000 er ikke forskning, men et bud på mulighederne og et  

 oplæg til debat om en statslig, dansk informationspolitik.
2 f.
De politiske partier.
Der findes en ganske omfattende forskning om de politiske partier og deres  

 funktion i det politiske system.
Specielt er undersøgt partiernes ændrede  

 funktion og partisystemet, partiapparaternes rolle, politikerleden,  

 medborgerskab, vælgernes opfattelse af partisystemet, partiernes forfald,  

 udvikling i medlemstal og rekruttering.
2 g.
Udviklingen i finanssektoren og relationer til den  

 internationale finansverden.
 Konkurrencerådet har 1992 kortlagt den finansielle sektors struktur og  

 konkurrenceforhold. 1994 har Nordisk Ministerråd ladet udarbejde en rapport  

 om finansfusionerne i de nordiske lande.
2 h.
Den politiske beslutningsproces.
 Folketingets virkemåde og stilling i det politiske system er undersøgt  

 1977. De stående udvalg i 1984, og en ny undersøgelse er på vej.  

 Parlamenternes magt er undersøgt i 1990, og regeringsdannelser er undersøgt  

 både konkret og generelt.
2 i.
Politisk kommunikation, massemedier og opinion.
Emnet var genstand for analyser i Rockwool-projektet.
Medieforskningen har  

 i betydelig grad været centreret om de politiske og økonomiske virkninger af  

 strukturændringer i pressen.
Valgkampe og medier, den offentlige  

 mediepolitik, opinionsundersøgelsernes betydning, pressens valg af temaer er  

 undersøgt.
Statsministeriets medieudvalg har igangsat en række forsknings- og  

 udredningsprojekter, som forventes færdige i løbet af foråret 1995, bl.a. om  

 nyhedsmediernes rolle i det politiske demokrati, om modtagernes perspektiv på  

 nyhedsmediernes rolle i den demokratiske proces, medieudviklingens  

 internationalisering m.v.
Det foreslås, at nærmere overvejelser om mediernes  

 magt afventer resultatet af disse arbejder.
2 j.
Centraladministrationen.
En stor del af publikationerne om samspillet mellem centraladministration,  

 Folketing, ministre og interesseorganisationer stammer fra slutningen af  

 70'erne og begyndelsen af 80'erne.
Centraladministrationens forhold, struktur  

 m.v. er undersøgt i 1984. Alle forskere er enige om, at samspillet mellem de  

 nævnte politiske institutioner er stærkt ændret over de sidste 10 år.  

 Udviklingen i den teoretiske analyse af det politiske system er beskrevet  

 mere indgående side 10 i dette notat.
2 k.
Valg og vælgeradfærd.
Gallup har analyseret valgene siden 1957. fra begyndelsen af 70'erne har  

 forskere ved ÅU og KU studeret samtlige valg og folkeafstemninger.
Vælgernes  

 græsrodsdeltagelse er undersøgt i en række studier.
2 l.
Den demokratiske proces.1 Effekten af den øgede samfundsorientering i skoleuddannelsen for børnenes  

 opfattelse af demokratiet er ikke eksplicit undersøgt.
Derimod er betydningen  

 for skolen af den øgede demokratisering i samfundet studeret, og demokratiet  

 i skolen er analyseret.
I juni 1994 besluttede udvalget, at der skulle udarbejdes et  

 oversigtsnotat, der belyste hvilke emneområder med relation til emnerne  

 demokrati og magt, der allerede havde været genstand for forskning og hvilke  

 emner, der endnu lå uopdyrkede hen.
Notatet skulle desuden indeholde en kort  

 beskrivelse af denne forskning.
 Formålet var at få et overblik over den eksisterende forskning og dermed  

 et bedre grundlag for at beslutte på hvilke områder, der var behov for at  

 igangsætte nye projekter.
 Der er nu, bl.a. med bistand fra forskningsbibliotekarer ved de større  

 forskningsbiblioteker udarbejdet oversigter over de fleste af emnerne.
Notatet, som er udarbejdet af Folketingets administration sammenfatter  

 bidragene i oversigtsmæssig form.
De enkelte forskningsprojekter og  

 publikationer er mere grundigt beskrevet i bilagene.
Tidligere og nuværende forskningsprojekter I 1974 fremsatte Planlægningsrådet for forskningen ønske om, at der blev  

 iværksat en samlet analyse af samfundets politiske institutioner og deres  

 arbejdsformer.
Der blev nedsat en arbejdsgruppe, der i en betænkning pegede  

 på, at der kun forelå få empiriske studier af det politiske system som et  

 samspil mellem folketing, regering, administration og  

 interesseorganisationer, og der efterlystes generelle studier af dette  

 samspil samt studier af afgrænsede områder og sager over tid.
SSF ydede i de  

 følgende år støtte til en række empiriske studier.
Erik Damgaards disputats:  

 Folketinget under forandring fra 1977 var det første større bidrag.
 I perioden fra 1979-84 blev forskningsprojektet om Den politiske  

 beslutningsproces i Danmark gennemført med støtte fra Statens  

 samfundsvidenskabelige forskningsråd.
Projektet iværksatte interviewundersøgelser af vælgernes holdninger og  

 aktiviteter i 1979, en spørgeskemaundersøgelse til folketingets medlemmer og  

 til interesseorganisationer.
De emner, der blev taget op, var ændringerne i  

 samspillet mellem de politiske institutioner i Danmark herunder samspillet  

 mellem regering og folketing, det administrative apparat,  

 interesseorganisationerne og vælgerne.
 Projektet resulterede i en række publikationer om partigrupperne i dansk  

 politik, om vælgerbefolkningens politiske aktiviteter og opfattelser, om  

 interesseorganisationernes rolle i politik og om centraladministrationen.  

 Slutrapporten: Dansk demokrati under forandring, 1984 opremser 34  

 publikationer som var et resultat af projektet.
 Den politiske beslutningsproces på lokalt plan blev studeret i  

 forskningsprojektet: Statslig styring, lokalsamfund og kommunalpolitik  

 1980-85.
 Statens Humanistiske Forskningsråd finansierede i perioden 1988-92 et  

 forskningsinitiativ om Dansk politik under forandring 1945-85.
Forskningsfeltet var ændringerne i de politiske institutioner og i dansk  

 politik i perioden med bl.a. det sigte at klarlægge magtrelationer og  

 indflydelsesmønstre gennem konkrete historiske studier.
Projektet stillede  

 som udgangspunkt spørgsmålstegn ved, om den politiske magt suverænt blev  

 udøvet af parlament og regering og ønskede at studere den politiske historie  

 efter 1945 med dette udgangspunkt.
Man ville bl.a. undersøge, hvilke  

 institutioner, hvilke organisationer og hvilke samfundsgrupper, der har  

 udøvet magt og indflydelse på strategiske politiske beslutninger i nyere tid.  

 Projektet har indtil nu udgivet en række studier om emner som  

 regeringsdannelser, landbruget og staten 1930-1950, Sydslesvig, grundloven af  

 1953 m.v. samt nogle antologier om Danmark og den europæiske integration, om  

 Danmark og Nato samt om brændpunkter og temaer i dansk politik efter 1945.
 Der forventes flere publikationer i de kommende år.
Ved Aalborg Universitetscenter er der et projekt igang om: Demokrati i  

 udvikling.
Projektet indgår i et fælles nordisk initiativ.
Der er indtil nu udsendt en publikation: Medborgerskabdemokrati og  

 politisk deltagelse, hvor der sættes fokus på den politiske deltagelse i  

 Danmark og forskellige aspekter af deltagelsen.
Bogen bygger på en  

 spørgeskemaundersøgelse fra 1990. Befolkningens deltagelse sammenlignes med  

 resultaterne fra 1979, og desuden belyses mønstre og sammenhænge i  

 forskellige politiske deltagelsesformer i relation til sociale grupper, køn,  

 generation og organisation.
Ved siden af de traditionelle og generelle  

 deltagelsesformer som valg og partideltagelse undersøges befolkningens  

 deltagelse på bl.a. manifestationer og politiske kontakter og som noget nyt  

 inddrages brugerdeltagelsen i forskellige institutioner, som er knyttet til  

 hverdagen, f.eks. på skole og daginstitutionsområdet.
Rockwool-fonden finansierede 1989-92 et projekt om den politiske  

 troværdighed, der blandt andet undersøgte om forholdet mellem vælgere og  

 politikere har ændret sig i de senere år.
Af andre emner, der blev behandlet  

 kan nævnes: mediernes rolle for opfattelsen af politikerne og rekrutteringen  

 af politikere.
Ved Odense Universitetscenters samfundsvidenskabelige fakultet er der  

 igangsat et 5-årigt forskningsprojekt om det kommunale lederskab.
Projektet  

 udføres i samarbejde med forskere ved Århus Universitet.
 Målsætningen med forskninsprogrammet er i første række at vinde ny  

 teoretisk viden om lederskab og lederroller i politiske systemer.
Projektet omfatter en række delprojekter: rekruttering af  

 kommunalpolitikere, valgkampe og valgstrategier, partiernes rolle i  

 kommunalpolitikken, politisk ledelse og administrativ ledelse.
Der er  

 planlagt en række nye undersøgelser, og der vil blive sammenlignet med  

 tidligere undersøgelser af kommunalpolitikere, partiforeninger og vælgere.
Ved ÅU er igangsat et forskningsprojekt om demokrati og demokratisering.  

 Projektet består af fire dele: demokratisk teori og nye demokratiformer,  

 demokratiets virkemåde og funktionsproblemer, udbredelse af demokratiet til  

 flere lande og demokrati i overnationale beslutningssystemer.
Endelig kan  

 nævnes, at regeringen har iværksat udredningsarbejder om nogle af emnerne med  

 tilknytning til demokrati og magt.
Der er nedsat et medieudvalg, et udvalg om  

 informationssamfundet år 2000, (som afgav betænkning 10. oktober), en  

 kommission for fremtidens beskæftigelses- og erhvervsmuligheder samt et  

 udvalg om demokrati og åbenhed om pensionsinstitutternes  

 investeringsbeslutninger.
DJØF har igangsat et forskningsprojekt om den offentlige sektor, som ledes  

 af prof.
Torben Beck Jørgensen, KU.
 2. Forskningen indenfor temaer, som er relevante for emnerne demokrati  

 og magt i Danmark.
 I Regeringens ideskitse nævnes nogle temaer, som bør belyses:  

 Magtstrukturer i det økonomiske liv, organisationers og bevægelsers rolle og  

 indflydelse, det lokale folkestyres arbejdsvilkår, nye indflydelseskanaler i  

 hverdagslivets institutioner, internationaliseringens konsekvenser for  

 folkestyret, den ny teknologi og informationssamfundets muligheder og  

 konsekvenser for folkestyret.
 I det følgende er den eksisterende forskning med relation til disse  

 områder beskrevet oversigtsmæssigt, og desuden er inddraget nogle yderligere  

 emner for at få en så bred orientering om den relevante forskning som muligt.  

 Det drejer sig om de politiske partier, vælgerne, den politiske  

 beslutningsproces, medierne, centraladministrationen, udviklingen indenfor  

 finanssektoren og endelig skolernes samtidsorienterings betydning for den  

 demokratiske proces.
2.a.
Magtstrukturer i det økonomiske liv Den økonomiske magt var et af de emner, som ikke blev undersøgt i  

 forbindelse med forskningsprojektet om den politiske beslutningsproces i  

 Danmark.
 De økonomiske analysebidrag, som indeholder magtrelevante overvejelser kan  

 inddeles i forskellige kategorier: 1) analyser af branchemæssige trust- og  

 monopoldannelser, 2) undersøgelser af virksomhedsejerskab og koncernkontrol  

 og 3) afdækning af organisationernes magt og statens rolle for den nationale  

 økonomi 4) studier af økonomisk magt og illegal økonomi og endelig bidrag  

 vedrørende 5) økonomisk demokrati.
Endvidere findes en del litteratur, som indeholder beskrivelser af  

 enkeltvirksomheder og koncerner samt biografier af fremtrædende danske  

 erhvervsfolk, analyserne overskrider sjældent deres karakter af  

 »cases« med begrænset generel udsagnskraft for økonomisk magt i  

 Danmark.
Der er i gennemgangen af forskning om økonomisk magt ikke fundet  

 empiriske bidrag der belyser eller dokumenterer forbindelser mellem den  

 politiske og økonomiske magt.
F.eks. betydningen og omfanget af 1)  

 organisationers og virksomheders økonomiske støtte til politiske partier,  

 eller 2) økonomiske magtcentres påvirkning af den politiske beslutningsproces  

 (»lobbyisme«) eller 3) udbredelsen af hvad man kunne kalde en  

 økonomisk-politisk elite.
 Internationaliseringens betydning for det økonomiske spillerum i Danmark  

 ses heller ikke at være gjort til genstand for undersøgelser.
Litteraturen om koncentrationstendenser, herunder udenlandsk kapitals  

 virksomhedsopkøb især forstået som virksomhedsfusionering, er omfangsrig, men  

 sædvanligvis styret af en interesse for at belyse driftsøkonomiske rationaler  

 og fokuserer kun sjældent på fænomener af relevans for virksonhedernes  

 magtposition, såsom branchekontrol eller varemarkedsdominans.
I  

 Konkurrencerådets undersøgelser af: »Fusioner og  

 virksomhedsovertagelser«, findes der dog et særligt afsnit om  

 udenlandske overtagelser.
 Ejerskifter i dansk erhvervsliv fra 1975-84, er undersøgt i 1989. Analysen  

 medtager altså ikke den stærke vækst i de udenlandske opkøb i slutningen af  

 80'erne, som var domineret af nordiske kapitalers opkøb.
Den anden rubricering af økonomiske magtanalyser kan passende betegnes som  

 »Hvem-ejer-Danmark-analyser?» efter økonomen Helge Andersens første  

 undersøgelse af samme navn fra 1938 med senere revideringer.
Den seneste  

 analyse af denne type er fra 1988.
 Det nyeste danske bidrag til at afdække ejerforhold i danske virksomheder,  

 koncerner, m.v. er fra 1994.
274 koncerners forhold er gennemgået for perioden 1982 til 1992 og af  

 konklusioner kan nævnes, at ejerforholdene i 80'erne har været nogenlunde  

 stabile, og at der kun findes en lille andel med spredt ejerskab.
Kun cirka  

 20% af de største koncerner er ikke majoritetsejede (familieejerskab,  

 udenlandsk ejet, statsejet, fondsejet) eller andelsselskaber.
Den tredje type analyse går ud fra, at den økonomiske magt er en kompleks,  

 sammensat størrelse, hvori også de aktører indgår, som skaber betingelserne,  

 hvorunder økonomien virker, hvorunder der produceres, osv.
Den økonomiske  

 magt opfattes ikke alene som udspringende fra magten (ejerskab/kontrol) over  

 kapitalen, men er diffunderet ud i samfundet, hvor forskellige organiserede  

 og ikke organiserede interesser påvirker den økonomiske udviklings retning.  

 »Institutionel økonomi« eller »forhandlingsøkonomi« er  

 nogle af de nye betegnelser, som benyttes bl.a. af Ove Kai Pedersen m.fl.:  

 Demokratiets lette tilstand.
Ove Kai Pedersen, m.fl.s. bog er dog mere et  

 debatindlæg om det danske demokratis tilstand i dag end et forskningsbidrag  

 om økonomisk magt.
Et sideaspekt ved påvirkning af beslutningsprocesser omtales undertiden  

 som »lobbyisme«, hvorved man må forstå en bestemt målrettet,  

 undertiden skjult adfærd for at opnå en given beslutning.
Lobbyisme synes dog  

 ikke at adskille sig nævneværdigt fra den almindelige påvirkningspraksis,  

 hvor organisationer eller erhvervsfolk fremfører deres synspunkter for  

 repræsentanter for det politiske system.
De tre første former for økonomiske  

 magtanalyser er repræsenteret i dansk forskning og undersøgelsesarbejde om  

 end ingen har haft nogen særlig fremtrædende plads i den samfundsøkonomiske  

 diskussion.
Det fjerde område omhandlende økonomisk magt og illegal økonomi,  

 herunder organiseret økonomisk kriminalitet og økonomisk korruption påkalder  

 sig endnu ikke særlig forskningsinteresse i Danmark, når undtages  

 beskrivelser af enkelttilfælde og opgørelser af narkotikabeslaglæggelser samt  

 Gunnar Viby Mogensens studier af sort arbejde fra 1985.
 Økonomisk demokrati som et middel til mere demokrati på arbejdspladsen og  

 en demokratisering af ejendomsforholdene var især et fremtrædende emne i  

 debatten i 1970'erne og derfor også genstand for forskning i den periode.  

 Indenfor de sidste ti år har ingen forskere beskæftiget sig med denne  

 diskussion eller med analyser af konsekvenserne.
 De tre dominerende pensionsfonde, PKAs, LDs og ATPs investeringer i danske  

 aktier er gennemgået i 1981, men ikke senere.
DSU har i et debatoplæg slået til lyd for en demokratisering af  

 pensionsfondene, idet arbejdsmarkedspensioner fra arbejderbevægelsens side er  

 blevet betragtet som en ny vej til spredning af ejendomsretten.
DSU ønsker  

 magten flyttet ud til de enkelte medlemmer af fondene.
Regeringen har nedsat  

 et udvalg, der skal se på, hvordan der kan skabes demokrati og åbenhed om  

 pensionsinstitutternes investeringsbeslutninger.
Udvalget skal afgive rapport  

 inden 1. januar 1995.
2.b.
Organisationers og bevægelsers rolle og indflydelse Studier af interesseorganisationernes indflydelse, græsrodsbevægelsernes  

 betydning m.v. indgik i forskningsprojektet om den politiske  

 beslutningsproces, og især Jacob Buksti har forsket i dette emne, men der er  

 ikke publiceret nye forskningsresultater efter midten af 1980'erne.  

 Demokratiprojektet ved Ålborg Universitet har i rapporten om medborgerskab  

 også behandlet interesseorganisationernes indflydelse.
Ved ÅU er flere  

 forskere igang med undersøgelser af interesseorganisationernes rolle i det  

 politiske system.
2.c.
Det lokale folkestyres arbejdsvilkår Interessen for det lokale folkestyres arbejdsvilkår har især været rettet  

 mod de betingelser, som enten befordrer eller begrænser det lokale folkestyre  

 i at fungere.
 Generelt er feltet afgrænset til kommunestyret som politisk institution -  

 ikke som forvaltningsorgan eller producent af service.
 De emner, der har været undersøgt, er kommunalpolitikerne og deres  

 arbejdsvilkår, herunder rekruttering, det kommunale demokrati, forholdet  

 mellem kommunalpolitikere og embedsmænd, forholdet mellem vælgere, embedsmænd  

 og politikere, lokale vælgerforeninger og deres indflydelse på  

 kommunalpolitikken, organisationer og bevægelsers rolle i den lokale  

 velfærdsstat, hvordan frikommunerne har fungeret og endelig konkrete studier  

 af planlægning og politik på lokalt plan.
Den politiske beslutningsproces på lokalt plan blev taget op i  

 forskningsprojektet Statslig styring, lokalsamfund og kommunalpolitik  

 1980-85. Poul Erik Mouritzens disputats fra 1991 bygger videre på  

 erfaringerne fra dette projekt.
Disputatsen er en undersøgelse af danske  

 kommuners udgiftspolitik i begyndelsen af 1980'erne.
Afhandlingen bidrager  

 til forståelsen af kommunalpolitik generelt, fordi den også kommer med bud  

 på, hvilken betydning vælgernes præferencer spiller, om det kommunale  

 demokrati virker m.v.
Om det kommunale demokrati findes også konkrete studier i form af et  

 case-studie af sagen om karlitlofterne i Århus Kommune og en disputats om en  

 planlægningssag i Ålborg.
Desuden er der formuleret hypoteser om, hvilke  

 konsekvenser det har for kommunalpolitikerne, at medierne sammen med  

 betydningsfulde interessegrupper er i stand til at sætte den politiske  

 dagsorden i enkeltsager, som er meget synlige i lokalsamfundet Spørgsmålet  

 om, hvordan de forskellige aktørers rolle er - ikke blot i enkeltsager som  

 »karlitsagen« eller »Ålborg-projektet«, men på de enkelte  

 kommunalpolitiske områder og mere generelt er ikke afdækket.
Decentraliseringens konsekvenser for det lokale demokrati er behandlet i  

 artikelform, også af kommunalforskere, men der har ikke været megen forskning  

 på området.
En af divergenserne i debatten har gået på, hvordan man bedst  

 decentraliserer.
Skal det foregå via en uddelegering af kompetence til  

 brugere og institutioner - eller skal det, ud fra en markedsmæssig/liberal  

 model, foregå via større valgfrihed for borgerne? Nye indflydelseskanaler i hverdagslivets institutioner har endnu ikke  

 været undersøgt forskningsmæssigt, bortset fra, at den nærdemokratiske  

 politiske deltagelse i form af deltagelse i forældrebestyrelser m.v. er  

 medtaget i medborgerskabsundersøgelsen fra Ålborg Universitet og undersøgt på  

 linie med en lang række andre aktiviteter.
Et projekt om velfærdsstatens  

 institutioner ved PU vil tage decentralisering og brugerindflydelse m.v. op.
2.c.
Internationaliseringens konsekvenser for folkestyret Internationaliseringen har altid haft betydning for det danske folkestyre,  

 idet den danske stats eksistens i en større verden har betydet en  

 vekselvirkning og en oftest klar afhængighed af forhold i den ydre verden.  

 Siden afslutningen af 2. verdenskrig har internationaliseringen imidlertid  

 taget nye og kvalitativt andre former end før.
Danmark er idag med i en række  

 internationale aftalesystemer, der omfatter mange flere forhold i danskernes  

 hverdag end det tidligere traditionelle udenrigs- og sikkerhedspolitiske  

 område.
Der har først og fremmest været tale om en voksende integration i den  

 fremvoksende internationale efterkrigsøkonomi med hovedvægt på landbrugs-,  

 handels- og valutasamarbejde, men efter Danmarks medlemskab af EF også i  

 samarbejde på en række andre politikområder.
Synsvinklen i de fleste danske studier af politiske beslutningsprocesser  

 m.v. har i høj grad været national forstået på den måde, at det alene er  

 udviklingstendenser, forhold og sammenhænge i det danske samfund, der  

 beskrives og analyseres.
For 10 år siden fremstod  

 internationaliseringsproblematikken - bortset fra udenrigs- og  

 sikkerhedspolitiske diskussioner - som et forhold man nok skulle være  

 opmærksom på, men som endnu ikke hverken begrebsligt, teoretisk eller  

 metodisk var integreret i den politologiske forsknings traditionelle opdeling  

 af forskningsområder og forståelse af centrale sammenhænge.
Den eksisterende  

 forskning på området drejer sig stort set kun om Danmarks forhold til EF,  

 herunder vælgerholdninger til internationaliseringen især til EF/EU,  

 undersøgelser af EF-afstemningerne og EF medlemskabets betydning for Danmark  

 på en række delområder.
 Internationaliseringens indflydelse på lokalpolitikken og organisatoriske  

 forhold i amterne, kommunerne og på arbejdsmarkedet har i begrænset omfang  

 været genstand for undersøgelser.
2.e.
Den nye teknologi og informationssamfundets muligheder og  

 konsekvenser for folkestyret Der foreligger ikke umiddelbart en dansk samfundsvidenskabelig, empirisk  

 orienteret forskning - endsige forskningstradition - der klart og præcist kan  

 siges at omhandle problemstillingen.
Dette hænger delvist sammen med, at der  

 ikke er konsensus om, hvad der skal forstås ved begrebet, og hvilke aspekter  

 ved informationssamfundet som evt. kan tænkes at influere på folkestyret.
Ved gennemgangen af den danske faglitteratur omkring IT og  

 informationssamfundet viser det sig, at den måde, emnet behandles på, såvel  

 af forskere som samfundsdebattører, er meget præget af vidt forskellige  

 antagelser, som ikke er eller ikke kan belægges empirisk.
En af grundene  

 hertil er naturligvis, at uanset om informationsteknologien allerede er vidt  

 udbredt og informationssamfundets træk er begyndt at manifestere sig, så  

 forudsættes i realiteten hos alle bidragydere, at de store forandringer  

 (medieudviklingen måske delvis undtaget) først er på vej nu og ikke vil få  

 afgørende betydning førend i de kommende år.
Denne omstændighed gør, at emnet ikke kan gøres til genstand for  

 videnskabelig forskning i sædvanlig forstand.
Området er åbent for  

 antagelser, visioner, gætteri, spekulationer, frygt, håb. . . Måske dette  

 også er grunden til, at litteraturen om informationsteknologiens og  

 informationssamfundets konsekvenser i stor udstrækning er skrevet af  

 filosoffer, humanister, digtere, kulturdebattører, journalister osv. - og  

 ikke så meget af samfundsvidenskabelige forskere.
 Oplagte emner som relationerne mellem informationssamfundet og de enkelte  

 områder af samfundslivet (arbejde, uddannelse, fritid, omstruktureringen af  

 hverdagslivet osv.) og virkningen af disse sociale forandringer på  

 folkestyret ses ikke analyseret.
 Der er heller ikke fremkommet bud på, hvad det er ved folkestyret eller  

 dets vilkår, som evt. kan tænkes at blive påvirket af den nye teknologi,  

 bortset fra et enkelt forslag om indførelse af et elektronisk andetkammer.
Den udbredte anvendelse af IT og ikke mindst registerproblematikken har  

 været anledning til, at også danske jurister har beskæftiget sig med  

 informationssamfundets konsekvenser.
Dette område har fået betegnelsen  

 retsinformatik.
De problemer, denne forskning tager op, kan have stor  

 betydning for det politiske liv, men i forhold til eventuelle effekter på det  

 politiske system, er disse aspekter mindre relevante.
Affødt af behovet for et mere sikkert beslutningsgrundlag end rent  

 gætteri, er der fremvokset en speciel form for forskning i teknologiens  

 konsekvenser, nemlig teknologivurdering.
Men hvordan sådanne vurderinger skal  

 gennemføres, og spørgsmålet om deres videnskabelige status, er der nogen  

 uenighed om.
 Som et alternativ til - eller som en særlig metode for -  

 teknologivurdering blev der i årene 1986-1989 gennemført en række forsøg med  

 introduktion og anvendelse af informationsteknologi i lokalsamfund.
 Baggrunden for forsøgene var debatten om udbygningen af hybridnettet i  

 Danmark i begyndelsen af 1980'erne, som bl.a. gik på de mulige virkninger for  

 den lokale og regionale udvikling.
Forsøgene viste sig at have meget begrænset relevans for en belysning af  

 informationsteknologiens virkninger for folkestyret.
Man fik nogle erfaringer  

 med demokratisk indflydelse på anvendelse af informationsteknologi, men ikke  

 med informationsteknologiens indflydelse på demokratiet.
 Der er fundet meget få referencer, som blot nogenlunde præcist omhandler  

 problemstillingen og samtidig er baseret på empirisk samfundsvidenskabelig  

 forskning, som vedrører danske forhold.
Der er i det hele taget meget lidt samfundsvidenskabelig forskning  

 vedrørende de sociale aspekter af IT og informationssamfundet, ikke bare i  

 forhold til de eventuelle konsekvenser for demokratiet.
Samtidig er  

 IT-anvendelsen nærmest stormet frem i samfundet i perioden efter.
 Lone Dybkjær/Søren Christensen udvalgets rapport, der netop er fremlagt:  

 Info-samfundet år 2000, er ikke forskning, men et bud på Danmarks muligheder  

 i informationssamfundet år 2000, et bud på forskningens udviklingsmuligheder  

 og et oplæg til debat om en statslig dansk informationspolitik, hvor flest  

 mulig får adgang til og glæde af informationssystemerne.
2.f.
De politiske partier Forskning om de politiske partier rubricerer sig i 2 hovedgrupper:  

 undersøgelser af partiernes funktion i det politiske system og undersøgelser,  

 der forholder sig til tesen om partiernes forfald begrundet i faldet i  

 medlemstal og problemerne med rekruttering af nye medlemmer.
Der er enighed  

 om, at partiernes funktion er ændret, men det betyder ikke nødvendigvis, at  

 deres indflydelse eller betydning er blevet mindre.
 De emner der er undersøgt er: partierne, partiernes ændrede funktion og  

 partisystemet, partiapparaternes rolle, politikerleden, medborgerskab,  

 vælgernes opfattelse af partisystemet, partiernes forfald, udvikling i  

 medlemstal og rekruttering.
 Forskernes forsøg på at forklare årsagerne til det faldende medlemstal  

 falder i forskellige kategorier: ændringer i samfundsstruktur og  

 uddannelsesmønstre, statsliggørelse, ændringer i lovgivningens karakter og  

 den administrative struktur, kommunikations- og medieforhold, overvejelser  

 hos de potentielle partimedlemmer om fordele og ulemper ved medlemskab og  

 tilsvarende overvejelser hos partierne.
Der er ikke foretaget større repræsentative undersøgelser af  

 partimedlemmernes motiver til at være partimedlemmer, dog er der  

 undersøgelser af, hvorfor folk meldte sig ud af partierne.
Partimedlemmer og  

 deltagere i græsrodsaktiviteter er undersøgt med hensyn til fordeling på  

 alder, køn og uddannelse.
 Der er heller ingen empirisk forskning om, hvilke overvejelser partierne  

 gør sig om nødvendigheden af at have medlemmer.
 I forhold til de mange analyser af vælgerens sociale, alders- og  

 kønsmæssige fordeling i relation til partivalg, er der meget få analyser af  

 partiaktivisternes og de folkevalgtes aktiviteter internt i partierne, de  

 undersøgelser der er, er fra 1970'erne.
 Partierne som institutioner er ikke undersøgt.
2.g.
Udviklingen indenfor finanssektoren og relationer til den  

 internationale finansverden Til dette emne har vi ikke modtaget nogen forskningsoversigt, men vi kan  

 nævne, at Konkurrencerådet i 1992 har kortlagt den finansielle sektors  

 struktur og konkurrenceforhold.
I 1993 blev der i Nordisk Ministerråds regi  

 udarbejdet en rapport om finansfusionerne i de nordiske lande, heri blev  

 analyseret, hvilke konsekvenser fusionerne i den finansielle sektor har for  

 privatkunder og endvidere er det undersøgt i hvilket omfang de negative  

 effekter af finansfusioner kan imødegås gennem politiske tiltag.
2.h.
Den politiske beslutningsproces Den politiske beslutningsproces blev som tidligere nævnt grundigt studeret  

 i et projekt under SSF i perioden fra 1979-84.
Erik Damgaards disputats: Folketinget under forandring, 1977, undersøger  

 Folketingets virkemåde og stilling i det politiske system.
Holger Hansen har  

 i 1984 undersøgt de stående udvalgs rolle, men ingen har undersøgt  

 ændringerne indenfor de seneste år, dog skal det nævnes, at en  

 udvalgssekretær i Folketinget har forskningsorlov til et projekt om de  

 stående udvalg og samspillet mellem Folketinget og centraladministrationen.
 Parlamenternes magt er undersøgt og fremlagt i 1990 bl.a. udfra et ønske  

 om at undersøge tesen om at parlamenterne har mistet indflydelse, den tese  

 tilbagevises.
 Regeringsdannelser både generelt og konkret er undersøgt af Tage Kaarsted  

 og Holger Hansen.
 Grundloven har været til diskussion i de senere år, forskellige aspekter  

 er taget op i statsretlige afhandlinger og lærebøger af jurister, og  

 politikere og samfundsdebattører har ytret sig om nødvendigheden af en  

 grundlovsrevision.
2.i.
Politisk kommunikation, massemedier og opinion Dette emne indgik ikke i projektet om den politiske beslutningsproces, men  

 har været taget op selvstændigt.
Emnet var også genstand for analyser i  

 Rockwool-fondens projekt.
En egentlig medieforskning er først begyndt sent i Danmark i forhold til  

 andre lande omkring os.
Fra en veludviklet interesse for pressehistorie  

 udvikledes fra 1970'erne en mere videnskabelig, samtids- og  

 samfundsorienteret presseforskning med udgangspunkt i professor Niels  

 Thomsens disputats fra 1972 om dagbladskonkurrencen 1870-1970. Den påviste,  

 hvordan den gamle partifinansierede og politisk styrede presse var ved at  

 forsvinde.
Bladdøden høstede mere end to tredjedele af dagbladene og tilbage  

 er blevet et fåtal trykte aviser, der er pressede af faldende oplagstal og af  

 konkurrence fra de to nye medier, radio og fjernsyn.
Konkurrencen om læsere  

 og seere styrer udviklingen i medieverdenen, og det øver indflydelse på  

 mediernes formidling af politiske nyheder.
Medieforskningen har i de sidste  

 ti år for en stor del været centreret om spørgsmålet, hvilke politiske og  

 økonomiske virkninger denne strukturændring i pressen har haft.
 Danske undersøgelser bygger for en stor del på teorier og metoder i  

 udenlandsk, især svensk og amerikansk forskning fra 1970'erne og tidligere.
Valgkampe og medier, den offentlige mediepolitik, opinionsundersøgelsers  

 betydning, pressens valg af temaer er undersøgt.
Mediekommissionens  

 betænkninger kortlagde medieforholdene og strukturen og Statsministeriets  

 medieudvalg har igangsat ny forskning.
 Opinionens ikke mindst den faglige opinions betydning og rolle har derimod  

 ikke været genstand for forskning, men vil muligvis blive behandlet af  

 medieudvalget.
2.j.
Centraladministrationen En meget stor del af publikationerne om samspillet mellem  

 centraladministration og Folketing, ministre og interesseorganisationer  

 bygger på undersøgelser lavet i slutningen af halvfjerdserne og begyndelsen  

 af firserne.
Disse undersøgelser beskæftigede sig med samspillet mellem  

 centraladministrationen og interersseorganisationer, forholdet til den  

 politiske beslutningsproces m.v., men der er ikke nyere forskning i disse  

 emner.
Samtidig er alle forskere enige om, at samspillet mellem de nævnte  

 politiske institutioner i løbet af de sidste 10 år er blevet voldsomt ændret.  

 Herved er resultaterne af de mange »klassiske« og ofte citerede  

 undersøgelser stærkt relativerede i forhold til den aktuelle kortlægning af  

 magten.
Der har været arbejdet med og forsket i centraladministrationens  

 forhold, organisationskultur, moderniseringsprogrammet osv. og har været ført  

 mange teoretiske debatter i 1980'erne, men det har skortet på empiriske  

 undersøgelser.
 Samspillet mellem forvaltningen og dens politiske og organisatoriske  

 omgivelser er ikke belyst forskningsmæssigt for perioden efter 1982.
 Centraladministrationens forhold, struktur m.v. er beskrevet af Jørgen  

 Grønnegaard Christensen i 1984, og han er sammen med andre igang med nye  

 studier på området.
Spørgsmålet om interesseorganisationernes indflydelse var tidligere i  

 fokus for studiet af centraladministrationen.
I den teoretiske analyse af det  

 politiske system har forskerne bevæget sig væk fra halvfjerdsernes  

 korporativismeteorier, og opfattelsen af stabile monolitiske magtstrukturer  

 over segmenteringsteorier til opfattelser af eksistensen af stærke  

 policy-communities indenfor enkelte politikområder eller såkaldte  

 jerntrekanter (stabile relationer mellem politikere, embedsmænd og  

 interesseorganisationsfolk indenfor et bestemt område) til område-netværk og  

 emne-netværk.
Netværk er karakteriseret ved mere komplekse og løsere  

 relationer.
De bindes sammen af medlemmernes interesser, udvælgelsen af  

 medlemmerne og mange og varierede normer.
En undersøgelse fra statskundskab i Århus, som kun er foreløbig viser, at  

 der er sket kraftige ændringer i antallet af udvalg og deres sammensætning i  

 firserne, hvilket har haft indflydelse på forvaltningens forhold til  

 interesseorganisationerne.
Den kraftige reduktion i antal udvalg modvirkes af  

 en intensivering af interesserepræsentationen i bestemte sektorer og  

 sagstyper.
 Interresseorganisationernes deltagelse i offentlige udvalg undersøges i et  

 nordisk komparativt projekt(FOFI), der har etableret en database, som skal  

 danne basis for studiet af nye samspilsrelationer i disse udvalg, hvor  

 politikere, embedsmænd og interesseorganisationsfolk traditionelt har en  

 fælles arena.
 Der findes enkelte studier af konkrete lovinitiativers tilblivelsesproces  

 - eksempelvis vandmiljøplanen.
 Der savnes nyere studier af interesseorganisationernes rolle, hvor bl.a.  

 KL og Amtsrådsforeningen bør tages med.
2.k.
Valg og vælgeradfærd Valgforskningen dvs. studier af vælgernes adfærd i forbindelse med valg og  

 årsagerne til ændringer heri, startede i Danmark i 1960'erne.
Gallup har  

 analyseret valgene siden 1957 og fra begyndelsen af 1970'erne har statens  

 samfundsvidenskabelige forskningsråd ydet tilskud til, at forskere ved Århus  

 og Københavns Universiteter har kunnet studere samtlige valg.
 I 1970'erne blev der forsket i årsagerne til de nye partiers fremkomst,  

 især Fremskridtspartiet og dets vælgerbasis var genstand for mange studier.  

 Studier af vælgerbefolkningens politiske aktiviteter og opfattelser indgik i  

 projektet om den politiske beslutningsproces.
Valgstudierne har formet sig som studier af de enkelte valg, studier af de  

 enkelte partiers vælgermæssige opbakning og studier af mere generelle og  

 tidsmæssige udviklinger.
Der har været fokuseret på forskellige aspekter af  

 vælgeradfærd, på indflydelsen fra social klasse, alder og køn og på  

 forskellige grupper af vælgere, især de unge og kvinderne.
Endelig er der  

 foretaget sammenligninger af kommunevalg og amtsrådsvalg med folketingsvalg  

 og de forskellige EF-afstemninger er også analyseret.
Vælgernes  

 græsrodsdeltagelse er undersøgt i en række studier.
Stort set alle  

 projekterne bygger på de generelle vælgerundersøgelser.
2.1. Den demokratiske proces Hvad har den øgede samtidsorientering i skoleuddannelsen betydet for  

 børnenes opfattelse af demokrati? Der findes ingen forskning, der eksplicit belyser denne problemstilling.  

 Der findes en del undersøgelser af medbestemmelsesparagraffens virkninger og  

 betydning, men kun i relation til situationen i skolen.
Det er undersøgt, hvordan den øgede demokratisering i samfundslivet har  

 påvirket skolen (og ikke omvendt!) Demokratiet i skolen er undersøgt mhp. at  

 finde ud af, hvordan elevernes medbestemmelse fungerer i praksis, om klassens  

 time, elevrådene m.v. virker efter hensigten.
Det tværministerielle  

 børneudvalg organiserede i 1989 et projekt om børn som medborgere.
Fire  

 kommuner indgik i projektet om børns medbestemmelse og medansvar, som tog  

 udgangspunkt i regeringens børnehandlingsplan.
 Projektet handlede om at give børn konkrete muligheder for medbestemmelse  

 og medansvar overfor deres omgivelser her og nu og at få voksne til at tage  

 børn alvorligt, men ikke om de evt. langsigtede konsekvenser.
2.m.
Domstolene og domstolslignende organers rolle Domstolenes og domstolslignende organers rolle indgår ikke som et  

 selvstændigt emne i forskningsoversigten, men administrative organers  

 domstolslignende rolle er undersøgt grundigt for en del år siden af Bent  

 Christensen i hans disputats om råd og nævn.
Ombudsmandens kompetence over  

 for nævn med domstolslignende kompetence er taget op i udvalget vedrørende en  

 ændring af ombudsmandsloven.
Lektor Jens Peter Christensen, ÅU er igang med  

 forskning om ministeransvar herunder embedsmandsansvar, forvaltningsnormer og  

 domstolslignende organer som undersøgelsesretter m.v.s betydning.
Endelig har  

 regeringen nedsat et udvalg, der har til opgave »at overveje den  

 fremtidige anvendelse af undersøgelsesretter og fremkomme med forslag til  

 eventuelle ændringer, herunder for så vidt angår de regler, der gælder for  

 disse retters virksomhed.« - (Nordskov-udvalget) Der er derfor ikke umiddelbart behov for at igangsætte forskning på dette  

 område.
Forsømte områder Udfra de emner, vi har defineret og med basis i de udarbejdede oversigter,  

 synes der at være nogle emner eller områder, som enten slet ikke er behandlet  

 eller ikke er undersøgt tilstrækkelig dybtgående.
Magtstrukturer i det økonomiske liv er ikke et emne, som har været taget  

 op i de større forskningsprojekter, der har været iværksat indtil nu, og i  

 gennemgangen af forskning om økonomisk magt er der ikke fundet empiriske  

 bidrag, der belyser eller dokumenterer forbindelser mellem den politiske og  

 den økonomiske magt herunder betydningen af organisationers og virksomheders  

 økonomiske støtte til politiske partier eller økonomiske magtcentres forsøg  

 på påvirkning af den politiske beslutningsproces.
Organiseret økonomisk  

 kriminalitet og økonomisk korruptions betydning har heller ikke været  

 genstand for forskning.
Internationaliseringens betydning for det økonomiske  

 spillerum i Danmark er tilsyneladende også et forsømt område.  

 Internationaliseringens konsekvenser for folkestyret i det hele taget bortset  

 fra EF's indflydelse er ikke undersøgt og internationaliseringens betydning  

 for lokalpolitik, for forholdene på arbejdsmarkedet m.v. er kun belyst i  

 begrænset omfang.
Der kan være behov for studier af, hvordan man nationalt  

 sikrer demokratiet i internationaliseringsprocessen og studier af muligheder  

 for demokrati i internationalt samarbejde.
Disse emner tages op af  

 demokratiprojektet ved ÅU.
De nye indflydelseskanaler i hverdagslivets institutioner såsom  

 skolebestyrelser m.v., har kun i meget begrænset omfang været undersøgt  

 forskningsmæssigt, men studier af decentralisering og brugerindflydelse er  

 planlagt ved ÅU.
Informationssamfundets muligheder og konsekvenser for  

 folkestyret har ikke været analyseret og emner som relationerne mellem  

 informationssamfundet og de enkelte områder af samfundslivet: arbejde,  

 uddannelse, fritid m.v. vil det være nyttigt at få analyseret.
 På trods af en del forskning om de politiske partier er der få analyser af  

 partiaktivisternes og de folkevalgtes aktiviteter internt i partierne,  

 ligesom partierne som institutioner heller ikke ses undersøgt.
Endelig savnes der nyere studier af interesseorganisationernes rolle, hvor  

 bl.a.
Kommunernes Landsforening og Amtsrådsforeningen bør tages med.
Bilag 9 ØKONOMISK MAGT En oversigt over de sidste cirka 10 års danske forskning af økonomiske  

 magtforhold Peter Søndergaard Teoretiske overvejelser Noget forkortet kan man hævde, at der grundlæggende findes to opfattelser  

 af begrebet økonomisk magt i demokratiske kapitalistiske samfund: den ene ser  

 magten udspringe af det juridiske ejerskab og den faktiske kontrol over  

 kapitalen, mens den anden ser magten udspringe af de økonomiske  

 lovmæssigheder selv.
Den første opfattelse ser økonomisk magt som et  

 fordelings- eller konfliktteoretisk spørgsmål, som en erhvervet social  

 egenskab hos personer, hos en gruppe eller en elite og ser ofte denne magt  

 som et problem, fordi den kan handle i modstrid med den demokratiske  

 konstitution ud fra antagelsen, at jo mere den økonomiske magt er samlet, jo  

 mægtigere er den og jo større kan udfordringen til den politiske magt være.  

 Den anden antagelse er tilbøjelig til at afvise begrebet økonomisk magt som  

 en social størrelse uden for økonomien selv og foretrækker at tale om  

 økonomiske love frem for om økonomisk magt.
At økonomiske love er  

 uafvendelige, betyder, at de styrer det økonomiske menneske, men de opfattes  

 ikke som egentlig magt, fordi de er »blinde« og usynligt sætter sig  

 igennem bag om ryggen på de økonomiske individer.
Med andre ord: enhver  

 politisk konstitution bygget på en kapitalistisk økonomi er i sidste ende  

 tvunget til at rette sig ind efter de økonomiske love.
 Økonomiske teoriers reflektioner er vigtige for begreber som  

 »økonomisk magt«, fordi teorierne har »afsmittende«  

 konsekvenser for den retning, empiriske undersøgelser tager, for de  

 strategiske områder der forskes i, og for hvad der anses for relevant at få  

 kundskab om.
Økonomisk magt behandles i kapitlet af samme navn i  

 »optaktbogen« til den svenske maktutredning: Olof Petersson (red):  

 Maktbegreppet - Carlsson, 1987, 345 sider, af Richard Swedberg (side  

 238-259), som anfører, at økonomisk magt ikke er et centralt begreb i  

 klassisk og neoklassisk (marginalistisk) økonomisk teori.
Derfor har det  

 heller ikke været relevant eller interessant at belyse økonomisk magt  

 empirisk.
Teorien fravælger genstandsområdet, da magt næsten alene opfattes  

 som tvangs- og sanktionsmagt og altså som politisk magt og følgelig betragtes  

 som henhørende til den politiske sfære og til politisk og sociologisk  

 videnskab.
Opfattelsen begrundes med 1) at markedets varebytte er en  

 frivillig kalkuleret handling, som udelukker tvang, 2) at modellen om det  

 perfekte marked udelukker magt.
Man kan tilføje at dette ikke udelukker, at  

 markedet i sig selv er magt, at markedets magt sætter sig igennem bag om  

 ryggen på markedets aktører, at magt så at sige virker gennem markedet  

 (Bohm-Bawerk/Walras), jf.
Schumpeters eksempel med kortspillerne, som er  

 underkastet spillets regler og kortgivningens tilfældighed, hvilket ikke  

 udelukker at dygtighed er uens fordelt blandt spillerne.
Ifølge denne  

 opfatelse er heller ikke monopoldannelse en magtfaktor som principielt ændrer  

 de økonomiske love; det betyder blot, at priserne bliver anderledes end de  

 ville have været på et marked med fri konkurrence.
Andre og senere økonomiske skoler, som f.eks. institutionalisterne,  

 nuancerer neoklassikernes teser og ligevægtsmodeller og har været mere  

 optaget af fænomenet økonomisk magt og de sociale faktorer, som påvirker  

 konkurrence og markedets prisdannelse på varer og arbejdskraft.
En moderne  

 økonom som John Kenneth Galbraiths store forfatterskab har været til stor  

 inspiration for denne skoles forskellige grene.
En anden økonomisk teoritradition, som har vist stærk interesse for at  

 integrere politisk og økonomisk magt i et generelt udviklingsforløb for  

 kapitalistiske samfund, er de neomarxistiske teoridannelser, især de såkaldte  

 Stamokap-teorier, som var toneangivende i de kommunistiske samfund og  

 officiel lærdom til op i 70'erne og 80'erne.
Det generelle synspunkt var, at  

 kapitalistisk økonomisk monopolmagt og statsmagt ville vokse sammen og  

 udslette de demokratiske elementer fra den politiske overbygning.
I det følgende gennemgås nogle økonomiske analysebidrag, som indeholder  

 magtrelevante overvejelser om: 1) branchemæssige trust og monopoldannelser,  

 2) virksomhedsejerskab og koncernkontrol og 3) organisationernes magt og  

 statens rolle for den nationale økonomi, for bl.a. løndannelse og social  

 forsorg/overførselsindkomster jf. begrebet »forhandlingsøkonomi«.  

 Mellem kategori 1) og 2) er der en glidende overgang.
Alle 3 former for  

 økonomiske magtanalyser er repræsenteret i dansk forskning og  

 undersøgelsesarbejde, om end ingen har haft nogen særlig fremtrædende plads i  

 den samfundsøkonomiske diskussion.
Som et fjerde område vil der blive peget  

 på økonomisk magt og illegal økonomi, herunder specielt organiseret økonomisk  

 kriminalitet og økonomisk korruption.
Endvidere bør også nævnes en meget stor  

 kategori af litteratur, som nærmest falder i kategori 2 om  

 virksomhedsejerskab og økonomisk magt.
Der tænkes i den forbindelse på  

 beskrivelser af enkeltvirksomheder og koncerner samt biografier af  

 fremtrædende danske erhvervsfolk.
Selv om disse analyser undertiden kan  

 opfattes som eksemplariske for så vidt angår enkeltkapitalers og personers  

 store indflydelse på virksomheders udvikling og optræden på den politiske  

 arena, overskrider analyserne sjældent deres karakter af »cases«  

 med begrænset generel udsagnskraft for økonomisk magt i Danmark.
Disse bidrag  

 er ikke medtaget i oversigten.
Analyser af koncentrationstendenser: kategori 1 Hovedbidraget inden for denne første kategori må indiskutabelt siges at  

 være den kontroversielle og ambitiøse Trustkommissions 7 delbetænkninger  

 (1951-1960) og 1 afsluttende hovedbetænkning: »Konkurrencebegrænsninger  

 i dansk erhvervsliv«.
Betænkning nr. 249, 1960, 321 sider. (Flere  

 planlagte delbetænkninger udkom aldrig). Kommissionen var nedsat i henhold  

 til lov nr. 128 af 31. marts 1949 med den opgave a) at undersøge og afgive  

 betænkning om, i hvilken udstrækning de forskellige grene af dansk  

 erhvervsliv er præget af konkurrencebegrænsninger og b) at tage stilling til,  

 hvorvidt den bestående lovgivning kunne anses for tilstrækkelig til på  

 betryggende måde at værne mod urimelige eller skadelige virkninger af de  

 forskellige former for konkurrencebegrænsning.
Som det antydes i  

 kommissoriet, var det virksomhedernes grad af markedsdominans (kartel-,  

 fusions- og monopolgrad), pris- og kvoteaftaler og i mindre grad ejerskab og  

 ejerforbindelse, der var i fokus.
Trustkommissionen omtales her af  

 oversigtsmæssige årsager; dens resultater og den efterfølgende debat vil ikke  

 yderligere blive gennemgået.
Man bør endvidere nævne en ældre undersøgelse af Jens Guldager:  

 »Monopolkapital i Danmark i begyndelsen af 1970'erne«, Politisk  

 Revy, 1978, 188 sider.
Hovedresultatet er, at den danske industrikapital er  

 betydelig koncentreret: »I 1972 repræsenterede således 212 firmaer og 63  

 koncerner omkring 65% af den samlede industriomsætning« (side 25). Bogen  

 indeholder endvidere en kommenteret gennemgang af tidligere danske  

 undersøgelser (side 185-188).
Litteraturen om koncentrationstendenser, herunder udenlandsk kapitals  

 virksomhedsopkøb især forstået som virksomhedsfusionering, er omfangsrig, men  

 sædvanligvis styret af en interesse for at belyse driftsøkonomiske rationaler  

 og fokuserer kun sjældent på fænomener af relevans for virksomhedernes  

 magtposition, såsom branchekontrol eller varemarkedsdominans.
Man kan dog  

 pege på Konkurrencerådets undersøgelser af: »Fusioner og  

 virksomhedsovertagelser« (diverse årgange, senest 1993, 135 sider -  

 udkommet 1994), hvor der findes et særligt afsnit om udenlandske  

 overtagelser.
Det fremgår, at faldet i udenlandske overtagelser efter  

 højdepunktet i 1989 igen fra 1993 er afløst af en relativ kraftig stigning,  

 men hvor det tidligere og op til 1989 var nordiske kapitaler, som tegnede sig  

 for hovedparten af de opkøbte virksomheder, er det nu EU-kapital som suverænt  

 fører an.
Man udtrykker bekymring over, »at det jævnligt er danske  

 flagskibe inden for elektronikbranchen, der bliver opkøbt af udlandet«  

 (side 42). Beretningen fra 1993 indeholder desuden et afsnit om  

 fusionskontrol i EU (side 77-83).
 Ole Øhlenschlæger Madsen: »Virksomhedsovertagelser og fusioner i  

 dansk industri«, Nyt Nordisk Forlag/Arnold Busck, 1983, 291 sider.
Bogen er en doktordisputats, og det konstateres, at  

 virksomhedsovertagelser og fusioner er et resultat »af mulighedernes  

 spil og situationsbestemte strategier.
Det kan bl.a. forklares ved den  

 specielle ejer- og kapitalmarkedsstruktur i Danmark, der kun i få tilfælde  

 gør det muligt at overtage virksomheder ved åbne tilbud til aktionærerne på  

 fondsbørsen.
De virksomheder der helt eller delvist sælges til andre, har som  

 hovedregel et overlevelsesproblem på kort eller lang sigt.
Og det er hyppigst  

 et generationsskifteproblem, der løses igennem en  

 virksomhedsovertagelse« (side 114). Det siges endvidere, at fusionerne  

 siden starten af 60'erne ikke har ændret virksomhedskoncentrationen i dansk  

 industri, og der er heller ikke opstået nye monopoler.
Men de mange opkøb og  

 fusioner »har sandsynligvis forøget kapital- og  

 magtkoncentrationen« (side 248). Forfatteren foreslår, at der  

 gennemføres »empiriske undersøgelser af koncernkoncentrationen, dels for  

 at få branchespredningen inden for industrien nærmere belyst, dels for at få  

 udnersøgt kapital- og magtkoncentrationen mere systematisk« (side 248),  

 og han undrer sig over, at det empiriske grundlag ikke for længst er  

 tilvejebragt.
Finn Valentin og T.
Pedersen: »Udenlandsk ejet industri i Danmark -  

 virksomhedsprofiler og udviklingsmønstre«, Industri- og  

 Handelsstyrelsen, (nu Erhvervsfremme Styrelsen), Notatserie nr. 9, 1993, 47  

 sider.
Analysen skønner, at der findes 2.150 udenlandsk ejede virksomheder med  

 130.000 ansatte, svarende til 9-10% af alle ansatte i den private sektor,  

 hvilket skulle være en relativt beskeden del, sammenlignet med andre små åbne  

 økonomier (Irland, Holland, Belgien, Grækenland med 15-30% udenlandsk ejede  

 virksomheder). Analysen, som bygger sine konklusioner på en  

 spørgeskemaundersøgelse (1989/90), belyser alene de udenlandsk ejede  

 industrivirksomheder.
Disse havde i gennemsnit haft 238 ansatte; knap 75% har  

 under 250 ansatte, kun godt 10% har mere end 500 ansatte.
Virksomhederne er  

 relativt avancerede, og deres forsknings- og udviklingsintensitet er cirka  

 den dobbelte af den danske industri som helhed.
De udenlandske  

 erhvervsinvesteringer steg kraftigt i sidste halvdel af 80'erne og toppede i  

 1989; mere end 3/4 af de udenlandske etableringer er efter 1980 sket ved  

 overtagelse af bestående virksomheder - i modsætning til 60'erne og 70'erne,  

 hvor der var tale om cirka halvdelen - mens resten er egentlige  

 nyetableringer.
De udenlandske investeringer har »dermed ikke direkte  

 jobskabende virkninger« på kort sigt (side 5). Det er karakteristisk, at  

 virksomhederne er centreret mod afsætning på det danske hjemmemarked;  

 »halvdelen af virksomhederne afsætter mere end 50% af omsætningen i  

 Danmark« (side 5). Især er afsætning til det danske marked markant  

 større for de nordisk ejede virksomheder i Danmark.
Springbrætfilosofien om,  

 at Danmark skulle være interessant som platform til det øvrige EU-marked, kan  

 altså ikke bekræftes.
Man formoder, at når etableringsmotivet er adgangen til  

 det danske hjemmemarked, er dette også årsagen til den beskedne  

 tiltrækningskraft, Danmark har på udenlandske investeringer, det danske  

 markedsvolumen taget i betragtning.
Analysen kan være interessant ud fra et magtperspektiv, hvad angår  

 spørgsmålet om disse virksomheder handler selvstændigt, eller om  

 handlingsmønsteret dikteres fra koncernhovedkvarteret.
Man taler i den  

 forbindelse om vertikale, horisontale eller urelaterede forbindelser mellem  

 dattervirksomheder og moderselskab; dette sammenholdes igen med, om  

 virksomhederne er »markedsorienterede« (primært forsyning af det  

 danske marked), som er fortrinsvis vertikalt (underordnet) forbundet med  

 koncernen, »forskningsorienterede«, som ofte indgår i horisontale  

 netværk (relativt uafhængige) eller »produktionsorienterede«  

 virksomheder, som er det mest selvstændige og i øvrigt mest  

 eksportorienterede.
 Christian Estrup: »Udlandets overtagelser af virksomheder i Danmark -  

 en empirisk undersøgelse af udviklingen siden 1975«, Handelshøjskolens  

 Forlag, 1989, 255 sider.
Bogen er den trykte udgave af forfatterens doktordisputats fra 1988 med  

 den mere dækkende titel »Ejerskifter i dansk erhvervsliv siden  

 1975«, da analysen behandler såvel danske som udenlandske  

 virksomhedsovertagelser samt danske koncerners udenlandske virksomhedsopkøb  

 1975-1984; analysen medtager altså ikke den stærke vækst i de udenlandske  

 opkøb i slutningen af 80'erne, som var domineret af nordiske kapitalers  

 opkøb, især motiveret af afsætning på det danske hjemmemarked, og denne  

 ændrede udvikling afspejler sig ikke i analysens konklusioner.
Det  

 konkluderes bl.a., at for udenlandske virksomhedsovertagelser er  

 virksomhedens art afgørende; derimod er det i de fleste tilfælde underordnet,  

 at virksomheden ligger i Danmark.
Virksomheder, der overtages af udenlandsk  

 kapital, har gennemgående bedre regnskabstal såvel før som efter overtagelsen  

 end virksomheder, der overtages af dansk kapital.
Det antages også, at  

 udlandet »vil forøge sin ejermæssige rolle her i landet« (side  

 189). Udenlandsk ejerskab »er forholdsvist højt i kemisk industri med  

 29% af arbejdsstyrken, elektroindustri (31%), instrumentfremstilling (29%) og  

 metalforarbejdning (16%), medens det er ganske lavt i tekstilindustrien (5%),  

 træindustrien (3%), jernstøberier m.v. (2%) og keramisk industri (1%)».  

 (S. 195).
Ejerskabsanalyser: kategori 2 Den anden rubricering af økonomiske magtanalyser kan passende betegnes som  

 »hvem ejer Danmark-analyser?» efter økonomen Helge Andersens første  

 undersøgelse af samme navn fra 1938 med senere revideringer (se nedenfor).
 Helge Andersen og Lennart Weber: »Magtens mange mænd«, Fremad,  

 1985, 157 sider.
Analysen er Helge Andersens seneste og mest omfattende gennemgang af  

 ejerskab, indflydelses- og personsammenfald i danske virksomheder og  

 koncerner, siden han udviklede denne undersøgelsesform i bøgerne: »Hvem  

 ejer Danmark?», (Monde 1938, Fremad 1966) »Hvem ejer Danmark  

 nu?», (Fremad 1970), »Er det udlandet der ejer Danmark«,  

 (Fremad 1968), »Danmarks tre multinationale giganter«, (Fremad  

 1974), »Danmark, en multinational koloni«, (Reitzel 1981).  

 Analyserne forstået som magtanalyser bygger på den fordelingsteoretiske  

 antagelse, at økonomisk magt er fordelt efter kapitalbesiddelse, og jo større  

 kapitaler en person ejer eller kontrollerer, desto mere magt har personen,  

 ikke alene på de kontrollerede virksomheders udvikling men også - direkte  

 eller indirekte - på samfundsøkonomien og på politiske beslutninger.
Analysen  

 antager endvidere, at gruppen af store kapitalejere eller  

 kapitalkontrollanter er en elite med særlige »kulturtræk«: særligt  

 samkvemsmønster, særlig rekruttering og familiebaggrund, særlig økonomisk  

 adfærd for at bevare denne kontrol på elitens hænder og holde andre ude.  

 Antagelsen om disse kultursociologiske elitetræk belyses dog ikke empirisk,  

 når bortses fra enkelttilfælde.
Analysen gennemgår 105 store koncerner og udpeger godt 100 personer, som  

 betegnes som de egentlige »magthavere« i dansk erhvervsliv.
De får  

 hver deres »blå bog« og koncernerne gennemgås med tilknyttede  

 virksomheder og personforbindelser.
Blandt analysens konklusioner kan nævnes,  

 at det, man betegner som »aktionærdemokrati«, er sat ud af kraft  

 ved hjælp af særlige metoder, bl.a. »stemmeretsbegrænsning«,  

 kontrollerende fonde og B-aktieudstedelse, som tilsammen »har  

 umyndiggjort 90% af aktionærerne« (side 141). Der afsluttes med  

 opstilling af 16 punkter - »kravene til fremtiden » - hvis samlede  

 sigte er at ændre ved »erhvervslivets magtstruktur« (side 142-148).
Lennart Weber: »Hvem ejer Danmark? - analyse af 108 koncerner og 50  

 private fonde«, Fremad, 1988, 143 sider.
Forord ved Helge Andersen.
Analysen er det seneste bidrag i den danske tradition for  

 ejerskabskortlægning i større danske virksomheder og fonde.
I et lille men  

 interessant forord forsøger Helge Andersen at gøre status for denne type  

 magtundersøgelser.
Han stiller spørgsmålet om, på hvilken måde person- og  

 ejerskabsforbindelser kan give indtryk af magtfordelingen blandt selskaber,  

 og han svarer selv: »Lad os fastslå, at en virksomhed som sådan ikke kan  

 udøve magt, at magt kun kan udøves af personer, at magt kun kan udøves af en  

 person.
Til det sidste skal tilføjes, at den magt, der knytter sig til en  

 bestemt virksomhed, i praksis godt kan udøves af en gruppe personer i  

 fællesskab.
Men går man tæt på dette fællesskab, vil det normalt vise sig, at  

 magten inden for gruppen er opbygget efter pyramidesystemet (. . .) Det er  

 ejeren, der sidder med magten, og direktøren bliver blot  

 »forvalteren«, der fører beslutningerne ud i praksis (. . .) Magt  

 går ofte i arv.
Et gennemgående træk ved dette fænomen er, at de økonomiske  

 magthavere bruger enorme kræfter på at sikre den magt, de har etableret for  

 eftertiden.
Idealet for de fleste er enevældig magt, der helst skal gå videre  

 i de kommende generationer (. . .) Typisk er private fonde blevet anvendt.
I  

 vedtægterne for disse fonde vil man ofte kunne se, hvordan den gamle  

 kapitalist har ønsket at sikre, at den pågældende virksomhed/magtcentrum blev  

 drevet videre i hans ånd' (side 5-6).
Gennemgangen af de udvalgte 108 koncerner udpeger en person som magtperson  

 i hver enkelt; det er oftest ejeren (hovedaktionæren), men kan også være  

 bestyrelsesformanden, hvis der er tale om en større ejerkreds; undtagelsesr  

 er dog banker og forsikringsselskaberne og andre selskaber, ofte  

 familieselskaber, hvor kun nærmere analyser kan udpege den egentlige  

 magthaver.
Disse personer gennemgås enkeltvis i kapitlet om »Magtens blå  

 bog«.
I et afsnit omtales udviklingen i de 50 år, der er gået fra den  

 første bog om »Hvem ejer Danmark« udkom i 1938, og det konstateres,  

 at selv om ejerstrukturen formelt set har ændret sig markant, fordi der i  

 1988 er langt flere, der ejer aktier enten direkte eller gennem deres  

 pensionsopsparing, så er der intet ændret i magtforholdene: »Det er  

 fortsat en lille gruppe, der sidder ved magten i selskaberne.
Faktisk er der  

 forbløffende mange selskaber, hvor det er efterkommere af magtpersonen fra  

 1938, der i dag forvalter magten« (side 11). Hver enkelt af de 108  

 koncerner gennemgås med hensyn til ejerforhold, bestyrelse, magtpersonen,  

 direktørlønninger, skattebetaling og datterselskaber.
 Kaj Vangskjær: »Multinationale selskaber og deres indflydelse i  

 Danmark«, Specialarbejderforbundets vækstkommission, nr. 12, 1987, 33  

 sider.
Undersøgelsen er en opfølgning af traditionen »hvem ejer  

 Danmark-analysen«, men med særlig fokus på spørgsmål der stilles i  

 fagbevægelsen til denne type, hovedsageligt udenlandskejede virksomheder og  

 disse selskabers vanskeligt kontrollerbare manøvremuligheder, f.eks. hvad  

 angår beskatning og placering af beskæftigelse.
Efter at have introduceret  

 den internationale udvikling, bl.a. med udgangspunkt i FN rapporten:  

 Transnational Corporations in World Development (3. survey). New York 1983 og  

 tidsskriftartikel i Fortune, 29. april, 1985, beklages det, at den officielle  

 danske statistik over udenlandsk ejerskab af danske virksomheder (i.e. dansk  

 indregistrerede virksomheder) er næsten ikke-eksisterende. (Se dog omtale  

 ovenfor af Konkurrencerådets rapport om fusioner og virksomhedsovertagelser.  

 Der kan endvidere henvises til en ældre undersøgelse af udenlandsk ejede  

 firmaer i Danmark, gennemført af Danmarks Statistik 1976, udkommet  

 Statistiske Efterretninger nr. 46, 1979).
Vangskjærs undersøgelse for Specialarbejderforbundet udvælger efter  

 størrelse 1983/85 (antal ansatte/omsætning/indskudskapital) 1.140  

 virksomheder, og af disse er 23% helt eller delvist udenlandsk ejet.
Tallet  

 er undervurderet på grund af udvælgelseskriterier og manglende oplysninger.  

 Fordelt efter moderselskabernes hjemland viser det sig, at Sverige, USA og  

 England i denne rækkefølge tegner sig for flest ejerskaber og antal ansatte,  

 hvorimod de amerikanske havde den største omsætning. der er endvidere en  

 række analyser af disse firmaers branchefordeling.
Det konkluderes, at  

 »indsigt og kontrol er et væsentligt element i en erhvervspolitik for at  

 sikre, at der ikke sker overflytning af produktion og teknologi fra danske  

 selskaber til udenlandske interesser (. . .) det hænger tillige sammen med en  

 overordnet interesse om at forhindre evt. misbrug af markedsdominans samt  

 muligheden for omgåelse af skattelovgivningen« (side 31). Rapporten  

 afsluttes med forslag til »styrkelse af nonopollovgivningen« m.v.  

 (side 32-33).
 Berit Johannsen og Per Olsen: »Magtkoncentrationen i dansk  

 erhvervsliv - store koncerner, banker og dagblade belyst med hensyn til  

 magtkoncentrationen«, Specialarbejderforbundets vækstkommission,  

 arbejdsnotat nr. 12, København 1987, 52 sider.
Undersøgelsen er en undersøgelse af personsammensætningen i bestyrelser og  

 direktioner i 12 »store koncerner« (De Danske Sukkerfabrikker,  

 Superfos, De Forenede Bryggerier, ISS, Store Nordiske; Danfoss, F.L.
Smidth,  

 Monberg & Thorsen, Skandinavisk Tobakskompagni, J.L.
Fondet, Kampsax,  

 A.P.
Møller) og 3 banker (Den Danske Bank, Privatbanken, Handelsbanken og 3  

 dagbladskoncerner (Det Berlingske Officin, Dagbladet Politiken,  

 Jyllands-Posten). Det konkluderes, at der er »mangfoldige  

 forbindelser« mellem de 11 koncerner; kun Kampsax er uforbundet, mens  

 f.eks.
F.L.
Smidth og Skandinavisk Tobakskompagni er forbundet med  

 henholdsvis 7 og 10 af de andre koncerner.
Personerne er »magtfulde i  

 den forstand, at de har bestyrelsesposter i de store koncerner, banker m.m.  

 og dermed repræsenterer en stor omsætning og egenkapital samt mange  

 ansatte« (side 36).
 Peter Brixtofte og Erik Rasmussen: »Erhvervslivets nye ejere -  

 pensionsfondes opkøb af danske aktier«, Forlaget Management, 1981, 88  

 sider + bilag.
Bogen er en gennemgang af de tre dominerende pensionsfonde, PKAs, LDs og  

 ATPs investeringer i danske aktier.
Pensionskassernes historie og  

 lovgrundlaget for deres investeringspolitik og deres investeringssamarbejde  

 (ATP og LD må i 1980 tilsammen eje op til 20% af aktiekapitalen i en  

 virksomhed) gennemgås.
Bogens dokumenterende afsnit indeholder oversigter  

 over pensionskassernes investeringer og nominelle aktiebeholdninger.
En  

 fremskrivning af pensionskassernes midler viser, at de år 2000 vil være i  

 stand til at eje 97,8% af aktiekapitalen i de børsnoterede selskaber.
Af  

 mulige konsekvenser nævnes: at pensionskasserne kan tænkes at danne karteller  

 eller slutte sig sammen - dette skal afværges gennem lovgivning; at  

 pensionskasserne kommer i hænderne på personer, der vil anlægge  

 »politiske vurderinger og ikke økonomiske ved fastlæggelse af  

 investeringer« (side 39); arbejdsgivernes »magt vil blive meget  

 lille.
De skal holde sig gode venner med fagforeningerne, der styrer  

 pensionskasserne (. . .) Det vil blive den omvendte verden, når den tids Karl  

 Hjortnæs på lønmodtagernes vegne kræver lettelser i  

 aktieselskabslovgivningen, mens den tids Uffe Ellemann-Jensen eller Lars P.  

 Gammelgård forlanger, at Monopolrådet griber stærkere ind over for  

 magtkoncentrationen i erhvervslivet«. (side 40-41).
 Jesper Strandskov, Steen Thomsen og Torben Pedersen: »Ejerforhold og  

 konkurrenceevne i dansk erhvervsliv«, Erhvervsfremme Styrelsen, 1994,  

 117 sider.
Analysen er det nyeste danske bidrag til at afdække ejerforhold i danske  

 virksomheder, koncerner, m.v. om end sigtet er at belyse om forskellige  

 ejerformer påvirker konkurrenceevnen og ikke direkte relaterer sig til  

 magtbegreber. 274 koncerners forhold gennemgås for perioden 1982 til 1992, og  

 af konklusioner med relevans for en magtanalyse kan nævnes, at ejerforholdene  

 i 80erne har været nogenlunde stabile, og at der kun findes en lille andel  

 med spredt ejerskab.
Kun cirka 20% af de største koncerner er ikke  

 majoritetsejede (familieejerskab, udenlandsk ejet, statsejet, fondsejet)  

 eller andelsselskaber. »Et særligt dansk træk er den betydelige  

 udbredelse af erhvervsdrivende fonde.
Dette indebærer, at ejerforholdene i  

 Danmark generelt kan betragtes som relativt lukkede i den forstand, at det  

 kan være vanskeligt for en udenforstående investor at erhverve en væsentlig  

 indflydelse på danske virksomheder uden en forudgående forståelse med  

 selskabets hovedaktionærer, som typisk kun har aktie og stemmeandele på nogle  

 få procent (. . .) Når der i internationale sammenligninger skelnes mellem  

 markeds- og bankbaserede ejersystemer, er det markant, at Danmark ikke kan  

 indplaceres under nogle af de to.
Nok er den danske ejerskabsstruktur  

 markedsbaseret, bl.a. fordi staten ikke spiller nogen væsentlig rolle, men  

 kun til en vis grænse: Dels er de største aktieselskaber i et koncentreret  

 ejerskab, og dels er andelsselskaber mindre omsættelige end i den  

 angelsaksiske verden.
Pengeinstitutterne har ingen central  

 ejerplacering« (side 93-94).
 Johannes Michelsen: »Pengene eller livet - privat ejendomsret,  

 aktieselskaber og politik«, Sydjysk Universitetsforlag, 1991, 411 sider.
Michelsens bog falder uden for den gængse ejerskabskortlægning ved at være  

 en Habermas-orienteret analyse af aktieselskabsformens historie i Danmark,  

 hvis retlige regulering ses som »systemverdenens« (aktieselskabet)  

 gradvise overtagelse af forhold i »livsverdenen« (det personlige  

 ejerskab) og den forestillings- og værdikamp, dette afstedkommer.
Fra  

 konklusionen kan nævnes, »at der fra starten var en udbredt, subjektiv  

 modstand blandt ejerne mod at anvende aktieselskabsformen (. . .)  

 Aktieselskabets helt store gennembrud omkring 1970 skyldtes imidlertid, at  

 den generelle omlægning blev forstærket af en omlægning af skatteforholdene  

 (. . .) Legitimationen af aktieselskaberne har imidlertid siden 1973 befundet  

 sig i et vadested, der falder sammen med en generel krise for legitimationen  

 af velfærdsstaten.
Ejerne accepterer ikke længere utvetydigt, at staten  

 ekspanderer sin administrative magt, fordi den så kommer til at berøre de  

 pengemæssige aspekter af ejerrelationen og den indflydelse, der knytter sig  

 hertil.
Omvendt forholder arbejderne sig tvetydigt - ja nærmest rådvildt -  

 til, om statens ekspansion i forhold til erhvervslivet skal fortsætte, eller  

 om de selv og deres organisationer skal påtage sig dele af ansvaret for  

 markedets funktion via medarbejderindflydelse og medejerskab (. . .) Hvad  

 særligt angår medarbejdernes indflydelse i aktieselskaberne, går den centrale  

 konflikt på, om arbejderne skal integreres i den nuværende magtbalance mellem  

 ejere og arbejdere, eller om magtbalancen skal ændres til arbejdernes  

 fordel« (side 364-366).
Institutionelle analyser: kategori 3 Den tredje type analyser forudsætter, at den økonomiske magt ikke alene er  

 et spørgsmål om virksomhedskoncentration, monopolmagt eller ejerskab af  

 kapital, men en kompleks, sammensat størrelse hvori indgår de aktører som  

 skaber betingelserne, hvorunder økonomien virker, hvorunder der produceres,  

 osv.
Den økonomiske magt udspringer ikke mere alene fra magten  

 (ejerskab/kontrol) over kapitalen, men er som så mange andre oprindelige  

 magtcentre f.eks. det politiske, i en historisk proces diffunderet ud i  

 samfundet, hvor forskellige organiserede og ikke organiserede interesser  

 påvirker den økonomiske udviklingsretning gennem bestemmelser om forhold, der  

 virker ind på økonomien. »Institutionel økonomi« eller  

 »forhandlingsøkonomi« er nogle af de nye betegnelser, som benyttes  

 til at karakterisere denne type nationale økonomi på (jf. omtale af Ove Kai  

 Pedersen m.fl. nedenfor). Men »forhandlingsøkonomi« er ikke noget  

 nyt begreb endsige et særlig dansk bidrag til økonomisk teori.
Der er tale om  

 en matematisk inspireret »spilteoretisk« modelimport (Morgenstern  

 og Von Neuman: »Theory of games«, 1944), som også er anvendt i den  

 norske maktutredning, hvor den defineres sådan: »Resultatet er  

 tiltakende sammenvevning av økonomiske maktgrupperinger og myndighetene: den  

 administrative styringen i markedene videreføres, forvaltningens rolle i  

 næringepolitikken øker, og det gis mer rom for forhandlinger mellom foretak  

 og mellom foretak og myndigheter.
Denne antakelsen kan vi sammenfatte i tesen  

 om forhandlingsøkonomien« (NOU 1982: 3, side 185). Også den svenske  

 maktutredning benytter begrebet.
Ove Kai Pedersen, m.fl.: »Demokratiets lette tilstand«,  

 Spektrum, 1994, 243 sider Bogen, som mere er et debatindlæg om det danske demokrati og den  

 »danske forhandlingsøkonomi« end et egentligt forskningsbidrag,  

 hævder, at det repræsentative og parlamentariske demokrati ikke længere  

 besidder den politiske magt og at politikkens tilblivelse er udbredt,  

 diffunderet ud i institutioner, bureaukrati, interesseorganisationer,  

 virksomheder, m.v.
Af relevans for økonomisk magt hedder det: »Den  

 samfundsøkonomiske konstitution omfatter i dag to sæt af institutioner.
Det  

 første er de store antal råd og nævn, permanente og ikke-permanente udvalg,  

 formelle og uformelle arbejdsgrupper, der er oprettet i den offentlige  

 forvaltning - særligt inden for arbejds-, undervisnings-, miljø-, industri-  

 og erhvervsministerierne.
I alle disse sidder repræsentanter fra de mange  

 private organisationer, men altid sammen med ministeren eller hans embedsmænd  

 (. . .) Det andet er de mange institutioner på det private og det offentlige  

 arbejdsmarked, oprettet til at forhandle, forlige, mægle og sanktionere  

 overenskomstaftaler (. . .) En dominerende elite er samtidig skabt: den  

 består af repræsentanter fra de politiske partier, der indgik det historiske  

 kompromis, af repræsentanter fra de store organisationer, af embedsmænd fra  

 de vigtigste ministerier, men først og fremmest af elitens præsteskab:  

 økonomerne! Det var økonomerne, der formulerede forestillingen om økonomi  

 Danmark (. . .) Økonomerne og deres videnskab, nationaløkonomien og dens  

 opfattelse af virkeligheden, har radikalt ændret, hvorledes politik  

 formuleres, besluttes og gennemføres, hvordan den politiske debat foregår, og  

 hvem der deltager (. . .) Den samfundsøkonomiske konstitution forskyder  

 derfor grænserne mellem stat og marked, politik og økonomi« (side  

 44-50).
Så meget om den store økonomi, den nutidige dansk forhandlingsøkonomi; det  

 er også den økonomi, som de analyser, der tager udgangspunkt i en bekymring  

 over koncentration af ejerskaber i den lille økonomi, i kontrollen over de  

 store danske koncerner, mener at en lille kapitalkontrollerende elite kan øve  

 en afgørende indflydelse på.
Men det mener institutionalisterne er en for  

 snæver synsvinkel.
Forfatterne til »Demokratiets lette tilstand«  

 fører deres forhandlingsøkonomiske begreb igennem til mikroøkonomien og til  

 det forfatterne kalder »den forhandlingsøkonomiske virksomhed«:  

 »Det var Schluter og Dansk Arbejdsgiverforening, Industriens  

 Arbejdsgivere og Industrirådet, der fik velfærdsopgaver flyttet over til  

 virksomhederne, erhvervspolitikken privatiseret, mil)øpolitikken gjort  

 forhandlingsorienteret, og som fik overenskomstsystemet decentraliseret og  

 gjort virksomheden til ideologisk arnested (. . .) Den forhandlingsøkonomiske  

 virksomhed er en nyskabelse (. . .) Den har samfundsansvar - har påtaget sig  

 at være ansvarlig for den samfundsøkonomiske udvikling, den lokaløkonomiske  

 vækst, det økologiske kredsløb, og så videre. og gør det - ikke fordi den  

 generelt har fået amnesti eller er omringet af love og regler, aftaler og  

 ordrer - men fordi dens egen overlevelse, dens egen udvikling og  

 konkurrencesituation er afhængig af samfundsøkonomisk balance, af  

 lokalområdets vækst, af naturens bæredygtighed« (side 105-106).
Tilblivelsen af denne virksomhedstype forklares ved 5 hovedfaktorer: 1)  

 omorganisering af velfærdsstaten (privatisering, udlægning af statslige  

 velfærdsopgaver); 2) offentlige reguleringsopgaver er decentraliseret til  

 virksomhedeniveau; 3) overenskomstsystemets decentralisering; 4)  

 forskydninger i politisk ideologi bl.a. gennem uddannelsessystemet, som  

 orienterer individet »mod det private, mod markedet og mod virksomheden  

 i stedet for som før, mod dannelse, demokrati, nation og samfund« (s  

 108); 5) erhvervspolitikkens privatisering og de store pensionskassers og  

 investeringsforeningers kapitalanbringelser i erhvervsvirksomheder.
Dette  

 ændrer også ved kontrollen over den moderne/forhandlingsøkonomiske  

 virksomhed.
Kontrollen eller magten over virksomheden institutionaliseres og  

 ejendomsretten ændrer karakter: »De kollektive kapitalejere samler sig i  

 finansielle koalitioner og indgår som sådanne i erhvervspolitiske programmer  

 og initiativer med forskere og kommuner, fagbevægelse og arbejdsgivere.  

 Kontrollen over en virksomhed varetages ved forhandling mellem mange  

 interessenter - i et spil mellem virksomhedens ejere og ledelse og  

 virksomhedens institutionelle omgivelser.
På denne måde går ejendomsrettens  

 simple enhed - enheden mellem retten til at råde og kontrollen over brugen -  

 delvis tabt« (s. 112).
Tilbage står et meget komplekst magtforhold, forudsat analysen holder.  

 Dikotomien i det klassiske kapitalistiske demokrati mellem de demokratiske  

 principper for tildeling af politisk magt (inkl. de heraf afledte  

 magtinstitutioner: udøvende og dømmende magt, idet det er den politiske magt,  

 der kontrollerer den udøvende magt og fastlægger lovgrundlaget for den  

 dømmende magt) på den ene side og den økonomiske magt defineret i forhold til  

 magten over kapitalen (ejerskab/kontrol) på den anden side, opløses af  

 institutionalisternes magtdiffusionsmodel i et væld af samvirkende  

 magtbærende enheder, hvis lokalisering og relative styrke vanskeligt lader  

 sig fastslå og ikke lader sig let kontrollere demokratisk, når først den  

 politiske magt er decentraliseret.
At nogen får magt betyder, at andre må  

 afgive magt.
I den institutionelle model mister eller afgiver de demokratisk  

 valgte politikere magt, og det samme kan siges om de traditionelle  

 kapitalejere, i bedste fald må de dele den med andre.
Den traditionelle  

 analyse af økonomisk magt gennem kapitalejerskab og kapitalkontrol mister  

 gennem institutionalisternes teoretiske kunstgreb en del af sin udsagnskraft,  

 hvis modellen kan sandsynliggøres empirisk.
I serien »Roligheds hæfte« udkom i 1987 hæfte nr. 1 med tre  

 foredrag samlet under titlen: »Kapitaldannelse og indflydelse i dansk  

 erhvervsliv« med bidrag af bestyrelsesformand m.v.
Holger Lavesen,  

 fabrikant Peter Heering Jr. og industriminister Nils Wilhjelm.
Emnet var  

 først og fremmest begrænsningerne i de institutionelle, herunder  

 pensionskassernes, investeringer i erhvervslivet.
Til trods for det  

 forsigtige ordvalg fremgår det tydeligt af industriministerens indlæg, at han  

 gerne ser en lempelse i begrænsningerne i de institutionelle kapitalejeres  

 investeringsloft, og han begrunder det med, at det vil kunne medvirke til  

 opfyldelsen af regeringens erhvervspolitiske målsætning om at »give  

 bl.a. den industripolitiske sektor en langt stærkere placering i  

 samfundsøkonomien (. . .) Hvordan skal disse investeringer så komme? (. . .)  

 Vi kan ikke klare vores ambitiøse mål om en tilstrækkeligt hurtig udvikling  

 af den danske erhvervssektor, medmindre vi samtidig får en øget erhvervsaktiv  

 anvendelse af den kapitaldannelse, der finder sted andre steder i samfundet  

 (. . .) Hvordan sker så kapitaldannelsen i dagens Danmark? Ja, den sker jo  

 også gennem opsparing« (side 40-41). Wilhjelm mener ligeledes, at  

 erfaringerne med de amerikanske og tyske pensionskassers langt lempeligere  

 investeringsregler ikke er afskrækkende og ikke bekræfter frygten for  

 forflygtigelse af ledelsesansvar i virksomhederne ved de institutionelle  

 kapitalers erhvervsinvesteringer.
Et omdrejningspunkt ved »forhandlingsøkonomien«, den  

 institutionelle økonomi, er selve forhandlingsprocessen og påvirkningskæderne  

 frem til den egentlige beslutningstagen.
Denne proces er kun sparsomt belyst  

 i dansk forskning og oftest kun i form af cases.
Et sideaspekt ved påvirkning  

 af beslutningsprocesser omtales undertiden som »lobbyisme«, hvorved  

 man må forstå en bestemt målrettet, undertiden skjult adfærd for at opnå en  

 given beslutning.
Lobbyisme synes dog ikke at adskille sig nævneværdigt fra  

 den almindelige påvirkningspraksis, hvor organisationer eller erhvervsfolk  

 fremfører deres synspunkter over for repræsentanter for det politiske system;  

 en udbredt og traditionsrig, men relativt uoplyst praksis også i Danmark.
I Søren Viemoses bog »Lobbyisme« - Gyldendal, l990, 135 sider,  

 gøres der et forsøg på at generalisere træk ved denne påvirkningsadfærd bl.a.  

 ved eksempler fra USA og EU.
Man efterlades dog med det indtryk, at når  

 danske organisationer og koncerner bedriver »lobbyisme« i  

 Bruxelles, så er der snarere tale om en praktisk foranstaltning for  

 fjernpåvirkning af samme slags som den, der er vel indarbejdet på den  

 nationale scene, end om nogen ny praksis.
Om danske erhvervsfolks hjemlige  

 påvirkningsforsøg citeres tidligere fiskeriminister Lars P.
Gammelgaard for  

 følgende kritiske bemærkninger: »Mange interesseorganisationer og  

 erhvervsfolk er i det daglige så langt væk fra realiteterne i den politiske  

 verden, at alene distancen gør, at man får meget svært ved at komme på  

 talefod.
Mange af dem har den opfattelse, at man kan træffe beslutninger i  

 den politiske verden på samme måde som i erhvervslivet.
De tror, at der er en  

 - eller ganske få - der kan træffe beslutninger.
Derfor har de også svært ved  

 at forstå, hvad der foregår, og det gør ofte, at det bliver svært at få sin  

 indflydelse gjort gældende« (side 37).
Organiseret økonomisk kriminalitet: kategori 4 Et fænomen som (endnu) ikke påkalder sig særlig forskningsinteresse i  

 Danmark er illegal økonomi, forstået som organiseret økonomisk kriminalitet,  

 formodentlig fordi denne sektor spiller en begrænset rolle i dansk økonomi.  

 Nøgleordet er i denne forbindelse »organiseret«, hvilket udelukker  

 tilfældig økonomisk kriminalitet i mikroformat og af privat  

 husholdningskarakter, så som »sort arbejde«, bedrageri,  

 vennetjenester og lignende, hvilket næppe har magtaspekter, medmindre man kan  

 betragte det som kollektiv skatteunddragelse og forsøg på at unddrage sig de  

 økonomiske konsekvenser af »systemets magt«.
I takt med udbygning  

 af EU-samarbejdet og økonomiens internationalisering er det dog ikke en  

 urimelig tanke, at de særlige adfærdsformer og magtforhold, som udspringer af  

 denne sektor, vil berøre Danmark; man kan i den forbindelse minde om  

 drøftelser om udvidet politisamarbejde i EU op til Maastricht-afstemningen.
Opmærksomheden i Danmark har fortrinsvis været centreret om erhvervslivets  

 økonomiske kriminalitet, men man behøver blot at kigge ud over landets  

 grænser for at se, at også andre grene i den branche spiller en betydelig  

 rolle og har uomtvistelig betydning for magtfordelingen, den økonomiske såvel  

 som den politiske, for ikke at tale om de symbiotiske tilstande mellem de to  

 magtformer.
Således har omtale af korruptions- og bestikkelsessager og  

 konsekvenserne af deres opdagelse og retsforfølgning i f.eks.
Frankrig,  

 Tyskland og Italien været voldsomme.
I sidstnævnte land så alvorlige, at  

 omfanget må anses for en væsentlig faktor for sammenbruddet af det kendte  

 partisystem og en mulig dyb krise for den italienske nationalstat.
I den  

 retslige efterforskning af disse sager i europæiske lande hævder en del af de  

 implicerede politikere, at de økonomiske forbindelser mellem dem og  

 virksomhederne skabtes for at dække over økonomiske tilskud til deres  

 partier, og at der ikke var tale om personlig bestikkelse.
Heller ikke i  

 Danmark, men uden sammenligning og i meget mindre målestok - kan  

 »skandaler«, hvor danske politiske partier eller enkelte politikere  

 kan sættes i forbindelse med økonomisk kriminalitet eller tvivlsom/uetisk  

 omgang med offentlige midler undgå at få konsekvenser for fordelingen af den  

 politiske magt.
Af andre former for organiseret økonomisk kriminalitet med betydning for  

 magtanalyse kan peges på narkotikaaktiviteter og illegal våbenhandel, som -  

 fordi disse aktiviteter udspiller sig på illegale markeder, som den statslige  

 kontrolfunktion ikke dækker - er karakteriseret af systematisk voldspræget  

 adfærd.
Der findes ingen forskning om disse sektorer i Danmark, når undtages  

 beskrivelser af enkelttilfælde og opgørelser af narkotikabeslaglæggelser.
Der  

 kan henvises til EF Parlamentets beretning: Udbredelse af organiseret  

 narkokriminalitet i EF, herunder kriminalitetens indvirkning på demokratiet.  

 Udvalgsformand Patrick Coonry.
Dansk oversættelse 23. april 1992.
I april 1982 nedsatte justitsministeren et udvalg vedrørende bekæmpelse af  

 økonomisk kriminalitet.
Udvalget udgav betænkningen: Bekæmpelse af økonomisk  

 kriminalitet.
Betænkning 1066, 1986, 329 sider, hvor man vurderede de  

 strafferetlige og processuelle regler for en intensivering af retsvæsenets  

 indsats over for økonomisk kriminalitet og for at styrke de  

 efterforskningsmæssige sider af problemet.
Problemet anskues alene som  

 virksomhedskriminalitet og regnskabsfusk.
Betænkningen behandler ingen andre  

 sider af sagen end de retslige; art og omfang af organiseret økonomisk  

 kriminalitet som sådan behandles ikke.
I Ugebrevet Mandag Morgen, nr 19, 16. maj. 1994, side 1-6, findes en  

 temaartikel om Økonomisk kriminalitet, hvor man forsøger at gøre status over  

 udviklingen i »den grove økonomiske kriminalitet i erhvervslivet«  

 siden betænkningen 1986. Der opregnes en række meget omtalte sager, og de få  

 danske eksperter på området kommenterer problemet.
De er stærkt uenige om  

 bekæmpelsen er en succes eller ej, men enige om at man savner overblik over  

 problemets omfang.
Endelig refereres der til en ny rapport fra de svenske  

 rigsdagsrevisorer, som peger på en række faktorer til økonomisk kriminalitet:  

 a) internationaliseringen, b) liberalisering af kapitalbevægelser over  

 landegrænser, c) liberaliseringerne i erhvervslivet, f.eks. i bankvæsenet, d)  

 tiltagende anonymitet i samfundet, e) den teknologiske udvikling, herunder  

 brugen af informationsteknologi, f) brist i myndighedernes kontrol og for  

 svag lovgivning, g) risikoen for at blive opdaget og dømt er for lille.
 Vagn Greve: »Kriminalitet i erhvervslivet«, Jurist- og  

 Økonomforbundets forlag, 1989, 168 sider.
Bogen er først og fremmest et forsøg på en definitorisk afklaring af  

 emnet, en bedømmelse af statsadvokaturens, SØKs, efterforskning og en  

 gennemgang af forskellige kategorier af økonomisk kriminalitet og deres  

 bekæmpelse med hovedvægt på virksomhedskriminalitet.
Bogen præsenterer, hvad  

 bl.a. danske kriminologer ved om økonomisk kriminalitet, og der er tydeligvis  

 tale om, at der ikke findes nogen egentlig indsigt i emnet af betydning i  

 Danmark, udover det kendskab som efterforskning af enkeltsager afstedkommer.
Forbindelser mellem økonomisk og politisk magt Der er i gennemgangen af forskning om økonomisk magt ikke fundet empiriske  

 bidrag, der belyser eller dokumenterer forbindelser mellem den politiske og  

 økonomiske magt.
F.eks. er der ikke fundet bidrag, der samlet belyser  

 betydningen og omfanget af 1) organisationers og virksomheders økonomiske  

 støtte til politiske partier, eller 2) økonomiske magtcentres påvirkning af  

 den politiske beslutningsproces (se ovenfor under bl.a.'lobbyisme') eller 3)  

 udbredelsen af, hvad man kunne kalde en økonomisk-politisk elite, dens  

 eventuelle omgangsformer, dens forestillinger og værdier, dens rekruttering.
Udenlandske forlæg »Demokrati och makt i Sverige - maktutredningens huvudrapport«,  

 Statens offentliga utredningar, Stockholm 1990:44, 454 sider.
Den empiriske kortlægning af økonomisk magt i Sverige følger stort set de  

 ansatser, som er omtalt i gennemgangen af danske undersøgelser under kategori  

 2, ejerskab af kapitalen (Makten over kapitalet side 117-166) og delvist  

 under kategori 1, koncentrationstendenser (Makten over marknaderna side  

 257-300), i det sidstnævnte afsnit med den forskel, at svenskerne også  

 inddrager forbrugernes, konsumenternes markedsmagt.
Som i de danske  

 undersøgelser af virksomhedsejerskab og virksomhedskontrol lægger den svenske  

 maktutredning speciel vægt på de privatejede storforetagender.
Det oplyses  

 endvidere, at ejerskab af aktier fra 1978 til 1988 i højere grad er blevet  

 »institutionaliseret«, og det direkte personlige aktieejerskab er  

 faldet fra 35 % til 20 % til fordel for fondseje, investeringsforeninger,  

 forsikringsselskaber af virksomheder, som ejer hinandens aktier.
»Maktutredningen - sluttrapport«, Norges offentlige utredninger,  

 Universitetsforlaget, Oslo 1982: 3 Litteraturoversigt Helge Andersen og Lennart Weber: Magtens mange mænd - Fremad, 1985, 157  

 sider Bekæmpelse af økonomisk kriminalitet.
Betænkning 1066, 1986, 329 sider Peter Brixtofte og Erik Rasmussen: Erhvervslivets nye ejere -  

 pensionsfondes opkøb af danske aktier - Forlaget Management, 1981, 88 sider +  

 bilag Danmarks Statistik 1976, udkommet i Statistiske Efterretninger nr 46, 1979 Demokrati och makt i Sverige - maktutredningens huvudrapport - Statens  

 offentliga utredningar, Stockholm 1990: 44, 454 sider EF Parlamentet: Beretning om udbredelse af organiseret narkokriminalitet i  

 EF, herunder kriminalitetens indvirkning på demokratiet.
Udvalgsformand  

 Patrick Coonry.
Dansk oversættelse 23. april 1992 Christian Estrup: Udlandets overtagelser af virksomheder i Danmark - en  

 empirisk undersøgelse af udviklingen siden 1975 - Handelshøjskolens Forlag,  

 1989, 255 sider Vagn Greve: Kriminalitet i erhvervslivet - Jurist- og Økonomforbundets  

 forlag, 1989, 168 sider Jens Guldager: Monopolkapital i Danmark i begyndelsen af 1970'erne -  

 Politisk Revy, 1978, 188 sider Berit Johannsen og Per Olsen: Magtkoncentrationen i dansk erhvervsliv -  

 store koncerner, banker og dagblade belyst med hensyn til magtkoncentrationen  

 - Specialarbejderforbundets vækstkommission, arbejdsnotat nr 12, København  

 1987, 52 sider.
 Konkurrencerådet: »Fusioner og virksomhedsovertagelser« (diverse  

 årgange, senest 1993, 135 sider - udkommet 1994.
Ole Øhlenschlæger Madsen: Virksomhedsovertagelser og fusioner i dansk  

 industri - Nyt nordisk forlag/Arnold Busck, 1983, 291 sider Maktutredningen - sluttrapport - Norges offentlige utredninger,  

 Universitetsforlaget, Oslo 1982: 3 Johannes Michelsen: Pengene eller livet - privat ejendomsret,  

 aktieselskaber og politik - Sydjysk Universitetsforlag, 1991, 411 sider Ove Kai Pedersen, m.fl.: Demokratiets lette tilstand - Spektrum, 1994, 243  

 sider Olof Petersson (red): Maktbegreppet - Carlsson, 1987, 345 sider Roligheds hæfte - 1987, hæfte nr 1: tre foredrag samlet under titlen:  

 »Kapitaldannelse og indflydelse i dansk erhvervsliv« med bidrag af  

 bestyrelsesformand m.v.
Holger Lavesen, fabrikant Peter Heering Jr. og  

 industriminister Nils Wilhjelm.
Jesper Strandskov, Steen Thomsen og Torben Pedersen: Ejerforhold og  

 konkurrenceevne i dansk erhvervsliv - Erhvervsfremme Styrelsen, 1994, 117  

 sider Trustkommissionens 7 delbetænkninger (1951-1960) og 1 afsluttende  

 hovedbetænkning: »Konkurrencebegrænsninger i dansk erhvervsliv«.  

 Betænkning nr. 249, 1960, 321 sider Ugebrevet Mandag Morgen, nr 19 - 16. maj. 1994, side 1-6, temaartikel om  

 Økonomisk kriminalitet.
Finn Valentin og T.
Pedersen: Udenlandsk ejet industri i Danmark -  

 virksomhedsprofiler og udviklingsmønstre. - Industri- og Handelsstyrelsen,  

 (nu Erhvervsfremme Styrelsen), Notatserie nr 9, 1993, 47 sider.
Kaj Vangskjær: Multinationale selskaber og deres indflydelse i Danmark -  

 Specialarbejderforbundets vækstkommission, nr 12, 1987, 33 sider Søren Viemose: Lobbyisme - Gyldendal, 1990, 135 sider Lennart Weber: Hvem ejer Danmark? - analyse af 108 koncerner og 50 private  

 fonde - Fremad, 1988, 143 sider.
Forord ved Helge Andersen Magt og demokrati: Forskningsoversigt. aug. 1994. 1 Bilag 10 Organisationers og bevægelsers rolle og indflydelse.
Michael Wolfe, forskningsbibliotekar, politologi, Det kgl.  

 Bibliotek.*=annoteret * 1 Aalborg Universitetscenter.
Institut for Økonomi, Politik og  

 Forvaltning: Demokrati i udvikling: politisk styring, selvforvaltning og  

 deltagelse.
Aalborg: Institut for økonomi, politik og forvaltning,  

 Aalborg Universitetscenter, 1989. 33 s.
* 2 Andersen, Johannes et al.: Citizenship in Denmark:  

 questionnaire.
In cooperation with: Jørgen Goul Andersen, Jens Hoff,  

 Torben Hviid Nielsen.
Aalborg: Department of Economics, Politics and Public  

 Administration, The University of Aalborg, 1993. 69 s.
* 3 Andersen, Johannes m.fl.: Medborgerskab: demokrati og politisk  

 deltagelse.
Herning: Systime, 1993. 285 s.
* 4 Andersen, Johannes m.fl.: Questionnaire investigation: Democratic  

 citizenship in Denmark: a project description Aalborg: Aalborg  

 Universitetscenter.
Institut for økonomi, politik og forvaltning, 1990. 28 s.
 5 Borchorst, Anette; Ann-Dorte Christensen, Drude Dahlerup & Birte  

 Siim (red.): Politik, køn og magt: rapport fra nordisk konference.  

 (Serie om kvindeforskning, nr. 28) Aalborg: Aalborg Universitetsforlag, 1989.  

 73 s.
 6 Bregnsbo, Henning: Danish industry in politics: perception and  

 behaviour of Danish small and medium-sized firms. (Arbejdspapir, 1988/4.)  

 Kbh.: Institut for Samfundsfag og Forvaltning, Københavns Universitet, 1988.  

 26 s.
7 Bregnsbo, Henning & Niels Christian Sidenius: »Denmark: The  

 National Lobby Orchestra,» i M.
P.
C.
M.
Van Schendelen, (ed):  

National Public and Private Lobbying (Aldershot: Dartmouth, 1993), ss.  

 183-200.
 8 Bregnsbo, Henning: Lobbyismens arenaer: et teoretisk perspektiv.  

 (Forskningsrapport, 1987/7) Kbh: Institut for Samfundsfag og Forvaltning,  

 Københavns Universitet, 1987. 19 s.
9 Buksti, Jacob A.: Corporate structures in Danish EC policy: patterns  

 of organizational participation and adaptation.
Aarhus: Institute of  

 Political Science, University of Aarhus, 1979. 30 s.
10 Buksti, Jacob A. & Lars Nørby Johansen: Danske organisationers  

 hvem-hvad-hvor.
Kbh: Politiken, 1977. 511 s.
 11 Buksti, Jacob A. & Lars Nørby Johansen/Ralph Bjørn Eriksen &  

 Karsten Boye Rasmussen: Interesseorganisationer i Danmark 1976. 2.  

 udg. (DDA, 0053) Odense: Dansk Data Arkiv, 1983. 193 + 13 s.
 *12 Buksti, Jacob A.: »Interesseorganisationer i politik« i Erik  

 Damgaard m.fl.: Dansk demokrati under forandring (Kbh.: Schultz,  

 1984), ss. 50-79.
 13 Buksti, Jacob A.: Organisationer og offentlig politik:  

 interesseorganisationernes deltagelse i den politiske beslutningsproces i  

 Danmark og den danske forskningsmæssige udvikling på området. Århus:  

 Institut for Statskundskab, Aarhus Universitet, 1982. 28 s.
 14 Buksti, Jacob A. (red.): Organisationer under forandring: studier i  

 organisationssystemet i Danmark. Århus: Politica, 1980. 479 s.
 15 Buksti, Jacob: »Organisationerne, den politiske proces og  

 samspillet med samfundsudviklingen,» i Jacob Buksti (red.):  

Organisationer under forandring: Studier i organisationssystemet i  

 Danmark (Århus: Politica, 1980), ss. 9-33.
 16 Buksti, Jacob A.: Organisationernes folk: om  

 interesseorganisationerne og deres repræsentanters rolle i forhold til den  

 politiske beslutningsproces. Århus: Politica, 1984. 109 s.
 17 Buksti, Jacob A.: Segmentation and inter-sector influence on  

 agricultural, fisheries and labour market policies in Denmark. Århus:  

 Institute of Political Science, University of Aarhus, 1980. 29 s.
18 Buksti, Jacob A.: Subsidized agriculture: strength of agricultural  

 lobbies or fear of starvation: impacts of policy change in the Danish  

 case.
Aarhus: Institute of Political Science, University of Aarhus, 1985.  

 17 s.
19 Buksti, Jacob A. & Palle Svensson: De unges politiske deltagelse  

 og organisering.
Arhus: Institut for statskundskab, Aarhus Universitet,  

 1981. 27 s.
 20 Buksti, Jacob & Lars Nørby Johansen: »Variations in  

 organizational participation in government: the case of Denmark,»  

Scandinavian Political Studies 2:3 (1979), ss. 197-220.
 21 Christensen, Ann-Dorte: Kvinder i fredsbevægelsen: hverdagsliv og  

 politisk organisering belyst gennem en undersøgelse af Kvinder for Fred og  

 Nej til Atomvåben i Aalborg 1980-86. (Skriftserie, 48.) Aalborg: Institut  

 for Samfundsudvikling og Planlægning, Aalborg Universitetscenter, 1990. 130 +  

 7 s.
 22 Christensen, Ann-Dorte & Birte Siim: Køn, magt og demokrati: mod  

 et dynamisk magtbegreb. (Skriftserie, 43) Aalborg: Institut for  

 Samfundsudvikling og Planlægning, Aalborg Universitetscenter, 1989. 20 s.
 23 Christensen, Ann-Dorte: Ulydige kvinders magt: kvindefredslejren ved  

 Ravnstrup som politisk proces. (Serie om kvindeforskning, 26) Aalborg:  

 Aalborg Universitetsforlag, 1989. ii, 137s.
24 Dahlerup, Drude: »Is the new women's liberation movement dead?:  

 Decline or change of the Danish movement?» i Dahlerup, Drude (ed.):  

The new women's movement: feminism and political power i Europe and the  

 USA (London: Sage, 1986) ss. 217-244/S 25 Dahlerup, Drude & Kristian Hvidt (red.): Kvinder på Tinge:  

 kvinder i landspolitik i 75 år.
Udgivet af Folketingets præsidium.
Kbh.:  

 Rosinante, 1990. 247 s.
 *26 Erik Damgaard m.fl.: Befolkningens politiske deltagelse og  

 holdninger, 1979. (DDA 0678) Odense: Dansk Data Arkiv, 1987. 435 s.
27 Damgaard, Erik & Kjell A.
Eliassen: »Corporate Pluralism in  

 Danish Law-Making,» ScandinavianPolitical Studies, 1:4 (1978),  

 ss. 285-313.
*28 Damgaard, Erik; Jørgen Goul Andersen, Jacob A.
Buksti & Ole P.  

 Kristensen: Dansk demokrati under forandring.
Kbh.: Schultz, 1984. 138  

 s.
*29 Damgaard, Erik (red): Folkets veje i dansk politik.
Kbh.:  

 Schultz, 1980. 282 s.
 30 Damgaard, Erik: »Jerntrekanter eller løse netværk?,»  

Nordisk Administrativt Tidsskrift (1981), ss. 396-411.
 *31 Damgaard, Erik: Magt i et pluralistisk demokrati: notat om  

 opfattelser af magtforhold i Danmark. (Den politiske beslutningsproces,  

 nr. 28) Aarhus: Institut for Statskundskab, Aarhus Universitet, 1983. 12 s.
 *32 Damgaard, Erik (red): Partigrupper, repræsentation og styring.  

 Kbh.: Schultz, 1982. 102 s.
 33 Damgaard, Erik: Partistyre, sektorisering og demokrati: en  

 diskussion af danske forhold. (Den politiske beslutningsproces.  

 Arbejdspapir, 35) Århus: Aarhus Universitet, Institut for Statskundskab,  

 1984. 19 s.
 34 Reduction of Party Conflict through Corporate Participation in Danish  

 Law-Making,» Scandinavian Political Studies, 3: 2 (1980), ss.  

 105-122.
35 Goul Andersen, Jørgen: Politik og samfund i forandring.
Kbh.:  

 Columbus, 1993. 336 s.
 36 Gundelach, Peter/Ralph Bjørn Eriksen, Poul Mortensen & Karsten Boye  

 Rasmussen: Græsrodsorganisationer i Danmark 1979. (DDA, 0245) Odense:  

 Dansk Data Arkiv, 1983. 81+12 s.
 37 Gundelach, Peter: Græsrødder er seje!: en bog om græsrodsorganisationer  

 i Danmark - deltagere, organisationsformer og modstandere. Århus: Politica,  

 1980. 247 s.
 38 Gundelach, Peter/Poul Mortensen, Ralph Bjørn Eriksen og Karsten Boye  

 Rasmussen: Medlemmer af græsrodsorganisationer 1979. (DDA, 0377)  

 Odense: Dansk Data Arkiv, 1983. 50+8+8 s.
39 Gundelach, Peter »New Social Movements in the Nordic  

 Countries,» i Thomas P.
Boje & Sven E.
Olsson Hort (red.):  

Scandinavia in a new Europe. (Oslo: Oxford/Scandinavian Uiversity  

 Press/Oxford University Press, 1993) ss. 337-364.
 40 Gundelach, Peter: Sociale bevægelser og samfundsændringer: nye  

 sociale grupperinger og deres organisationsformer ved overgangen til ændrede  

 samfundstyper. Århus: Politica, 1988. 321 s.
 41 Gundelach, Peter »The Women's Movement and Attitudes to  

 Abortion« i Peter Gundelach & Karen Siune (eds.): From voters to  

 participants: essays in honour of Ole Borre (Aarhus: Politica, 1992), ss.  

 176-193.
 42 Harboesgård Jensen, Per & Fritz von Nordheim Nielsen: Nye og  

 gamle bevægelser i relation til velfærdsstatskomplekset. (Sociologisk  

 Institut, arbejdspapir; nr. 28/85; Projekt Arbejderbevægelse og Velfærdsstat  

 i Vesteuropa, arbejdspapir nr. 8/1985) Kbh.: Sociologisk Institut, 1985. 42  

 sp.
 43 Heidenheimer, Arnold J.; Lars Nørby Johansen & Susanne Øhrling:  

Organized medicine and the Scandinavian professional unions: Younger  

 doctors as destabilizers in Denmark and Sweden. (u.st.) (1982) 30 s.
 44 Klaudi Klausen, Kurt: »Den tredje sektor: Frivillige  

 organisationer mellem stat og marked« i Kurt Klaudi Klausen & Torben  

 Hviid Nielsen (red): Stat og marked: fra Leviathan og usynlig hånd til  

 forhandlingsøkonomi (Kbh.: Jurist- og Økonomforbundets Forlag, 1989), ss.  

 227-282.
 45 Kristensen, Ole P.: Alliancer og konflikter i forbindelse med  

 privatisering. Århus: Institut for Statskundskab, Aarhus Universitet,  

 1987. 30 s.
46 Kristensen, Ole P.: The politics of privatization: the case of  

 Denmark.
Arhus: Institute of Political Science, University of Aarhus,  

 1988. 24 s.
47 Kristensen, Ole P.: Public versus private provision of governmental  

 services: the case of Danish fire protection services.
Aarhus: Institute  

 of Political Science, University of Aarhus, 1982. 16 s.
 48 Kristensen, Ole P.: The role of organized interests in decisions  

 with implications for public spending. Århus: University of Aarhus,  

 Institute of Political Science, 1980. 19 s.
49 Kristensen, Ole P.: Væksten i den offentlige sektor: institutioner  

 og politik.
Kbh.: Jurist- og Økonomforbundet, 1987. 230 s.
 50 Nielsen, Hans Jørgen: »Ambiguities in attitudes towards interest  

 group influence,» Scandinavian Political Studies 8: 1-2 (June  

 1985), ss. 65-84.
 51 Nielsen, Hans Jørgen & Jens Hoff: Offentligt ansattes faglige  

 aktvitet og holdninger: Danmark i et internationalt perspektiv.  

 (Forskningsrapport,1991/3) Kbh.: Institut for Statskundskab, Københavos  

 Universitet, 1991 27 s.
 52 Nielsen, Hans Jørgen: Unions in politics: public opinion in United  

 Kingdom and Denmark. (Forskningsrapport, 1986/1) Kbh.: Institut for  

 Samfundsfag, Københavns Universitet, 1986. 35 s.
53 Nielsen, Klaus & Ove K.
Pedersen: »Fra blandingsøkonomi til  

 forhandlingsøkonomi: Mod et nyt paradigme?» i Kurt Klaudi Klausen &  

 Torben Hviid Nielsen (red): Stat og marked: fra Leviathan og usynlig hånd  

 til forhandlingsøkonomi (Kbh.: Jurist- og Økonomforbundets Forlag, 1989),  

 ss. 171-226.
 54 Sidenius, Niels Christian: Dansk industripolitik: nye løsninger på  

 gamle problemer? Højbjerg: Hovedland, 1989. 104 s.
 *55 Sidenius, Niels Christian: Industrielle interesseorganisationer og  

 deres placering i den politiske beslutningsproces. Århus: Institut for  

 Statskundskab, Aarhus Universitet, 1981. 42 s.
 56 Sidenius, Niels Chistian: Partners forever? The state and organized  

 business in the 1990s: some Danish evidence. Århus: Department of  

 Political Science, University of Aarhus, 1994. 19 s.
57 Sidenius, Niels Christian: The policy role of legislatures: some  

 preliminary reflections and observations on the decision-making process in  

 Danish industrial policies.
Aarhus: Institute of Political Science,  

 University of Aarhus, 1983. 28 s.
58 Sidenius, Niels Christian: Politics and business: some Danish  

 evidence.
Aarhus: Institute of Political Science, University of Aarhus,  

 1985. 30 s.
 59 Svensson, Palle: »Danskernes opfattelse af den politiske  

 magtstruktur,» Politica (1983), 265-285.
60 Svensson, Palle & Lise Togeby: Politisk opbrud.
De nye  

 mellemlags græsrodsdeltagelse: årsager og konsekvenser belyst ved en  

 ungdomsundersøgelse. Århus: Politica, 1986. 400 s.
 61 Thomsen, Kirsten: Køn og magt. (Forskningsrapport, 1988/4) Kbh.:  

 Institut for Samfundsfag og Forvaltning, Københavns Universitet, 1988. iii,  

 54 s.
 62 Togeby, Lise & Palle Svensson/Ralph Bjørn Eriksen & Karsten  

 Boye Rasmussen: Socialisering og politisk deltagelse i ungdomsårene.  

 (DDA, 0234) Odense: Dansk Data Arkiv, 1983. 396 + 58 s.
1 Aalborg Universitetscenter.
Institut for Økonomi, Politik og  

 Forvaltning: Demokrati i udvikling: politisk styring, selvforvaltning og  

 deltagelse.
Aalborg: Institut for økonomi, politik og forvaltning,  

 Aalborg Universitetscenter, 1989. 33 s.
Projektbeskrivelse af spørgeskemaundersøgelse om medborgerskabet i Danmark  

 gennemført under projektet »Demokrati i udvikling« ved AUC.
De  

 første resultater blev publiceret i Johannes Andersen m.fl.:  

Medborgerskab: demokrati og politisk deltagelse, 1993. (Se dette) 2 Andersen, Johannes et al.: Citizenship in Denmark: questionnaire.  

 In cooperation with: Jørgen Goul Andersen, Jens Hoff, Torben Hviid Nielsen.  

 Aalborg: Department of Economics, Politics and Public Administration, The  

 University of Aalborg, 1993. 69 s.
 Spørgeskema brugt i undersøgelsen, som danner grundlaget for Johannes  

 Andersen m.fL: Medborgerskab (1993). Se dette.
3 Andersen, Johannes m.fl.: Medborgerskab: demokrati og politisk  

 deltagelse.
Herning: Systime, 1993. 285 s.
Forf.: Lars Torpe, »penneføreren« til kap. 10:  

 »Organisationsdeltagelse og demokrati,» er lektor ved Instit. for  

 Økonomi, Politik og Forvaltning ved Aalborg Universitetscenter.
Bogen  

 fremlægger de første resultater af en spørgeskemaundersøgelse om  

 medborgerskabet i Danmark gennemført under projektet »Demokrati i  

 udvikling« ved AU.
De øvrige forfattere er Johannes Andersen (Instit.  

 for Økonomi, Politik og Forvaltning), Ann-Dorte Christensen og Birte Siim  

 (Inst. for Samfundsudvilding og planlægning). Spørgeskemaet er udarbejdet i  

 samarbejde med Jørgen Goul Andersen (ÅU), Jens Hoff (KU) og Torben Hviid  

 Nielsen (RUC) (Se Aalborg Universitetscenter.
Institut for Økonomi, Politik  

 og Forvaltning: Demokrati i udvikling: politisk styring, selvforvaltning og  

 deltagelse.
Aalborg: Institut for økonomi, politik og forvaltning, Aalborg  

 Universitetscenter, 1989. 33 s.) Emne: danskernes deltagelse i organisationerne som et delaspekt af  

 politisk deltagelse i almindelighed.
 Problemstilling m.v.: I forlængelse af en sondring mellem deres  

 intrumentelle og identitetsskabende sider behandles organisationerne under  

 tre aspekter 1) som deltagere i den politiske beslutningsproces på  

 medlemmernes vegne for at varetage deres interesse; 2) som skabere og bærere  

 af en »deltagerkultur«; 3) som instanser, der udvikler  

 interessefælleskaber og kollektive identiteter.
Konklusioner: Danskerne er medlemmer af flere organisationer end  

 tidligere, men de er overvejende passive.
Organiseringen af de  

 »stærke« (borgere, der i forvejen har større individuelle  

 ressourcer: uddannelse osv.) er siden 1979 steget i forhold til de »de  

 svage« (traditionelle fagforeninger osv.), således at den tidligere  

 »udjævningseffekt« er ophævet (der henvises til Damgaard,  

Folkets veje). Mod forventning kan det ikke klart konstateres, at  

 organisationsaktivitet har en socialiseringseffekt på den politiske kultur  

 (demokratisk engagement og værdier), samtidig med at identitets- og  

 fællesskabsbindingerne generelt er svækkede.
Endelig er der mange, der  

 identificerer sig med nye bevægelser (fx. miljø), men de er ikke aktive i  

 dem.
Hvad angår organisationernes faktiske indflydelse på politiske  

 beslutninger, kan der kun gives det svar, at mange organisationer er centralt  

 placerede aktører i den politiske proces.
4 Andersen, Johannes m.fl.: Questionnaire investigation: Democratic  

 citizenship in Denmark: a project description.
Aalborg: Aalborg  

 Universitetscenter.
Institut for økonomi, politik og forvaltning, 1990. 28 s.
Projektbeskrivelse af spørgeskemaundersøgelse om medborgerskabet i Danmark  

 gennemført under projektet »Demokrati i udvikling« ved AUC. (Se  

 Aalborg Universitetscenter.
Institut for Økonomi, Politik og Forvaltning:  

Demokrati i udvikling: politisk styring, selvforvaltning og  

 deltagelse.
Aalborg: Institut for økonomi, politik og forvaltning,  

 Aalborg Universitetscenter, 1989. 33 s.) 5 Buksti, Jacob A.: »Interesseorganisationer i politik« i Erik  

 Damgaard m.fl.: Dansk demokrati under forandring (Kbh.: Schultz,  

 1984), ss. 50-79.
 Forf: cand. scient. pol., lektor Institut for Statskundskab, Århus  

 U., medlem af »forskningsgruppen vedrørende den politiske  

 beslutningsproces i Danmark«.
 Emne: Interesseorganisationers politiske rolle og indflydelse.
Problemstilling m.v.: Selvstændige og uafhængige organisationer er  

 både nødvendige og ønskelige i et demokrati, men samtidig er de en potentiel  

 trussel mod den demokratiske proces.
Dette giver anledning til at undersøge  

 deres aktiviteter og overveje, »i hvilken udstrækning der kan opstilles  

 rammer for (deres) aktiviteter, uden at de virker nedbrydende på det  

 politiske systems demokratiske karakter«. (s. 50). Med udgangspunkt i  

 dette »demokratiske dilemma omkring organisationernes rolle« giver  

 forfatteren et rids af organisationernes udvikling, herunder deres rolle i  

 forhold til den politiske beslutningsporces.
Dernæst behandles: deres samspil  

 med centraladministrationen og deres forbindelser med Folketinget, herunder  

 de personer, som repræsenterer organisationerne; medlemmernes forhold til  

 deres organisationer; og endelig en række problemer om organisationernes magt  

 og afmagt i forhold til den offentlige politik.
Konklusioner: Med medlemmernes udbredte tilslutning og i tæt  

 samspil med forskellige typer af offentlige politiske og administrative  

 myndigheder deltager organisationernes repræsentanter i vidt omfang direkte i  

 den politiske beslutningsproces.
Det giver dem en central magtstilling i det  

 politiske system, men det er ikke noget en gang givet for alle organisatoner  

 under alle forhold, da deres magt hænger sammen med omgivelsernes udvikling,  

 som kan medføre begrænsninger såvel som nye muligheder.
Deres aktiviteter er  

 i høj grad reaktive, og udviklingen stiller store krav til deres  

 tilpasningsevner.
Politikere og embedsmænd kan gøre dem stærke, men også  

 svage.
Til gengæld kan organisationerne gøre tilværelsen besværlig for disse,  

 men i hvilken udstrækning forbliver ubesvaret.
Det antydes dog, at de  

 politiske myndigheder er stærkere stillet i det lange løb. (s. 76-78) 6 Erik Damgaard m.fl.: Befolkningens politiske deltagelse og  

 holdninger, 1979. (DDA 0678) Odense: Dansk Data Arkiv, 1987. 435 s.
 Emne: Datamaterialet fra interviewundersøgelse af vælgernes  

 holdninger og aktiviteter foretaget af »forskergruppen vedrørende den  

 politiske proces i Danmark« i juni 1979. Det dannede grundlaget pr. 1984  

 for 34 publikationer og arbejdspapirer, som er anført i et appendiks til Erik  

 Damgaard (red.): Dansk demokrati under forandring (Kbh 1984), s. 131-133.
7 Damgaard, Erik; Jørgen Goul Andersen, Jacob A.
Buksti & Ole P.  

 Kristensen: Dansk demokrati under forandring.
Kbh.: Schultz, 1984. 138  

 s.
Se Buksti, Jacob A.: »Interesseorganisationer i politik.« 8 Damgaard, Erik (red): Folkets veje i dansk politik Kbh.: Schultz, 1980.  

 282 s.
 Red.: lektor, dr. scient. pol., siden prof. i statskundskab, Århus  

 U.
Forf.: til de særligt relevante kapitler: Lars Nørby Johansen,  

 lektor, ÅU, (kap.3: Organisationsdeltagelse); Jørgen Goul Andersen,  

 forskningsmedarbejder, siden lektor, ÅU (kap. 4: Græsrodsaktioner) Emnet: danskernes forskellige måder (»veje«) at deltage  

 i det politiske liv og derved påvirke politiske beslutninger, herunder  

 deltagelse i interesseorganisationer og græsrodsbevægelser.
Problemstilling m.v.: Bogen fremlægger og analyserer resultaterne  

 af en stor interviewundersøgelse af vælgernes holdninger og aktiviteter  

 foretaget af »forskergruppen vedrørende den politiske proces i  

 Danmark« i juni 1979 - før oktobervalget.
Det fremhæves, at der i  

 forhold både til udlandet og tidligere danske undersøgelser opereres med en  

 bredere opfattelse af deltagelse (ud over stemmeafgivning og kontakt med  

 myndigheder også deltagelse i partier, organisationer og græsrodsbevægelser).  

 Undersøgelsens problemstillinger er både normative og empiriske, fx.: Hvor  

 megen indflydelse skal folket have i et demokrati og på hvilke måder? Burde  

 nogle grupper have mere indflydelse end andre? På hvilke måder kan  

 befolkningen faktisk øve indflydelse via deltagelse? Hvor udbredt og intensiv  

 er den faktiske deltagelse og hvilke forskelle er der mellem forskellige  

 grupper? Hvilke opfattelser har forskellige grupper af magtstrukturen? Bogen  

 besvarer de empiriske spørgsmål hovedsageligt ved en nuanceret fortolkning af  

 statistiske sammenhænge.
Konklusioner: Hvad angår »organisationsvejen,» viser  

 undersøgelsen bl.a., at 90 % af borgerne er medlem af mindst en organisation;  

 blandt erhvervsaktive er tre ud af fire medlem af en faglig organisation, og  

 lidt under halvdelen er mere eller mindre aktivt engageret i deres faglige  

 organisationer.
Deltagelse i ikke-faglige organisationer stiger med social  

 status og individuelle, socio-økonomiske ressourcer, men opvejes af den  

 udbredte deltagelse i faglige organisationer, som ikke kræver større  

 individuelle ressourcer (s. 96f.). I øvrigt afviser medlemmer af faglige  

 organisationer påstanden om pampervælde (s. 246). Når græsrodsdeltagelse  

 defineres bredt nok til at omfatte 13 forskellige aktiviteter spændende fra  

 at skrive sit navn på en underskriftsindsamling til at sætte en protestmarch  

 igang, viser undersøgelsen, at 36 % har betrådt mindst en af disse  

 »veje«, men deltagelsen er ikke specielt karakteristisk for  

 ressource-svage eller lavere statusgrupper (s. 107, 133).
 9 Damgaard, Erik: Magt i et pluralistisk demokrati: notat om  

 opfattelser af magtforhold i Danmark (Den politiske beslutningsproces, N.  

 28) Aarhus: Institut for Statskundskab, Aarhus Universitet, 1983. 12 s.
 Forf.: lektor, dr. scient. pol., siden prof. i statskundskab,  

 Århus U.
 Emnet: danskernes, herunder specifikt også organisationsfolkenes,  

 opfattelse af magtforholdene i Danmark bl.a. af organisationernes magt.
Problemstilling m.v.: Analysen knytter sig til tidligere  

 undersøgelser af vælgere og af »eliten« fremlagt hhv. i Damgaard  

 (red), Folkets veje (1980) og Damgaard (red), Partigrupper. (1982) - se disse  

 - og sammenholder nogle af disses resultater.
Den afdækker sammenhængen  

 mellem forskellige gruppers opfattelser af regeringens, Folketingets,  

 organisationernes, embedsmændenes og virksomhedernes magt i forhold til  

 hinanden.
Fire gruppers opfattelser er undersøgt: vælgere,  

 folketingsmedlemmer, ledende organisationsansatte, og embedsmænd.
Et mere  

 nuanceret resultat er opnået ved en videre inddeling af grupperne efter  

 partivalg, partigruppe i Folketinget, organisationstype og ministerium.
Konklusioner: »Analysen har først og fremmest vist, at der i  

 Danmark er en udbredt forestilling om, at regeringen og Folketinget i  

 almindelighed har en central og stærk placering i det politiske system, selv  

 om andre aktører også spiller en rolle.
Denne opfattelse er dominerende i  

 vælgerbefolkningen og blandt de fleste typer af beslutningstagere.
Kun  

 fløjpartierne i Folketinget afviser (den), idet der på den ene side henvises  

 til kapitalens dominans og på den anden til bureaukrati og  

 organisationsvælde.
Inden for disse rammer findes tydelige tendenser til, at  

 politiske aktører hæfter sig mest ved »andres« handlingsbegrænsende  

 indflydelse. . . .
Endelig må nævnes, at opfattelser af magtforhold ikke er det samme som  

 magtens realiteter.
Bortset fra, at ingen empirisk analyse kan opfange alle  

 realiteter vedrørende magtudøvelse, og bortset fra, at samme realiteter ofte  

 er forskellige for forskere og andre mennesker, er det dog nødvendigt at  

 erindre sig, at opfattelser også er realiteter.' (s. 10 f.) 10 Damgaard, Erik (red): Partigrupper, repræsentation og styring.  

 Kbh.: Schultz, 1982. 102 s.
 Forf.: lektor, dr. scient. pol., siden prof. i statskundskab,  

 Århus U.
 Emnet: effektiv politisk styring i det danske folkestyre - sådan  

 som det opleves af Folketingets medlemmer.
 Problemstilling m.v.: Med udgangspunkt i den teoretiske antagelse,  

 at der er en modsætning mellem »folk« og »styre«  

 (styringens effektivitet forholder sig omvendt til folkets deltagelse)  

 analyseres »spændingsfeltet« i det danske politiske system mellem  

 på den ene side effektiv politisk styring og på den anden side den  

 demokratiske medvirken af politiske partier og interesseorganisationer  

 (»politisk interesserepræsentation«) - sådan som det opfattes af  

 Folketingets medlemmer ifølge et spørgeskema besvaret af 106 medlemmer,  

 repræsentativt fordelt på partigrupper, køn, uddannelse og anciennitet i  

 1980.
 Problemstillingen underdeles i en række delspørgsmål: Hvem eller hvad  

 repræsenterer partierne? Hvem øver indflydelse i beslutningsprocessen?  

 Hvorledes ytrer spændingen mellem deltagelse og styring sig i den  

 parlamentariske virksomhed? (s. 14) Hvad angår organisationer og bevægelser,  

 afdækkes partigruppernes kontakter med forskellige interesseorganisationer,  

 bl.a. som informationskilder (kap. 2 og 4) og MFernes opfattelse af bl.a.  

 organisationernes og græsrodsaktionernes indflydelse på en række forskellige  

 policy områder (kap. 3).
Konklusioner: Med forbehold over for, hvor dybt en  

 spørgeskemaundersøgelse kan gå, påpeger forfatteren, at folketingsmedlemmer  

 har bindinger til andre politiske aktører, som begrænser deres handlefrihed,  

 og de fleste ser »vælgerskræk« som årsag til, at problemerne ikke  

 løses. (s. 88). Partigruppernes vurdering er dog meget forskellig.  

 »Socialdemokratiet (som har regeringsmagten på dette tidspunkt) er ene  

 om stærkt at fremhæve partistyre i Danmark.
De øvrige partier henviser på  

 forskellig vis til det private erhvervslivs, interesseorganisationers,  

 embedsmænds og til dels græsrodsaktioners betydning.« Disse opfattelser  

 fordeler sig partimæssigt parallelt med vælgerkorpsets, men  

 folketingsgruppernes er skarpere opdelte (s. 62). I øvrigt tyder resultaterne  

 på, »at ideologi, forhold til interesseorganisationer og parlamentarisk  

 placering er af betydning for opfattelsen af magtforholdene i det politiske  

 system.« (s. 54) 11 Sidenius, Niels Christian: Industrielle interesseorganisationer og  

 deres placering i den politiske beslutningsproces. Århus: Institut for  

 Statskundskab, Aarhus Universitet, 1981. 42 s.
 Forf.: stipendiat ved Institut for Statskundskab, AU, siden . . .
 Emne: samspillet mellem på den ene side vedtagelsen og  

 administrationen af statens industripolitik og på den anden side  

 interesseorganisationernes (Arbejderbevægelsens Erhversvråd, Håndværksrådet,  

 og især Industrirådet) politiske og organisatoriske bestræbelser på at  

 varetage medlemmernes interesse.
 Problemstilling m.v.: flere aspekter af dette samspil belyses ud  

 fra en empirisk analyse af: 1) de tre organisationers deltagelse i offentlige  

 udvalg, råd og nævn i perioden 1946-1980; 2) deres øvrige kontakter til  

 Folketinget og centraladministrationen samt deres ressourcer i 1980; 3)  

 udviklingen i Industrirådets ressourcer gennem 70'erne og dets samspil med  

 dele af centraladministrationen; 4) de tre organisationers indbyrdes forhold  

 og samspil med Industriministeriet vedr. industripolitikken.
Konklusioner: Der er større deltagelse i det offentlige  

 udvalgssystem og på flere politikområder end tidligere, samt et langt mere  

 differentieret samspil med politikere og centraladministrationen.
Især  

 Industrirådet har brugt flere ressourcer til dette formål bl.a gennem en  

 funktionel specialisering.
Der har været en udpræget konkurrence mellem  

 Håndværksrådet og Industrirådet om at påvirke statens industripolitik; begge,  

 men især Industrirådet, har haft stor gennemslagskraft, men konkurrencen har  

 en tendens til at give Industriministeriet en friere stilling i forbindelse  

 med lovgivningen.
Bilag 11D et lokale folkestyres arbejdsvilkår - en forskningsoversigt Af Paul Holt, forskningsbibliotekar, mag.scient.soc.
Odense Universitetsbibliotek Afgrænsning af problemstillinger »Det lokale folkestyres arbejdsvilkår« opfattes i denne  

 sammenhæng bredt som de betingelser, hvorunder det lokale demokrati virker.
 I forhold til den overordnede problemstilling, »magt og  

 demokrati«, må interessen særligt rettes mod de betingelser, som enten  

 befordrer eller begrænser det lokale folkestyre i at fungere sådan som det ud  

 fra alment accepterede demokratiopfattelser, herunder især dansk demokratisk  

 tradition, må anses for ønskeligt.
Heri ligger også, at de forskningsbidrag, der har andre perspektiver,  

 såsom undersøgelser og analyser af effektivitet, organisation og økonomi,  

 ikke vil blive omtalt.
Hermed være ikke sagt, at der ikke kan være en  

 sammenhæng.
Men generelt må feltet afgrænses til kommunestyret som politisk  

 institution ikke som forvaltningsorgan eller producent af service.
Temaer De temaer, der er søgt efter ved gennemgangen af de seneste 10 års  

 kommunalforskning, er herefter følgende, idet der til stadighed skal forstås,  

 hvorledes disse temaer belyser det lokale demokratis funktionsvilkår:
1. Kommunalpolitikerne - Rekruttering (»social afspejling«, rekrutteringsbasis- og  

 kanaler, ligestilling) - Arbejdsvilkår (arbejdsbyrde, kapacitet, vederlagsordninger m.v.) 2. Det kommunale politiske system - Det kommunale selvstyre som demokratisk institution (autonomi,  

 decentralisering, repræsentation m.v.) - Kommunalpolitikernes roller og indflydelsesmuligheder i relation til  

 andre politiske aktører (administration, organisationer etc.) - De politiske partiers rolle i det lokale demokrati - Befolkningens opslutning (tillid, legitimitet, deltagelse) Den tidsmæssige afgrænsning er de seneste 10 års forskning baseret på publikationsåret, dvs. 1984-.  

 Der er gjort enkelte undtagelser, fordi væsentlige temaer ikke har været  

 belyst grundigt inden for denne periode, men der er ikke medtaget  

 publikationer udgivet før 1980, selv om der er publikationer fra 1970'erne,  

 som stadig må anses for at indeholde relevant viden.
Det skal i øvrigt  

 bemærkes, at de datamaterialer, der bygges på, ofte kan være af væsentlig  

 ældre dato end publikationsåret.
Til gengæld vil der være gennemført undersøgelser nu, som endnu ikke er  

 publiceret, ligesom der vil være igangværende og planlagt forskning, der er  

 central i forhold til problemstillingen.
Da oplysninger herom må antages at  

 være af væsentlig betydning for, hvad der eventuelt overvejes igangsat, er de  

 vigtigste projekter på omradet medtaget.
Der er 14 beskrivelser af forskningsprojekter, men når flere publikationer  

 vedrører samme projekt eller undersøgelse, er de anført under samme  

 beskrivelse.
I alt er der omtalt 18 bibliografiske enheder i denne rapport.  

 Efter oversigten over de medtagne publikationer, bringes de enkelte  

 beskrivelser, organiseret kronologisk, og til sidst i rapporten gives der et  

 bud på, hvilke områder der bør forskes mere i.
OVERSIGT OVER FORSKNINGSBESKRIVELSER OG MEDTAGNE PUBLIKATIONER (1) Indenrigsministeriet Kommunale styrelsesformer og kommunalpolitikernes arbejdsvilkår m.v.  

 Betænkning fra det af Indenrigsministeren den 17. autust 1978 nedsatte udvalg  

 om kommunalt udvalgsstyre og magistratsstyre m.v.
København, Direktoratet for  

 Statens Indkøb, 1980 (255 s.) (Betænkning nr. 894) (2) Bentzon, Karl-Henrik Kommunalpolitikerne.
København, Samfundsvidenskabeligt Forlag, 1981 (366  

 s.) (3) Daugaard Jensen, Poul-Erik:
 »Kommunedemokrati contra embedsmandsstyre«.
 Nordisk Administrativt Tidsskrift nr. 3, s. 283-295, 62. årg., 1981.
(4) (a) Villadsen, Søren Bypolitik.
Teorier og undersøgelser om bylivets organisering og økonomi.  

 København, Jørgen Paludans Forslag, 1984. 234 sider.
(b) Villadsen, Søren »Nyere kritiske teorier om samspillet mellem staten og  

 kommunerne«.
S. 31-54 i:
Samspillet mellem staten og kommunerne.
Redigeret af Poul Erik Mouritzen  

 og Henrik Toft Jensen.
København, Jurist- og Økonomforbundets Forlag, 1984.  

 249 s. (I serien: Statslig styring, lokalsamfund og kommunalpolitik).
(5) (a) Flohr Nielsen, Jørn Kommunal organisering.
En undersøgelse af bindinger, konflikter og  

 ændringer i kommunale forvaltninger. Århus, Politica, 1985. 210 s.
(b) Skovsgaard, Carl-Johan »Den kommunale forvaltning: Neutrale embedsmænd eller politiske  

 aktører« s. 53-70 i:
Lokalpolitisk organisering.
Organisationer, bevægelser og partier i  

 kommunalpolitikken.
Redigeret af Søren Villadsen.
København, Jurist- og  

 Økonomforbundets Forlag, 1985. 252 s. (I serien: Statslig styring,  

 lokalsamfund og kommunalpolitik).
(6) (a) Madsen, Claus Lokale vælgerforeninger: aktiviteter og opgaver i kommunalpolitikken:  

 resultater fra en spørgeskemaundersøgelse af lokale vælgerforeninger i 40  

 danske kommuner / af Claus Madsen, Bent Schou, Søren Villadsen.
København,  

 Institut for Samfundsfag og Forvaltning, Københavns Universitet, 1985. 34 s.  

 (Forskningsrapport / Institut for Samfundsfag og Forvaltning, Københavns  

 Universitet; 1985/3).
(b) Villadsen, Søren »Partierne i lokalpolitikken.
Statsliggørelse, politisering og  

 lokalindflydelse«.
S. 167-185 i:
Lokalpolitisk organisering.
Organisationer, bevægelser og partier i  

 kommunalpolitikken.
Redigeret af Søren Villadsen.
København, Jurist- og  

 Økonomforbundets Forlag, 1985. 252 sider. (I serien: Statslig styring,  

 lokalsamfund og kommunalpolitik).
(7) Villadsen, Søren »Lokal korporatisme? Organisationers og bevægelsers rolle i den  

 lokale velfærdsstat« s. 109-135 i:
Lokalpolitisk organisering.
Organisationer, bevægelser og partier i  

 kommunalpolitikken.
Redigeret af Søren Villadsen.
København, Jurist- og  

 Økonomforbundets Forlag, 1985. 252 sider. (I serien: Statslig styring,  

 lokalsamfund og kommunalpolitik).
(8) Madsen, Claus Frikommuner i Danmark.
Af Claus Madsen og Bent Schou.
København, Forlaget  

 Politiske Studier, 1986. Bind 1-2. (Den fri kommune - deltagere, regler og  

 baggrund.
Delrapport, 1-2).
1. Forsøg med det kommunale selvstyre. (179 s.) 2. Modernisering og decentralisering i den offentlige sektor. (263 s.)  

 (Bind 2 er alene forfattet af Bent Schou).
(9) Schou, Bent Tre år med frikommuneforsøg. - succes eller fiasko? - fornyelse eller  

 stagnation? Rapport om en spørgeskemaundersøgelse, december 1987 - februar  

 1988. Roskilde, Roskilde Universitetscenter, 1988. (60 s.)  

 (Forskningsrapport.
Roskilde Universitetscenter.
Institut for Samfundsøkonomi  

 og planlægning, 1988:1).
(10) Signalement af kommunale politikere.
En undersøgelse af politikeres  

 arbejdsvilkår i amter og kommuner.
Den kommunale Højskole i Danmark.
Udgivet  

 af Forlaget Kommuneinformation, København 1989 (15 s.) (11) (a) Flyvbjerg, Bent Rationalitet og magt.
Bind 1: Det konkretes videnskab (177 s.) Bind 2: Et case-baseret studie af planlægning, politik og modernitet (463  

 s.) Akademisk Forlag, København 1991.
 Disputats.
(b) Flyvbjerg, Bent »Velkommen til magten«.
 Forelæsning ved forsvaret af doktorafhandlingen, AUC 1.11.1991.
 Nordisk Administrativt Tidsskrift nr. 1, 1992 (73. årg.) (s.47-58).
(12) Mouritzen, Poul Erik Den politiske cyklus.
En undersøgelse af vælgere, politikere og  

 bureaukrater i kommunalpolitik under stigende ressourceknaphed.
København,  

 Politica, 1991. (661 s.) Disputats.
(13) Madsen, Sven H.
På vej mod målet.
Decentralisering og målstyring i den kommunale sektor.
 København, Jurist- og Økonomforbundets Forlag, 1993. 273 s.
(14) (a) Forskningsprojektet om Det kommunale lederskab.
 Odense Universitet, Institut for Erhvervsret og Politologi, 1993. 38 s.
 (Kommunalpolitiske studier nr. 1/1993).
(b) »Det kommunale lederskab - et forskningsprogram«.
Den kommunalpolitiske forskningsgruppe, Institut for Erhvervsret og  

 Politologi, Odense Universitet, u.å. (1 s.) Forskningsbeskrivelser (1) Bibliografiske data:
Indenrigsministeriet Kommunale styrelsesformer og kommunalpolitikernes arbejdsvilkår m.v.  

 Betænkning fra det af Indenrigsministeren den 17. august 1978 nedsatte udvalg  

 om kommunalt udvalgsstyre og magistratsstyre m.v.
København, Direktoratet for  

 Statens Indkøb, 1980 (255 s.) (Betænkning nr. 894).
 Emne:
 Udvalget blev nedsat for at se nærmere på behovet for ændringer i den  

 kommunale styrelseslovgivning på baggrund af de ændringer, der var sket siden  

 kommunalreformen.
 Problemstilling og synsvinkler:
I kommissoriet nævnes bl.a., at man skal overveje mellemformer mellem  

 udvalgs- og magistratsstyre og adgangen til delegation.
Desuden skulle man  

 inddrage, i »hvilket omfang de gældende bestemmelser tilgodeser hensynet  

 til den enkelte kommunalpolitikers mulighed for deltagelse og indsigt i de  

 kommunale funktioner uden unødig tidsmæssig og arbejdsmæssig  

 belastning«, samt i »hvilket omfang de gældende bestemmelser  

 tilgodeser hensynet til klarhed i kompetence- og ansvarsfordeling mellem de  

 kommunalpolitiske organer . . . og mellem kommunalpolitikere og ansatte . .  

 .« (s. 11).
 En af de væsentligste ændringer siden kommunalreformen var, at  

 kommunalpolitikernes arbejde både har ændret karakter og er øget i omfang.  

 Det siges således, at ønskerne om »mere hensigtsmæssige styrelsesformer  

 . . . ikke mindst må ses på baggrund af, at den stedfundne udvikling i  

 kommunernes opgaver har medført, at kommunalpolitikernes arbejdsbyrde er  

 forøget i en sådan grad, at deres reelle muligheder for at styre kommunernes  

 virksomhed er blevet forringet.« (s. 12).
En af mulighederne er en øget delegation til udvalg og administration, og  

 udredningen gennemgår og anviser, hvilke muligheder der allerede findes inden  

 for rammerne af den eksisterende lovgivning.
Desuden gennemgås i et kapitel  

 om kommunalpolitikernes arbejdsvilkår en række af de områder, på hvilke man  

 kan tænke sig at gennemføre ændringer, bl.a. spørgsmålet om kommunale hverv  

 som borgerligt ombud og ret til frihed fra erhvervsarbejde; de økonomiske  

 vilkår for de forskellige kommunalpolitiske erhverv; møde- og  

 sagstilrettelæggelse; kontakten med administration og adgangen til  

 informationer.
Synsvinklen i betænkningen er overvejende juridisk, kombineret med en  

 pragmatisk gennemgang af de rejste problemstillinger.
Hovedsigtet var, jvf.  

 kommissoriet, at overveje, hvilke justeringer af de kommunale styrelsesregler  

 der evt. bør ændres for at løse nogle af de problemer, der har været  

 fremdraget i den kommunale debat.
Der er således ikke en politologisk eller  

 sociologisk anslyse af det kommunale demokrati.
Bortset fra at man på  

 foranledning af Folketingets Kommunaludvalg foretog en summarisk undersøgelse  

 af omfanget af mødevirksomheden i kommunalbestyrelser og udvalg, blev der  

 ejheller gennemført en egentlig forskning i forbindelse med udredningen.
Den  

 repræsenterer dog en form form forskning, og da de emner og  

 problemstillinger, som tages op, er så centrale i forhold »det kommunale  

 folkestyres arbejdsvilkår«, er den medtaget i denne sammenhæng.
Emnet  

 har ikke som helhed været genstand for offentlige udredninger de seneste 14  

 år, men så vidt vides er en ny betænkning på vej fra Indenrigsministeriet,  

 som vil blive publiceret omkring 1. september 1994. Det har ikke været muligt  

 at skaffe nærmere oplysninger herom.
 Konklusioner og evt. forslag:
Udvalget kom med udkast til en række ændringer i lov om kommunernes  

 styrelse.
Forslaget om en mellemform mellem udvalgs- og magistratsstyre i de  

 større kommuner blev senere taget ud af lovforslaget, men forslagene til  

 forbedring af de menige kommunalpolitikeres arbejdsvilkår blev gennemført,  

 bl.a. forslag om fast vederlag, udvidet adgang til at rejse udvalgssager i  

 kommunalbestyrelsen og bedre informationsadgang.
(2) Biografiske data:
Bentzon, Karl-Henrik Kommunalpolitikerne.
København, Samfundsvidenskabeligt Forlag, 1981 (366  

 s.) Emne:
 Politologisk analyse af det danske kommunale demokrati efter  

 kommunalreformen - og af kommunalreformen - understøttet af en række  

 empiriske undersøgelser bl.a. af kommunalpolitikernes arbejdsvilkår,  

 holdninger og rekruttering samt vælgerundersøgelser.
 Problemstilling og synsvinkler:
Den overordnede interesse retter sig mod at undersøge, hvordan det  

 kommunale selvstyre fungerer som demokratisk politisk institution inden for  

 rammerne af det danske politiske system.
Der inddrages flere empiriske  

 undersøgelser fra 1970'erne, og fremstillingen er i nogen grad også bredt  

 historisk anlagt.
Ud fra en funktionalistisk teoritradition analyseres, hvorledes og under  

 hvilke vilkår det kommunale demokrati kan opfylde sine funktioner, der  

 fundamentalt anses at omfatte (1) styring og (2) legitimering.  

 Kommunalreformen tolkes som først og fremmest sigtende mod at opfylde det  

 politiske systems styringsevne (altså ikke primært som en øget  

 demokratisering), men op igennem 1970'erne blev legitimeringsevnen af  

 stigende betydning, vurderet ud fra vælgernes holdninger og tillid til  

 politikerne og det kommunale selvstyre.
Den kommunalpolitiske autonomi ses  

 derfor som væsentlig for en fortsat varetagelse af den legitimerende og til  

 en vis grad også den styringsmæssige funktion.
Forfatteren gennemgår og dokumenterer en række af de betingelser, der  

 anses som væsentlige for at det kommunale selvstyre kan opfylde sin funktion  

 som demokratisk institution.
Væsentligt er her, hvordan det kommunale  

 demokrati lever og til idealet om at repræsentere befolkningen (som udtrykt i  

 begrebet folkestyre).
En del af denne problematik er afspejlingsproblemet, dvs. i hvilken  

 udstrækning politikerne svarer til befolkningen, typisk med hensyn til  

 fordeling efter køn, erhverv, alder etc.
Resultaterne viser, at den sociale  

 repræsentation er skæv i alle henseender, bl.a. er kvinderne  

 underrepræsenteret og offentligt ansatte, specielt lærere, overrepræsenteret.  

 Som helhed har kommunalpolitikerne højere »social status« end  

 vælgerne, uden at forskellene dog er så store som mellem folketingspolitikere  

 og vælgere.
Betydningen af den sociale repræsentativitet anses dog ikke at være  

 altafgørende, idet partisystemet i vid udstrækning sikrer, at de politiske  

 repræsentanter bliver »meningsrepræsentative«.
Hvis vælgerne  

 imidlertid lægger vægt på den sociale repræsentativitet, hvilket specielt har  

 været tilfældet med bestræbelserne på at få øget kvinderepræsentationen, må  

 der naturligvis tages hensyn til det.
Repræsentationsproblemet behandles også i forbindelse med gennemgangen af  

 kommunalpolitikernes arbejdsvilkår, hvor bl.a. temaet fra den offentlige  

 debat om voksende arbejdsbyrde og rekrutteringsskævheder- og problemer tages  

 op.
I øvrigt viser svarene fra kommunalpolitikerne, at mange - især blandt de  

 selvstændige, mener, at arbejdet som kommunalpolitiker vil skade dem i deres  

 erhverv/forretning.
Kun 2-3 pct. af samtlige politikere mener, at det vil  

 gavne.
 Kommunalpolitikernes repræsentationsopfattelse er hos næsten alle, at  

 politikeren har et »uafhængigt mandat« i forhold til vælgerne, dvs.  

 at man stemmer efter sin egen overbevisning, hvis man oplever en konflikt med  

 de synspunkter, ens vælgere har.
Også vælgernes holdninger og deltagelse undersøges, herunder problemerne  

 med partiernes faldende medlemstal og den forholdsvis lave deltagelse i  

 kommunevalgene.
Til gengæld konstateres, at andre former for deltagelse er  

 øget.
 Konklusioner og evt. forslag:
Hvad angår kommunalpolitikernes arbejdsvilkår konkluderes, at deres  

 »kapacitetsproblem« ikke er løst, heller ikke med ændringerne i den  

 kommunale styrelseslov.
En række løsningsmuligheder gennemgås, men der peges  

 ikke entydigt på nogen løsning.
Dog antydes, at det trods problemer nok må  

 være bedst at overlade flere sager til administrationen og således trække et  

 skarpere skel mellem politik og forvaltning, men det konstateres, at  

 kommunalpolitikerne ikke selv er tilbøjelige til eller i stand til at  

 gennemføre en mere vidtgående delegation.
Hvad angår deltagelsesproblemerne fremhæves det ønskelige i at engagere  

 flere i partipolitisk arbejde - fremfor at man varetager sine mere snævre  

 interesser via organisationer og enkeltsagsbevægelser.
Hvis dette ikke  

 lykkes, foreslås som erstatning, at demokratiet styrkes ved at afholde flere  

 kommunale folkeafstemninger, idet man dog af hensyn til styringsfunktionen  

 alene bør lade dem være et beskedent supplement til det repræsentative styre.
(3) Bibliografiske data:
 Daugaard Jensen, Poul-Erik:
 »Kommunedemokrati contra embedsmandsstyre«.
 Nordisk Administrativt Tidsskrift nr. 3, s. 283-295, 62. årg., 1981.
 Emne:
 Kommunalpolitikernes arbejdsbyrde og konsekvenserne heraf for politikeres  

 og embedsmænds roller.
 Problemstilling og synsvinkler:
 Ud fra bl.a. en undersøgelse af sagsbehandlingen i 3 udvalgte kommuner,  

 som viser, at de kommunalpolitiske organer langt overvejende beskæftiger sig  

 med enkeltsager (»her-og-nu problemer«) fremfor udformning af  

 overordnede og principielle politiske spørgsmål, mener forfatteren, at dette  

 skaber baggrund for en betydelig embedsmandsindflydelse på de kommunale  

 beslutningsprocesser - en indflydelse »som der ikke er taget bevidst  

 stilling til, og som der næppe heller er demokratisk basis for« (s.  

 284). Indflydelsen karakteriseres især som problematisk, fordi den ofte  

 ligger skjult i indstillinger o.lign.
Der ligger ikke nogen kritik i at embedsmændenes politiserer - det er med  

 den eksisterende struktur og manglen på overordnede retningslinier  

 nødvendigt, at de træffer en række politisk prægede valg.
Undersøgelsen  

 viser, at det typiske er, at embedsmændene udarbejder indstillinger til stort  

 set alle sager, og at disse indstillinger følges af politikerne i ca. 95 pct.  

 af tilfældene.
Undersøgelsen antyder også, at det især er i de større  

 kommuner med færre uformelle relationer mellem embedsmænd og politikere og  

 større forvaltninger at rollerne er problematiske.
 Konklusioner og evt. forslag:
Kommunedemokratiet kan kun sikres ved at politikerne væsentligt udbygger  

 kontakten til borgerne for at kunne overtage embedsmændenes rolle som  

 »præmisleverandører« til vigtige beslutninger.
Tid hertil må  

 skaffes ved en mere vidtgående delegation, baseret på »konkrete  

 middelorienterede retningslinier«.
Forslagene i betænkningen om de  

 kommunale styrelsesformer er ikke tilstrækkelige.
Effekten af at forbedre  

 politikernes arbejdsvilkår vil ikke få nogen videre virkning, hvis der ikke  

 sker ændringer i organisationsstrukturerne, dvs. en adskillelse af  

 administrationen og politisk styring, og dette bør - i lighed med Norge og  

 Sverige - ske via lovgivningen.
Man bør desuden erkende, at embedsmænd også  

 er politiske aktører, og deres deltagelse i formuleringen af politikker og  

 retningslinier bør gøres legitim, således at de politisk betonede præmisser  

 kan komme åbent frem og blive diskuteret.
(4) Bibliografiske data:
(a) Villadsen, Søren Bypolitik.
Teorier og undersøgelser om bylivets organisering og økonomi.
 København, Jørgen Paludans Forlag, 1984. 234 sider.
(b) Villadsen, Søren »Nyere kritiske teorier om samspillet mellem staten og  

 kommunerne«. s. 31-54 i:
Samspillet mellem staten og kommunerne.
Redigeret af Poul Erik Mouritzen  

 og Henrik Toft Jensen.
København, Jurist- og Økonomforbundets forlag, 1984.  

 249 s. (I serien: Statslig styring, lokalsamfund og kommunalpolitik).
 Emne:
 Nyere europæiske teorier og bypolitik og vurdering af deres relevans for  

 lokalpolitik i Danmark i 1980'erne.
 Problemstilling og synsvinkler:
 Med baggrund i de ændrede vilkår for kommunerne både bl.a. vedrørende  

 indre problemer og deres placering inden for den samlede statslige styring,  

 præsenteres en række nyere mere eller mindre marxistisk orienterede,  

 strukturfunktionalistiske (stats-)teorier, som forklarer disse ændringer ved  

 at betragte kommunalpolitikken som en integreret del af den statslige  

 økonomiske politik (krisepolitik). Følgelig ser heri en politisk  

 centraliseringstendens, hvor de nye elementer af »decentralisering«  

 nærmere skal opfattes om en lokalpolitisering eller  

 »kommunalisering« af nationale politiske problemer.
Man kan sige, at disse teorier handler om det kommunale folkestyres vilkår  

 set i makro-perspektiv - og dette begrunder, hvorfor denne forskning medtages  

 her.
Hvis analyserne er (eller var) gyldige for det danske lokaldemokrati,  

 indebærer det, at der kun er tale om et skindemokrati i og med, at  

 kommunernes politik blot er en del af og integreret i en samlet statslig  

 varetagelse af overordnede samfundsmæssige styringsfunktioner, hvorunder det  

 lokale »demokrati« i realiteten kun tjener en legitimerende rolle.
 Forfatteren sammenholder herefter teorierne med forskellige empiriske  

 undersøgelser fra 1970'erne og begyndelsen af 1980'erne, bl.a. undersøgelser  

 af kommunalpolitikeres og vælgeres holdning til decentralisering og  

 kommunalpolitisk autonomi.
 Konklusioner og evt. forslag:
Hvor der i befolkningen iagttages klare decentralistiske holdninger og en  

 øget aktivitet fra organisationer og bevægelser uden for de politiske  

 partier, er kommunalpolitikernes opfattelser mere komplekse, idet de på den  

 ene side går ind for mere selvstyre med henyn til en række af de kommunale  

 opgaver, men på den anden side overvejende accepterer den statslige styring  

 af de overordnede økonomiske rammer.
Det konkluderes, at der nok er et vist  

 belæg for de bypolitiske teorier, men (1) at situationen er betydeligt mere  

 kompleks, f.eks. varierende efter lokalsamfundstype, (2) at der også findes,  

 om ikke en lokalpolitisk autonomi, så dog en »egenart« i forhold  

 til det statslige niveau og (3) at bypolitikken bedre kan forstås som et  

 »konfliktfelt«, hvor en række forskelligartede interesser og  

 aktører gør sig gældende:
(5) Bibliografiske data:
(a) Flohr Nielsen, Jørn Kommunal organisering.
En undersøgelse af bindinger, konflikter og  

 ændringer i kommunale forvaltninger. Århus, Politica, 1985. 210 s.
(b) Skovsgaard, Carl-Johan »Den kommunale forvaltning: Neutrale embedsmænd eller politiske  

 aktører« s. 53-70 i:
Lokalpolitisk organisering.
Organisationer, bevægelser og partier i  

 kommunalpolitikken.
Redigeret af Søren Villadsen.
København, Jurist- og  

 Økonomforbundets Forlag, 1985. 252 s. (I serien: Statslig styring,  

 lokalsamfund og kommunalpolitik).
 Emne:
 De primærkommunale forvaltningers organisation, herunder relationen mellem  

 forvaltning og politikere.
 Problemstilling og synsvinkler:
 De anførte arbejder om den kommunale forvaltnings organisation og struktur  

 er hovedsagelig baseret på en spørgeskemaundersøgelse af de kommunale  

 forvaltningschefer, gennemført af Erik Riiskjær i samarbejde med forfatteren  

 til (a). (Undersøgelsen er i øvrigt rapporteret i Erik Riiskjær: Kommunale  

 forvaltningschefer. Århus, Politica, 1982).
For så vidt som emnet er den kommunale forvaltning som organisation,  

 falder undersøgelsen uden for emneafgrænsningen, og sigtet er ikke at  

 undersøge det lokale demokratis funktion.
Men den del, der omhandler  

 samspillet mellem politikere og embedsmænd, belyser både politikernes  

 arbejdsvilkår og administrationens politiske rolle.
Undersøgelsen belyser  

 bl.a. kontaktmønstret og graden af enighed mellem embedsmænd og politikere.
 Konklusioner og evt. forslag:
 I (a) sammenfattes relationerne på følgende måde:
»Generelt foregår den politiske styring noget anderledes, end det  

 kunne forventes. . . Politikerne tager sjældent initiativ til udstedelse af  

 retningslinjer, og administrationen styres ikke af klart formulerede  

 målsætninger.
Politikerne handler normalt reaktivt på basis af  

 administrationens oplæg.« (s. 74).
Iflg. (b) viste undersøgelsen, at embedsmændene indgår i et ret tæt  

 samspil med politikerne, at dette hovedsagelig holder sig inden for den  

 formelle struktur i det kommunalpolitiske system (altså ikke uformelt), og at  

 det overvejende er præget af konsensus.
Hvad angår beslutningsprocessen,  

 synes det kommunale politiske-administrative system at dominere, idet der  

 ikke forekommer en væsentlig indflydelse fra eksterne organisationer og  

 grupper, og inden for det politisk-administrative system »peger  

 analyserne. . . i overvejende grad i retning af, at de kommunale embedsmænd  

 snarere kan karakteriseres som politiske aktører end som neutrale  

 embedsmænd.« (s. 69).
Der stilles ikke egentlige forslag.
Derimod afvises i (a) andres forslag  

 om en øget delegation, bl.a. ud fra en formodning om, at det vil være  

 vanskeligt at få politikerne til at udstikke overordnede retningslinjer og  

 målsætninger, og at delegationen i så fald ikke vil være demokratisk  

 forsvarlig.
(6) Bibliografiske data:
(a) Madsen, Claus Lokale vælgerforeninger: aktiviteter og opgaver i kommunalpolitikken:  

 resultater fra en spørgeskemaundersøgelse af lokale vælgerforeninger i 40  

 danske kommuner/af Claus Madsen, Bent Schou, Søren Villadsen.
København,  

 Institut for Samfundsfag og Forvaltning, Københavns Universitet, 1985. 34 s.  

 (Forskningsrapport/Institut for Samfundsfag og Forvaltning, Københavns  

 Universitet; 1985/3).
(b) Villadsen, Søren »Partierne i lokalpolitikken.
Statsliggørelse, politisering og  

 lokalindflydelse«.
S. 167-185 i:
Lokalpolitisk organisering.
Organisationer, bevægelser og partier i  

 kommunalpolitikken.
Redigeret af Søren Villadsen.
København, Jurist- og  

 Økonomforbundets Forlag, 1985. 252 sider. (I serien: Statslig styring,  

 lokalsamfund og kommunalpolitik).
 Emne:
Hvilken rolle spiller partiernes organisationer i den lokale politik? Problemstilling og synsvinkler:
 De anførte arbejder må ses som en helhed, idet (a) afrapporterer selve  

 undersøgelserne, omfattende interviewundersøgelser i 40 kommuner af ledende  

 kommunalpolitikere og partiforeninger, mens (b) bringer de væsentligste  

 resultater og inddrager dem i en teoretisk sammenhæng.
Sigtet med undersøgelsen er bl.a. at undersøge, hvilken rolle det  

 landspolitiske spiller i forhold til det lokalpolitiske, om der er sket en  

 landspolitisering af nationale politiske konflikter, om partiforeningerne kan  

 betragtes som et element i varetagelsen af det overordnede statsapparats  

 funktioner (lokalstatsteori), samt hvorledes de lokale partiorganisationer  

 præger kommunalpolitikken.
Den teoretiske del (b) relaterer sig til nyere  

 europæisk marxistisk/kritisk byteori.
Selv om interessen ikke direkte er  

 rettet mod partiernes betydning for det lokale demokratis funktion, er  

 resultaterne dog relevante også i denne henseende.
 Konklusioner og evt. forslag:
Vælgerforeningerne er ikke overvejende landspolitisk orienteret, og deres  

 styringsmæssige og ideologiske rolle for nationale funktioner er begrænset.  

 De spiller naturligvis en væsentlig rolle som rekrutterings- og  

 valgkamporganer, men deres betydning som det lokale demokratis aktiverende  

 kraft ligesom deres indflydelse på lokal politik er svag.
F.eks. er det meget  

 sjældent, at partiforeningerne henvender sig til deres egen gruppe i  

 kommunalbestyrelsen med henblik på bestemte sager.
(7) Bibliografiske data:
 Villadsen, Søren:
 »Lokal korporatisme? Organisationers og bevægelsers rolle i den  

 lokale velfærdsstat« s. 109-135 i:
Lokalpolitisk organisering.
Organisationer, bevægelser og partier i  

 kommunalpolitikken.
Redigeret af Søren Villadsen.
København, Jurist- og  

 Økonomforbundets Forlag, 1985. 252 sider. (I serien: Statslig styring,  

 lokalsamfund og kommunalpolitik).
 Emne:
Findes der en lokal korporatisme i Danmark? Problemstilling og synsvinkler:
 Ud fra den udenlandske forskning vedrørende korporatisme opstilles et sæt  

 betingelser for, at man kan tale om korporatisme:
 1) Tætte forbindelser mellem dominerende lokalpolitiske grupperinger og  

 væsentlige organisationer, korporationer og lign. med henblik på udformningen  

 af en bestemt politik.
 2) En svækkelse eller omgåelse af de traditionelle demokratiske organer -  

 herunder partiforeninger.
 3) Stor ulighed i adgangen til politisk indflydelse med stærke  

 organisationer og selskaber m.v. som de dominerende elementer.
Der formuleres herefter 4 forskellige korporatismemodeller, hvor disse  

 betingelser alle er opfyldt, men som i øvrigt er ret forskellige.
Modellerne  

 illustreres (så langt datamaterialerne rækker) med empiriske undersøgelser,  

 omfattende interviewundersøgelser af ca. 500 organisationer i 40 kommuner  

 samt de ledende kommunalpolitikere, embedsmænd og partiforeninger i disse  

 kommuner.
 Konklusioner og evt. forslag:
Det konkluderes, at betingelserne for korporatisme kun er til stede i et  

 vist omfang.
Enkelte organisationer har ret tætte forbindelser til  

 kommunalpolitikerne, og der konstateres også en vis svækkelse af nogle af det  

 repræsentative demokratis organer, nemlig partiorganisationerne.
De  

 forskellige interesseorganisationer adskiller sig væsentligt hvad angår  

 mulighederne for at få indflydelse.
(8) Bibliografiske data:
Madsen, Claus Frikommuner i Danmark.
Af Claus Madsen og Bent Schou.
København, Forlaget  

 Politiske Studier, 1986. Bind 1-2. (Den fri kommune - deltagere, regler og  

 baggrund.
Delrapport, 1-2).
 1. Forsøg med det kommunale selvstyre. (179 s.).
 2. Modernisering og decentralisering i den offentlige sektor. (263 s.).  

 (Bind 2 er alene forfattet af Bent Schou).
 Emne:
 Frikommuneforsøget og frikommunerne som led i moderniseringen af den  

 offentlige sektor.
 Bind 2 er en analyse af den offentlige sektors udvikling siden 1960'erne -  

 behandlingen af frikommuneforsøget udgør kun en mindre del.
 Problemstilling og synsvinkler:
Bind 1 er en undersøgelse af frikommuneforsøget i dets allerførste fase i  

 1985, på det tidspunkt hvor det egentlige forsøgsarbejde først var ved at  

 komme i gang.
Der er beskrivelser af udvælgelsen af kommuner,  

 frikommunelovgivningen, indholdet i frikommuneforsøgene og en analyse af de  

 forskellige interesser og konflikter omkring forsøget.
Dette bind omtales  

 ikke yderligere.
 Problemstillingen i bind 2 går ud på at sætte frikommunesforsøget ind i  

 den generelle udvikling i den offentlige sektor, med fokus på kommunerne.  

 Angrebsvinklen er analytisk, men der inddrages empiriske undersøgelser.  

 Specielt relevant i denne sammenhæng er kap. 6, »Kritikken i  

 kommunerne« (s. 144-189), hvor der er en gennemgang af de  

 interviewundersøgelser bl.a. af kommunalpolitikernes holdninger til  

 decentralisering og kommunalt selvstyre, som blev gennemført i forbindelse  

 emd forskningsprojektet »Statslig styring, lokalsamfund og  

 kommunalpolitik« i begyndelsen af 1980'erne. (En række af de forskere,  

 der deltog i projektet har offentliggjort arbejder, som er baseret på samme  

 materiale).
 »Kritikken i kommunerne« tegner et billede af det kommunale  

 styres vilkår omkring 1980, hvor decentraliseringen efter kommunalreformen er  

 klemt mellem en fortsat statslig detailstyring, stramme økonomiske rammer, en  

 voksende professionalisering - med tendens til svækkelse af politikerne i  

 forhold til administrationen - og et voksende pres fra forskellige  

 brugergrupper.
 Tilsammen opfattes denne udvikling som en »afpolitisering« af  

 den offentlige sektor, fordi den politiske styring og den politiske  

 decentralisering er svækket.
Udviklingen i perioden derefter, hvor der iværksættes en række reformer og  

 modernisering af den offentlige sektor, ses til gengæld som et forsøg på at  

 genvinde den politiske styring, altså en »repolitisering«.
Denne  

 udvikling gælder den offentlige sektor både på lokalt og centralt niveau, og  

 frikommuneforsøget ses som et bidrag hertil.
 Konklusioner og evt. forslag:
 Frikommuneforsøget vurderes generelt som et forbedring af det kommunale  

 selvstyre, men implikationerne for det kommunale demokrati vil afhænge af den  

 måde, frikommuneforsøgene gennemføres, f.eks. om de kommunale  

 beslutningsprocesser åbnes for deltagelse af borgere og brugere.
(9) Bibliografiske data:
Schou, Bent Tre år med frikommuneforsøg - succes eller fiasko? - fornyelse eller  

 stagnation? Rapport om en spørgeskemaundersøgelse, december 1987 - februar  

 1988. Roskilde, Roskilde Universitetscenter, 1988. (60 s.).  

 (Forskningsrapport.
Roskilde Universitetscenter.
Institut for Samfundsøkonomi  

 og planlægning, 1988:1).
 Emne:
 Evaluering af frikommuneforsøget.
 Problemstilling og synsvinkler:
 Evalueringen er baseret på en spørgeskemaundersøgelse af samtlige  

 frikommuners borgmestre. 24 af de 27 frikommuner (inkl. amter) svarede.
Undersøgelsen viser, at et meget stort antal af de oprindelige ideer til  

 forsøg sorteres fra i processen.
Først ved at mange ideer ikke bliver omsat i  

 egentlige forslag, dernæst at kommunalbestyrelsen afviser dem, og endelig når  

 kun ca. halvdelen af de endelige forslag frem til godkendelse i ministerierne  

 og efterfølgende iværksættelse.
I denne forbindelse kritiseres nogle af  

 fagministeriernes ombedsmænd for at mangle forståelse for forsøgene, at de er  

 negative over for forandringer og bange for at miste kompetence (s. 12).  

 Generelt er der imidlertid tilfredshed med forsøgsmodellen.
Konklusioner og evt. forslag Næsten alle frikommuneborgmestre finder umiddelbart, at forsøget har givet  

 dem bedre arbejdsvilkår.
Men næsten alle mener også, at de statslige rammer  

 for frikommuneforsøget bør lempes.
(10) Bibliografiske data:
Signalement af kommunale politikere.
En undersøgelse af politikeres  

 arbejdsvilkår i amter og kommuner.
Den kommunale Højskole i Danmark.
Udgivet af Forlaget Kommuneinformation,  

 København 1989 (15 s.).
 Der er ikke angivet en bestemt forfatter, men det oplyses, at selve  

 undersøgelsen er tilrettelagt af Ivar Danø og Klaus Brødsgaard, Den kommunale  

 Højskole.
 Emne:
 Rapport fra en survey-undersøgelse af kommunal- og  

 amtskommunalbestyrelsesmedlemmers arbejdsvilkår.
 Problemstilling og synsvinkler:
Inden rapportens resultater omtales, må det understreges, at den ikke har  

 samme karakter som sædvanlige samfundsvidenskabelige publikationer, der  

 afrapporterer empiriske undersøgelser.
Der er meget få oplysninger om  

 undersøgelsesmetoden.
Det oplyses, at der er svar fra 2600 kommunal- og 200  

 amtsrådspolitikere, at dette udgør 56 pct. af de adspurgte (som har været  

 samtlige), og at man har fundet, at det er et repræsentativt udvalg.  

 Meddelelsen af resultater er som helhed summarisk.
 Formålet med undersøgelsen har været at give en beskrivelse af  

 kommunalpolitikerne med hensyn til social baggrund, tidsforbrug,  

 arbejdssituation, forberedelse og afvikling af møder, oplevelse af  

 indflydelsesmuligheder og trivsel.
 Spørgsmålet om vederlagets størrelse og eventuelle betydning for  

 rekrutteringen er ikke berørt.
Blandt resultaterne kan nævnes, at - Offentligt ansatte, selvstændige, mænd og ældre er overrepræsenteret,  

 mens privat ansatte, kvinder og yngre underrepræsenteret.
 - Knap halvdelen bruger mere end 15 timer ugentligt på politik, i de  

 større kommuner er det mere end halvdelen.
- Udvalgsarbejdet varierer meget efter kommunestørrelse.
I de små kommuner  

 har man lange udvalgsmøder, hvor der ikke så ofte er udarbejdet indstillinger  

 fra administrationen.
I de større kommuner arbejdes hyppigst med  

 indstillinger, og embedsmændene spiller en mere fremtrædende rolle.
 - Politikerne er meget tilfredse med det materiale, de får fra  

 administrationen, men ikke særlig tilfredse med informationen fra de udvalg,  

 man ikke selv sidder i.
- Den generelle tilfredshed med arbejdet og egne indflydelsesmuligheder er  

 stor, og større i de mindre end i de store kommuner.
Dog mener de fleste, at  

 de behandles for mange enkeltsager og tales for lidt om de overordnede  

 målsætninger.
 Konklusioner og evt. forslag:
Undersøgelsen bekræfter de rekrutteringsmæssige skævheder fra tidligere  

 undersøgelser.
Vedr. arbejdsvilkårene konkluderes at kommunalpolitikerne er  

 meget tilfredse, især i de mindre kommuner.
(11) Bibliografiske data:
(a) Flyvbjerg, Bent Rationalitet og magt.
 Bind 1: Det konkretes videnskab (177 s.).
 Bind 2: Et case-baseret studie af planlægning, politik og modernitet (463  

 s.).
 Akademisk Forlag, København 1991.
Disputats (b) Flyvbjerg, Bent »Velkommen til magten«.
forelæsning ved forsvaret af doktorafhandlingen, AUC 1.11.1991 Nordisk Administrativt Tidsskrift nr. 1, 1992 (73. årg.) (s. 47-58).
 Emne:
 Et videnskabsteoretisk/filosofisk analyse af magt og rationalitet (bind 1)  

 og et case-studie af »Ålborg-projektet« (bind 2).
 Problemstilling og synsvinkler:
Formålet med afhandlingen er at studere forholdet mellem rationalitet og  

 magt i planlægning og politik.
Som konkret case søges afdækket, hvad der var  

 årsag til, at et miljø-, trafik- og byplanprojekt i Ålborg kommune ikke blev  

 gennemført og hvad dette implicerer for den samfundsmæssige planlægning.  

 Case-studiet i bind 2 er ifølge forfatteren af generel relevans for den  

 politiske beslutningsproces og forholdet mellem politik og planlægning.
 Afhandlingen beskæftiger sig i detaljer med at undersøge, hvordan magt  

 udøves i forløbet af byplanprojektet.
 Analysen heraf munder ud i, at det er. . .
»en lille gruppe bestående af ledende politikere, ledende embedsmænd  

 og ledere fra erhvervslivet, som bestemmer.
Erhvervslivets holdninger har  

 særlig vægt i beslutningsprocesserne, bl.a. fordi de stemmer overens med  

 holdningerne hos byens avis og politi.« og videre, at »De demokratisk valgte forsamlinger som byråd og politiske udvalg  

 bestemmer ikke.
De virker i stedet som passivt godkendende instanser for  

 beslutninger truffet andre steder.
 Græsrødderne bestemmer heller ikke, ligesom den almene offentlighed ikke  

 gør det.
 Videre viser mine resultater, at det i den studerede virkelighed er for få  

 og de forkerte, som bestemmer, hvis meningen er, at de demokratisk vedtagne  

 målsætninger for planlægning og politik skal realiseres.« (s. 51 i (b)).
 Konklusioner og evt. forslag:
Hvis planlægningen skal blive i stand til at bidrage med en løsning på  

 væsentlige problemområder som miljø etc., må planlæggere, administratorer og  

 forskere gøre sig bevidste om, at tekniske og administrative forhold altid er  

 politiske, og de må lære at identificere den mere eller mindre skjulte  

 magtudøvelse, der forekommer under planlægningsforløbet.
Man må især være  

 opmærksom på, at de afgørende faser dels ligger før projektet er eksplicit  

 formuleret (projekt-genesen) og efter vedtagelsen (implementeringen). (s. 423  

 i (a)).
(12) Bibliografiske data:
Mouritzen Poul Erik Den politiske cyklus.
En undersøgelse af vælgere, politikere og  

 bureaukrater i kommunalpolitik under stigende ressourceknaphed.
København,  

 Politica, 1991. (661 s.).
 Emne:
 Danske kommuners udgiftspolitik i perioden 1982-1986.
 Problemstilling og synsvinkler:
Hovedsigtet er at udvikle en teori om kommunernes budget-adfærd.
Som  

 empiri benyttes en række undersøgelser og statistiske data om kommunerne,  

 kommunalpolitikerne og vælgerne for den undersøgte periode, navnlig den  

 dataindsamling, der blev gennemført som led i forskningsprojektet om  

 »Statslig styring, lokalsamfund og kommunalpolitik« i årene  

 1980-1985. På den teoretiske side vælges som udgangspunkt en række  

 forskelligge »approaches«, med hovedvægten lagt på økonomisk  

 baserede teorier om politisk adfærd.
De enkelte »approaches«  

 adskiller sig bl.a. ved at tillægge forhold ved de forskellige aktører og  

 dele af det politiske system den afgørende indflydelse på den førte politik.  

 Der sondres her mellem på den ene side systemets udbudsside, dvs. politikere,  

 bureaukrater og den kommunale organisation, som udbyder en politik, og på den  

 anden side en efterspørgselsside, dvs. vælgerne, som efterspørger forskellige  

 politikker.
En af hovedproblemstillingerne i afhandlingen er at undersøge, under  

 hvilke omstændigheder vedrørende kommunernes økonomiske vilkår den førte  

 politik kan forklares af de forskellige »approaches«.
Et vigtigt  

 resultat er her, at i gode tider kan politikere og administratorer forfølge  

 egne mål samtidig med, at vælgerne tilgodeses, mens de i dårligere tider -  

 hvor man må vælge mellem besparelser og skattestigninger - er henvist til,  

 kun at tage hensyn til vælgerne.
 Ud over det politologiske bidrag til forståelsen af kommunalpolitik  

 generelt, har afprøvningen af hypoteserne om kommunernes budgetadfærd den  

 sidegevinst, at det også bliver muligt at vurdere, om systemet fungerer  

 demokratisk.
Resultatet er, at det gør det.
Ganske vist spiller ideologiske og  

 partipolitiske forhold en betydningsfuld rolle for vælgernes valg og  

 vurderinger af kommunalpolitikken, og disse forhold spiller ikke den  

 store betydning for den førte politik, men vælgernes præferencer med hensyn  

 til udgiftspolitikken bliver alligevel afspejlet.
 Konklusioner og evt. forslag:
»Når alle nuancer skæres bort, er afhandlingens vigtigste resultat,  

 at det kommunale selvstyre virker.
Det gør det, fordi vælgerne i hovedsagen  

 får, hvad de ønsker, mens de mekanismer, hvorigennem politiske krav omdannes  

 til politiske beslutninger, spiller en minimal rolle.
Eliten, hvad enten der  

 er tale om den politiske eller administrative elite såvel som de organiserede  

 interesser, har kun en marginal effekt på kommunernes adfærd.« (s. 515).
(13) Bibliografiske data:
 Madsen, Sven H.
På vej mod målet.
Decentralisering og målstyring i den kommunale sektor.  

 København, Jurist- og Økonomforbundets Forlag, 1993. 273 s.
 Emne:
 Virkningen af målstyring i forbindelse med decentralisering i Vejle og  

 Fyns amt.
 Problemstilling og synsvinkler:
Formålet med dette forskningsprojekt har været at undersøge, hvad det  

 betyder for offentlige organisationer at man indfører målstyring.
Hvordan  

 påvirker det magtfordeling og roller i organisationen, herunder forholdet  

 mellem embedsmænd og politikere? Det empiriske stof består af case-studier af  

 socialsektoren i Vejle og Fyns amt, hvor man begge steder i forbindelse med  

 en decentralisering har indført målstyring.
Forskellen mellem de to er, at  

 mens det i Vejle amt er embedsmændene, der har formuleret målene, som  

 herefter er godkendt af politikerne, har det i Fyns amt været politikerne  

 selv, der gennem langvarige interviews har formuleret, hvor de ønsker  

 sektoren skal bevæge sig hen, og dette har været led i en længere proces med  

 tilbagemeldinger fra institutionerne og embedsmændene med henblik på at gøre  

 målene operationelle.
Analysen viste, at målstyringen fungerer bedre, når politikerne er aktivt  

 med i målformuleringen.
Målene virker mere troværdige, og politikerne føler  

 sig selv mere forpligtede på dem, end hvis det er embedsmændene, der kommer  

 med udspillet.
For at målstyringen skal få virkning, er den videre proces,  

 hvor der også udarbejdes lokale mål og føres en stadig dialog mellem de  

 forskellige niveauer, imidlertid lige så afgørende.
Set i et demokrati-perspektiv er det et væsentligt resultat, at de  

 politikere, der deltog centralt i formuleringen af målsætninger, kom til at  

 stå stærkere i sammenligning med dem, der alene vedtog  

 forvaltningsformulerede mål.
Dels blev de mere synlige i organisationen og  

 fik derved mere magt.
Dels blev de selv mere bevidste om deres egen rolle som  

 politikere.
Alt i alt fik det politiske en mere reel indflydelsesmulighed end  

 i den traditionelle struktur, hvor embedsmændene kommer med færdige  

 løsninger.
Afgørende for, om styrkeforholdet mellem politikere og embedsmænd  

 kan ændres i et målformulerende system, vil dog være den måde, hvorpå  

 målformuleringsprocessen gennemføres.
 Konklusioner og evt. forslag:
Forfatteren konkluderer, at når der skal decentraliseres i kommuner og  

 amtskommuner, så vil demokratiet have det bedre, hvis det sker i form af  

 målstyring end ved at udlægge flere og flere beføjelser til brugerbestyrelser  

 m.v. uden at dette er ledsaget af klart formulerede politiske mål.
Hvis  

 kompetencen delegeres nedad i systemet uden en samtidig styrkelse af den  

 politiske funktion, vil man let komme til at opleve et politisk vakuum, som  

 vil give mere plads til embedsmændenes magtudøvelse og interessegruppers  

 lobbyisme, samtidig med at politikerne i usikkerhed om deres egen rolle vil  

 tendere at bruge tiden på enkeltsager, borgerhenvendelser m.v. (s. 246).
(14) Bibliografiske data:
(a) Forskningsprojektet om Det kommunale lederskab.
 Odense Universitet, Institut for Erhvervsret og Politologi, 1993. 38 s.  

 (Kommunalpolitiske studier nr. 1/1993).
(b) »Det kommunale lederskab - et forskningsprogram«.
 Den kommunalpolitiske forskningsgruppe, Institut for Erhvervsret og  

 Politologi, Odense Universitet, u.å. (1 s.).
Oplysningerne i forskningsprogrammet fra 1993 er suppleret og opdateret  

 august 1994 ved personlig meddelelse fra forskningsprofessor, dr. scient.  

 pol.
Poul Erik Mouritzen, som leder programmet.
 Emne:
 Oversigt over et 5-årigt kommunalpolitisk forskningsprogram ved Det  

 Samfundsvidenskabelige Fakultet, Odense Universitet, i samarbejde med  

 forskere ved Århus Universitet.
 Problemstilling og synsvinkler:
Baggrunden for at iværksætte forskningsprogrammet er bl.a., at der ikke  

 siden begyndelsen af 1980'erne har været gennemført større kommunalpolitiske  

 forskningsprojekter baseret på nye empiriske undersøgelser.
Samtidig har  

 vilkårene for både den politiske og administrative ledelse ændret sig  

 betydeligt i denne periode, ligesom der for de politiske partier ser ud til  

 at være problemer bl.a. med rekruttering af kvalificerede og engagerede  

 kandidater.
Målsætningen med forskningsprogrammet er i første række at vinde ny  

 teoretisk viden om lederskab og lederroller i politiske systemer.
I  

 sammenhæng hermed er det hensigten at opbygge et politologisk baseret dansk  

 forskningsmiljø i kommunal ledelse, som bl.a. omfatter en postgraduat  

 uddannelse i kommunale studier.
Endelig fremhæves, at programmet også vil  

 have betydelig praktisk relevans.
 I et informationsblad (kilde (b)) om projektet skitseres de vigtigste  

 problemstillinger med spørgsmål som:
»Hvor gode er de kommunale ledere til at løse opgaverne?. . . Hvordan  

 ser vælgerne på deres indsats? Hvorfor skiftes der så hyppigt på disse  

 pladser? Vil partierne fortsat kunne dominere i kommunerne? Hvilken  

 gennemslagskraft har de lokale interesser over for de nationale? Hvem  

 fastsætter dagsordenen, når det kommer til stykket? Det er den slags dagsaktuelle, men også principielle spørgsmål om det  

 lokale demokratis vilkår, som forskningsprogrammet om Det kommunale lederskab  

 vil besvare.« Det empiriske materiale omfatter følgende nye undersøgelser (tidspunkt for  

 dataindsamlingen og dataindsamlingsmetode i parentes):
 1. Samtlige kandidater ved kommunevalget 1993 (1993, Danmarks Statistik).
 2. Kommunalpolitikere (1995, survey).
 3. Kandidater ved kommunevalget 1993 (1993, survey).
 4. Partiforeninger (1993, survey).
 5. Vælgere (1993, survey).
 6. Ledende embedsmænd og politikere (1994-1995, kvalitative interviews).
 7. Partiforeningsformænd og ledende kandidater (1993 + 1995, kvalitative  

 interviews).
 8. Feltundersøgelse af kommunevalget 1993 i et mindre antal kommuner  

 (1993, observation, avisstof, interview m.v.).
 9. Udtrådte kommunalpolitikere (1993, survey).
 For at sammenligne med tidligere undersøgelser og belyse udviklingen i  

 dansk kommunalpolitik, vil der desuden blive foretaget reanalyser af  

 tidligere datasæt omfattende bl.a. kommunalpolitikere (1974, 1981 og evt.  

 1989), partiforeninger (1983) og vælgere (1981).
 Programmet omfatter følgende delprojekter:
1. Rekruttering af kommunalpolitikerne Dette projekt er den første grundige undersøgelse siden 1974 af  

 kommunalpolitikernes arbejdsvilkår.
Bl.a. undersøges forekomsten af sociale  

 og andre skævheder i rekrutteringen og årsagerne hertil.
Som noget nyt  

 gennemføres der også en nærmere undersøgelse af den såkaldte  

 »derekruttering«, hvor man søger at finde årsagerne til at  

 kandidater og valgte trækker sig ud af kommunalpolitik og hvorfor færre og  

 færre synes tiltrukket af en kommunalpolitisk karriere.
 Projektansvarlige: Lektor Jørgen Elklit, ÅU og professor Mogens N.  

 Pedersen, OU.
2. Valgkampe og valgstrategier I dette projekt vil oplysningerne fra flere af programmets undersøgelser  

 blive benyttet til at belyse de forskellige aktører under forløbet af et  

 kommunalvalg, såsom de ledende politikere, partiorganisationerne, medierne og  

 vælgerne.
I relation til spørgsmålet om det kommunale demokratis vilkår vil  

 det ikke mindst være af betydning at se på de politiske partier, som her har  

 en nøglefunktion for det lokale repræsentative demokrati, bl.a. i forbindelse  

 med udvælgelse og prioritering af kandidater.
 Projektansvarlige: Lektor Jørgen Elklit, ÅU og forskningsprofessor Poul  

 Erik Mouritzen, OU.
 3. Partiernes rolle i kommunalpolitikken.
Dette delprojekt sigter på at afklare, hvorledes de politiske partier  

 lokalt løser deres opgaver med hensyn til (1) politisk mobilisering og  

 socialisering, (2) udvælgelse og træning af politiske kadrer og ledelse, (3)  

 interessevaretagelse og (4) politisk målformulering.
Specielt vil man  

 undersøge partiorganisationerne i lyset af de seneste  

 ti-års-medlemstilbagegang og stedvise problemer med at fremtræde som legitime  

 aktører i det lokale demokrati.
Projektansvarlige: Lektor Jørgen Elklit, ÅU, professor Mogens N.
Pedersen,  

 OU og forskningsprofessor Poul Erik Mouritzen, OU.
4. Politisk ledelse Tidligere undersøgelser af kommunalpolitikerne har primært fokuseret på  

 deres »repræsentationsrolle«, dvs. deres adfærd og holdninger som  

 repræsentanter for borgerne.
I delprojektet om politisk ledelse vil man  

 tillige undersøge politikernes »styringsrolle«, dvs. hvorledes de  

 styrer kommunen for at opnå de ønskede resultater.
For hver af disse hovedtyper vil en række specifikke roller og deres  

 udbredelse blive kortlagt.
F.eks. vil det vedrørende repræsentationsrollen  

 blive undersøgt, hvem og hvad politikerne selv mener, de repræsenterer,  

 ligesom spørgsmålet om meningspræsentation - dvs. graden af overensstemmelse  

 mellem politikernes og vælgernes holdninger - vil blive belyst.
 Politikernes arbejdsvilkår vil i dette delprojekt indgå som en centralt  

 element, idet politikernes adfærd bl.a. søges forklaret af de betingelser, de  

 arbejder under.
Projektansvarlige: Professor Mogens N.
Pedersen, OU, lektor Kurt Klaudi  

 Klausen, OU forskningsprofessor Poul Erik Mouritzen, OU.
5. Administrativ ledelse Dette projekt vil fokusere på de administrative ledere, men vil dog også  

 være relevant for demokrati-problematikken, specielt den del, der handler om  

 forholdet mellem embedsmænd og politikere.
 Projektansvarlige: Lektor Kurt Klaudi Klausen, OU og forskningsprofessor  

 Poul Erik Mouritzen, OU.
Behov for ny forskning om demokrati og magt i kommunerne? 1. Den politiske beslutningsproces Dette område tages i nogen grad op i forskningsprogrammet om Det kommunale  

 lederskab.
Men der er behov for at undersøge samtlige aktørers rolle, bl.a.  

 medierne.
En af de kommunalforskere, som har gjort dette, er Erik Riiskjær - gennem  

 et case-studie af sagen om karlitlofterne i Århus kommune.
Erik Riiskjær har  

 også formuleret nogle hypoteser om, hvilke konsekvenser det har for  

 kommunalpolitikerne, at medierne sammen med betydningsfulde interessegrupper  

 er i stand til at sætte den politiske dagsorden i enkeltsager, som er meget  

 synlige i lokalsamfundet (»Kommunalpolitik i  

 informationssamfundet«, Samfundsøkonomen nr. 6, 1989, s. 5-10).
Spørgsmålet er imidlertid, hvordan de forskellige aktørers rolle er - ikke  

 blot i enkeltsager som »karlitsagen« eller  

 »Ålborg-projektet« (som omtalt i forbindelse med Bent Flyvbjergs  

 afhandling), men på de enkelte kommunalpolitiske områder og mere generelt.  

 Det billede, der fremkommer i f.eks.
Bent Flyvbjergs case er jo nærmest  

 diametralt i modsætning til konklusionen hos Poul Erik Mouritzen om, at  

 demokratiet fungerer.
Der er behov for en magtanalyse, som inddrager alle  

 relevante faktorer og ser mere bredt på det kommunalpolitiske system.
2. Politisk magt og afmagt Det er ikke nok for en magt- og demokratiudredning at afdække, hvem der  

 har magten, hvis dem, der har magten, i virkeligheden ikke har magt til at  

 løse problemer, som både de selv og borgerne mener, er væsentlige  

 samfundsproblemer.
Sagt på en anden måde, hvis der ikke findes en given  

 mængde magt, som kan være fordelt mere eller mindre ulige, men derimod findes  

 mere eller mindre magt totalt set.
 Denne problemstilling er rejst af lektor Jørn Loftager, Institut for  

 Statskundskab, Århus Universitet, i en kronik i Jyllands-Posten den 1.6.1994  

 (»Magt og afmagt i politikken«).
Findes der på det kommunale område en afmagt over for væsentlige  

 problemer? Er kommunernes spillerum for lille til at løse dem? Og hvad er da  

 de begrænsende faktorer? I et af de omtalte forskningsprojekter antydes faktisk, at magt i  

 kommunalpolitik ikke behøver være en given størrelse, nemlig i Sven H.  

 Madsens studie af målstyring.
Her oplevede alle aktører faktisk, at de fik  

 mere magt.
3. Decentraliseringens konsekvenser for det lokale demokrati Om dette emne har der været skrevet enkelte artikler, også af  

 kommunalforskere, men der har ikke været så meget forskning på området.
Da  

 man må forvente en fortsat udvikling i decentraliseringen, må det være af  

 betydning at få belyst de enkelte former for decentralisering og deres  

 konsekvenser for de forskellige aktører og det politiske system.
En af  

 divergenserne i debatten har gået på, hvordan man bedst decentraliserer.
Skal  

 det foregå via en uddelegering af kompetence til brugere og institutioner -  

 eller skal det, ud fra en markedsmæssig/liberal model, foregå via større  

 valgfrihed for borgerne? Bilag 12 Oversigt over dansk forskning i internationaliseringens betydning for  

 folkestyret Udarbejdet af forskningsbibliotekar Finn Hansson,København, den 19. august  

 1994 Handelshøjskolens Bibliotek.
Indledning Forstået meget bredt har internationaliseringen altid haft betydning for  

 det danske folkestyre, idet den danske stats eksistens i en større verden har  

 betydet en vekselvirkning og en oftest klar afhængighed af forhold i den ydre  

 verden.
Traditionelt har det været udenrigspolitikken og til dels  

 handelspolitikken, der har formidlet denne sammenhæng med og afhængighed i  

 forhold til omverdenen.
Siden afslutningen af 2. verdenskrig har internationaliseringen imidlertid  

 taget nye og kvalitativt andre former end før.
Danmark har i stigende omfang  

 deltaget i en række regionale og internationale organisationer og er i dag  

 med i en række internationale aftalesystemer, der omfatter mange flere  

 forhold i danskernes hverdag end det tidligere traditionelle udenrigs- og  

 sikkerhedspolitiske område.
Der har først og fremmest været tale om en  

 voksende integration i den fremvoksende internationale efterkrigsøkonomi med  

 hovedvægt på landbrugs-, handels- og valutasamarbejde, men efter Danmarks  

 medlemskab af EF også i samarbejde på en række andre politikområder.
I en betænkning fra 1987 om udforskningen af dansk politik fra 1945 til  

 1985 afgivet af et planlægningsudvalg under Statens Humanistiske  

 Forskningsråd 1) hedder det på side 10: »Et nyt og centralt træk  

 i efterkrigstiden er, at internationaliseringen af politiske beslutninger og  

 integreringen i den internationale økonomi, især EF-økonomien, har ændret de  

 politiske rammebetingelser.« Men i betænkningens efterfølgende uddybning af problemstillinger, der  

 traditionelt er centrale i den politologiske forskning som: regering og  

 folketing, centraladministrationen, interesseorganisationerne, vælgerne,  

 politisk kommunikation, den offentlige sektors ekspansion, energipolitik,  

 kulturen, den udenrigsøkonomiske politik, politiske institutioner og politisk  

 adfærd inddrages internationaliseringsproblematikken kun yderst  

 marginalt.
 I en bog fra 1984 2), der sammenfatter resultatet af en  

 forskergruppes arbejde med analyser af den politiske beslutningsproces i  

 Danmark for at kunne belyse væsentlige træk i dansk folkestyres udvikling og  

 virkemåde, er synsvinklen i de enkelte analyser af politisk kultur,  

 interesseorganisationer, partier og demokratisk styring udpræget  

national, forstået på den måde, at det er udviklingstendenser, forhold  

 og sammenhænge i det danske samfund alene, der beskrives og analyseres.
Det er på den baggrund nok korrekt at konkludere, at for 10 år siden  

 fremstod internationaliseringsproblematikken - når vi ser bort fra den  

 traditionelle udenrigs- og sikkerhedspolitiske diskussion - som et forhold  

 man nok skulle være opmærksom på, men som endnu ikke hverken begrebsligt,  

 teoretisk eller metodisk var integreret i den politologiske forsknings  

 traditionelle opdeling af forskningsområder og forståelse af centrale  

 sammenhænge.
Vi må derfor forvente, at internationaliseringsproblematikken  

 fremstår som en hurtigt voksende og tværgående problemstilling i forhold til  

 en traditionel forståelse af politologien - og nok i høj grad vil være præget  

 af de seneste års intensive politiske diskussioner i Danmark om  

 suverænitetsafgivelse og integration i overnationale samarbejdsformer.
I en netop udkommet analyse af Ove Kai Pedersen m.fl. om demokratiets  

 eller folkestyrets tilstand i Danmark 3) formuleres  

 internationaliseringsproblematikken i forhold til demokrati og folkestyre  

 helt anderledes på baggrund af de sidste 10 års udvikling og ikke mindst de  

 seneste års intense politiske konflikter i Danmark om de politiske rammer om  

 og former for nationalt hhv. internationalt samarbejde, især i EU.
Bogen  

 arbejder med en periodeopdeling, der karakteriserer tiden fra 1986 og frem  

 som den transnationale periode i dansk politik.
Der er nu tale om, at  

 føderale statsdannelser mere og mere gør sig gældende især i den for Danmark  

 centrale transnationale sammenhæng EU (forfatterne kalder det en  

 transnational konstitution). Bogen analyserer også nogle af de væsentlige  

 ændringer i rammerne for den politiske magt i Danmark, som udviklingen i EU  

 indebærer.
Her tales om sektorpolitikkens stadig voksende betydning, de  

 regionale områders politiske deltagelse uden om den nationale  

 statsrepræsentation, tilsvarende en tværgående transnational firma- og  

 erhvervspolitik, en tiltagende politisk indflydelse for markedsudvalget i  

 forhold til regeringen, en vækst i specialudvalg og deres kompetence,  

 centraladministrationens direkte deltagelse i det transnationale samarbejde.
 I den efterfølgende oversigt over forskning i internationaliseringens  

 konsekvenser for folkestyret er udvælgelsen sket efter følgende kriterier:
 Der skal være tale om dansk forskning inden for de seneste 10 år, der  

 beskæftiger sigt med internationaliseringsaspektet i forhold til udviklingen  

 i det danske folkestyre og dets enkelte dele, dvs. vælgere, partier,  

 organisationer, den politiske kultur, parlamentarisme og den politiske magt.
 På grund af områdets karakter af et relativt nyt forskningsområde må vi  

 tilsvarende forvente, at meget af forskningen vil have en undersøgende,  

 indkredsende og problemformulerende krakter og tilsvarende hyppigt være  

 offentliggjort i arbejdspapirer, tidsskriftartikler eller kapitler i bøger  

 fremfor i selvstændige monografier.
 Analyser, der primært beskæftiger sig med Danmarks rolle og funktion i  

 international politik på forskellige områder, medtages ikke, f.eks. udenrigs-  

 og sikkerhedspolitiske problemstillinger eller landbrugspolitikkens udvikling  

 i EU, i denne oversigt.
 Kun i det omfang, sådanne analyser også inddrager analyser af  

 sammenhængen med og betydningen for den politiske magt og folkestyret,  

 demokratiet, i Danmark, medtages de i denne oversigt.
 Noter til indledningen:
 1. Dansk politik under forandring 1945-1985.
 Et forskningsinitiativ under Statens Humanistiske Forskningsråd,  

 Forskningssekretariatet, København 1987.
2. Dansk demokrati under forandring, redigeret af Erik Damgaard  

 med deltagelse af Jørgen Goul Andersen, Jacob A.
Buksti og Ole P.
Kristensen.  

 København, Schultz 1984, 138 sider.
3. Demokratiets lette tilstand.
Syv beslutningstagere om Danmark  

 og fremtiden, af Ove K.
Pedersen med deltagelse af Ritt Bjerregård, Peter  

 Elming, Simon Hansen, Henning Hummelmose, Peter Højland og Janne Larsen.  

 Spektrum, København 1994, 243 sider.
 Vælgerholdninger, vælgeradfærd, demokrati, interesseorganisationer og  

 internationaliseringen:
 Jørgen Goul Andersen og Jens Hoff, Reluctant Europeans and the European  

 Union: Citizenship and democratic deficit, Institut for Statskundskab,  

 Københavns Universitet, Arbejdspapir 1992/4, 25 sider.
Forfatterne diskuterer 3 dimensioner i holdningerne til EU i Danmark,  

 Norge og Sverige, sammenfattet i begreberne magtesløshed, europæisk identitet  

 og europæisk integration.
Baggrunden for analysen er 4  

 spørgeskemaundersøgelser gennemført i de tre lande i 1990 og 91. Blandt de  

 væsentligste resultater er, at danskerne føler sig mere magtesløse og mindre  

 »europæiske« end svenskere og nordmænd, hvilket ifølge forfatterne  

 peger på det såkaldte demokratiske underskudsproblem i EU.
Dog viser de unge  

 i alle tre lande klart mere positive holdninger til EU, men har samtidig også  

 mindre positive holdninger til solidaritet, dvs. omfordeling af velstand  

 mellem nord og syd.
Af andre vigtige resultater er, at hvor køn er en vigtig  

 variabel i forklaringen af forskelle i Danmark, er uddannelse og alder det i  

 Norge og beskæftigelse i Sverige.
 Jørgen Goul Andersen, Politik og samfund i Forandring, Columbus,  

 u.sted, 1993, 336 sider.
Denne bog handler meget bredt om den samfundsmæssige udviklings indvirken  

 på politik og demokrati i det moderne samfund og diskuterer en række  

 politologiske teoriers forklaringer på denne udvikling.
I en række  

 sammenhænge inddrages empirisk materiale fra Danmark.
Også  

 internationaliseringen behandles med særlig vægt på det europæiske samarbejde  

 i EF.
JGA diskuterer forholdet mellem den politiske kultur i EF og danskernes  

 holdninger og værdier til lokalt og overnationalt politisk samarbejde og  

 belyser holdningerne til EF ved at sammenligne med holdninger i andre lande i  

 EF (Eurobarometer-data) og ved at inddrage det materiale, som også er brugt i  

 ovenstående publikation af Andersen og Hoff.
 Jørgen Goul Andersen, Årsager til mistillid, kap. 5, s. 161-202 i  

Vi og vore Politikere, red. af Jørgen Goul Andersen, Hans Jørgen  

 Nielsen, Niels Thomsen, og Jorgen Westerståhl, Spektrum 1992, Viborg, 399  

 sider.
Også her diskuterer JGA forholdet mellem den politiske kultur i EF og i  

 Danmark, og spørgsmålet om politisk »nærhed« og »demokratisk  

 underskud« for at undersøge, om den internationalisering af politikken,  

 som EF-medlemskabet resulterer i, indebærer en stigende mistillid til det  

 politiske system.
Mistillid til EF forstås som udtryk for en resigneret og  

 passiv holdning, som findes at hænge sammen med en politisk mistillid i  

 Danmark.
Inddrages de forskellige massemediers dækning af politiske  

 begivenheder, fås et billede, hvor stor mistillid ser ud til at hænge sammen  

 med, at folk bruger medierne til politisk nyhedsformidling.
En stigende del  

 af befolkningen læser ikke aviser og ser ikke eller kun lidt nyhedsstof i tv,  

 og i sådanne marginaliserede grupper vokser den politiske mistillid - både  

 til nationale og internationale politiske spørgsmål.
 Karen Siune, Palle Svensson og Ole Tonsgaard, Det blev et nej,  

 Politica, Århus 1992, 138 sider.
 Karen Siune, Palle Svensson og Ole Tonsgaard, Fra et nej til et  

 ja, Politica, Århus 1994, 224 sider.
I disse to vælgerundersøgelser, som omhandler vælgeradfærd og  

 vælgerholdninger i forbindelse med folkeafstemningerne om Den Europæiske  

 Union i 1992 og 1993, søger forfatterne at indkredse væsentlige forhold, der  

 kan forklare den store forskel mellem de politiske partiers positive  

 EF-holdninger og afstemningsresultaterne.
Blandt resultaterne findes, at  

 langt den største del af vælgerne er positive over for et fortsat europæiske  

 samarbejde men samtidig modstandere af, at dansk suverænitet begrænses.
Der  

 er fortsat en positiv holdning til handelssamarbejde og et indre marked med  

 klar modstand mod fælles økonomisk politik - eksemplificeret ved en fælles  

 mønt.
 Et af undersøgelsesresultaterne er, at vælgernes normale partipræferencer  

 ikke ser ud til at have den store betydning på holdningen til den europæiske  

 union.
Holdningen til spørgsmålet om folkeafstemninger kan bruges til at mindske  

 det demokratiske underskud i EU-sammenhænge viste ikke klare tendenser.
Der  

 er både ønske om mere indflydelse på den politiske udvikling og skepsis over  

 for anvendeligheden af folkeafstemninger.
 Karen Siune, EF på dagsordenen, Politica, Århus 1991, 168 sider.
I bogen fremlægges en række undersøgelsesresultater, der skal belyse  

 danskernes skiftende holdninger til EF siden 1972, specielt i hvilket omfang  

 EF-temaer har været i fokus i massemedierne og sammenhængene mellem de  

 politiske holdninger og mediernes behandling.
Konklusionen er, at mediernes  

 dagsorden styrer danskernes opmærksomhed og derigennem påvirker deres  

 opfattelse af problemer.
Tv er især af betydning, og selv om effekten er  

 kortvarig, kan effekten være stor.
Torben Worre, Den danske befolknings holdninger til EF i 1980erne,  

 side 179-198, og Torben Worre, Folkeafstemningen om Unionstraktaten den 2. juni  

 1992, side 215-233, i The Odd Man Out? Danmark og den europæiske  

 Integration 1948-1992, redigeret af Birgit Nuchel Thomsen, Odense  

 Universitetsforlag, Odense 1993, 233 sider.
Torben Worre undersøger i disse to artikler udviklingen i holdningen  

 blandt danske vælgere til EF i 80erne og valget d. 2. juni.
Der kan  

 konstateres et stadigt voksende flertal for EF, men samtidig ses en  

 fremvoksende ny skillelinje mellem vælgere, der ønsker at begrænse  

 samarbejdet til mellemstatslige former for samarbejde og vælgere, der ønsker  

 en fortsat integration.
Denne skillelinje bliver markant i forbindelse med  

 afstemningen 2. juni.
 Lyck, Lise (red.):
 Denmark and EC membership evaluated. (EC membership evaluated series).  

 London, Pinter Publishers, 1992. 253 s.
 Denne publikation udspringer af et tværnationalt EF-forskningsprojekt, EEC  

 membership evaluated - et forskningsprojekt under Europe 12 - Research and  

 Action Committee on the EEC.
En række af artiklerne i denne publikation er korte oversigtsartikler, der  

 beskæftiger sig med aspekter af den danske integration i EF's betydning for  

 Danmark.
Kultur-, social-, arbejdsmarkeds- og uddannelsespolitiske forhold  

 gennemgås af Uffe Østergård, Peter Duelund, Per Vejrup Hansen, Gert  

 Nørgård, Sven Bislev, Hans Rask Hansen.
Den økonomiske politiks delområder gennemgås af Peter Nedergård, Lise  

 Lyck, Evan Sølvkjær, Peter A.
Friis, Eigil Waagstein, Peter Hoffmann, Per  

 Vejrup Hansen.
Endelig rummer evalueringen nogle lidt større analyser af særlig relevans  

 for forholdet mellem internationalisering og folkestyre.
Disse omtales  

 nedenfor:
 Henning Sørensen og Ole Væver:
 State, society and democracy and the effect of the EC, side 3-25. HS og OW  

 beskæftiger sig med at analysere særlige træk ved den danske  

 statsorganisation, det danske samfund og demokratiet for at finde  

 betydningsfulde ligheder og forskelle i forhold til EU's institutioner og  

 opbygning.
 Forfatterne finder, at den danske tradition for tæt kooperation mellem  

 statsorganisationerne og parlamentarisme ikke svarer til den måde, EF's  

 statslignende organisationer fungerer på, og at dette vil påvirke det  

 politiske system i Danmark (færre politiske partier, oplevelsen af større  

 afstand fra det lokale samfund til politisk beslutningstagning).
 Tove Lise Schou:
 Denmark and the overlapping international institutions in Europe in the  

 post-cold war period, side 26-36.
 TLS undersøger Danmarks deltagelse i forskellige internationale  

 institutioner med forskellig grad af deltagelse og integration og  

 konkluderer, at flere og flere udenrigspolitiske områder kædes sammen i  

 internationalt samarbejde, og at EU vil få en stadig voksende betydning også  

 for de udenrigspolitiske spørgsmål i Danmark.
 Henning Bregnsbo:
 The organizational system, side 45-59.
HB undersøger den relativt store mængde organisationer, der findes i  

 Danmark, og disses betydning for det politiske systems udvikling.
En række af  

 de lokale nationale organisationer vil fremover have vanskeligheder ved at  

 skulle lave politisk arbejde (lobbyisme) i forhold til EU, og dette kan  

 betyde et fald i danskernes deltagelse i lokalt organiseret politisk arbejde.
 Sauerberg, Steen:
 Parties, voters and the EC, side 60-76.
SS undersøger udviklingen i danske vælgeres og partiers holdninger til EU  

 siden 1973 og viser, at de nationale politiske partier i stigende omfang har  

 orienteret sig positivt mod EU.
Vælgernes modstand svækkes, fordi der i  

 voksende grad ikke er lokale politiske organisationer til at støtte og  

 organisere en modstand mod EU.
Jens Henrik Haahr, Looking to Europe.
The EC Policies of the  

 British Labour Party and the Danish Social Democrats, Aarhus University  

 Press, 1993, 340 sider.
 JHH foretager en omfattende undersøgelse af udviklingen i de to  

 arbejderpartiers holdninger og politik over for EF fra 1960'erne og frem.  

 Perioden rummer nogle meget omfattende forandringer i de to partiers politik  

 over for EF, fra en klar afvisning over en skeptisk periode til en mere og  

 mere positiv holdning til den europæiske integration i EF, formuleret i  

 konkrete sammenhænge.
JHH viser, at ikke mindst den internationale økonomis større og større  

 integration på tværs af nationale grænser har gjort partiernes opfattelse af  

 behovet for en politisk integration som modvægt mere påtrængende.
Interne  

 nationale politiske forhold har dog indimellem betydet pludselige  

 kursændringer.
JHH udvikler et begreb om national formidling (national instrumentality)  

 til forklaring på den komplekse udvikling i de to partiers holdning til EF,  

 som findes at være bemærkelsesværdig parallel.
Afslutningsvis diskuterer JHH  

 ud fra sine analyser mulige udviklingstendenser i den europæiske integration,  

 og påpeger, at den neofunktionalistiske politikteori, som har været en  

 drivkraft i udformningen af EF's integrationspolitik, har en række  

 begrænsninger, som gør, at teorier om internationale relationer og  

 afhængighed må supplere den neofunktionalistiske tilgang.
Organized Interests and the European Community, ed. by Justin  

 Greenwood, Jurgen R.
Grote and Karsten Ronit, Sage Publications, London  

 1992, 282 sider.
Denne artikelsamling, hvor Karsten Ronit (COS, HHK; RUC og KU) deltager  

 med flere bidrag, behandler en række centrale problemer forbundet med  

 organisering af politiske interesser i overnationale sammenhænge, her EF's  

 indre marked, fra brancheorganisationer og branchepolitik til faglige  

 organisationer.
En række nye organisationsmønstre kan lokaliseres, og  

 forfatterne undersøger, om nye former for korporativisme er under udvikling i  

 den overnationale sammenhæng.
 Rådet for Europæisk Politik: Åbenhed, offentlighed og deltagelse i den  

 danske EU-beslutningsproces.
 En rapport udarbejdet af Jørgen Grønnegård Christensen, Peter Germer og  

 Thomas Pedersen.
Rapporten analyserer centrale dele af EU's demokratiproblem i forhold til  

 den danske beslutningsproces.
Rapporten gennemgår den politisk-administrative  

 beslutningsproces i Danmark, herunder interesseorganisationernes deltagelse  

 og derpå hvordan og i hvilket omfang, EU's beslutningsprocesser indvirker  

 herpå.
Rapporten gennemgår de juridiske regler for åbenhed og offentlighed,  

 den måde som EU-politikken hidtil er blevet drøftet på og ser på  

 virksomheders, organisationers, regeringen/administrationens og Folketingets  

 roller.
Endelig rummer rapporten 6 udvalgte sagsforløb (gennemførelse af  

 EF-direktiver), som gennemgås for at belyse konkrete forhold omkring åbenhed  

 og demokrati.
 Hans Mouritzen, International Civil Services and Organization  

 Theory: Some Reflections on the Twining Plant of International Cooperation,  

 Institut for Statskundskab, Københavns Universitet, Arbejdspapir 1991/9, 32  

 sider.
HM gennemgår ved hjælp af organisationsteori, hvordan internationale  

 organisationers embedsmænd udvikler egne politiske opfattelser og kulturer,  

 som får stigende betydning i det internationale samarbejde.
HM finder, at den  

 traditionelle organisationsteori ikke fyldestgørende kan forklare denne  

 udvikling.
Hans Mouritzen, Agriculture, International Market, and Common  

 Foreign Policy: Accounting for Eurocrats' Influence, s. 213-232 i European  

 Integration and Denmarks Participation, ed.
Morten Kelstrup, Institute of  

 Political Science, UC, Denmark, Copenhagen Political Studies Press, 1992, 384  

 sider.
HM undersøger her balanceforholdet mellem nationale autoriteter og EF  

 (kommissionen) på udviklingen i tre områder.
Analysens materiale er indhentet  

 ved interviews med EF-embedsmænd.
HM finder, at et politisk sagsområdes  

 politiske »tyngde« er af stor betydning for forklaringen på  

 EF-buraukratiets indflydelse.
Hans Jørgen Nielsen, The danish Voters and the Referendum in June  

 1992 on the Maastricht Agreement, s. 365-380 i European Integration and  

 Denmarks Participation, ed.
Morten Kelstrup, Institute of Political  

 Science, UC, Denmark, Copenhagen Political Studies Press, 1992, 384 sider.
HJN undersøger folkeafstemningen i juni 1992 ved hjælp af en række  

 empiriske undersøgelser af vælgerholdninger og finder, at EF-spørgsmål i  

 Danmark hænger nøje sammen med en række andre socialt betingede splittelser,  

 herunder social status (jo højere status jo mere positiv holdning til  

 EF-integration) og at EF-spørgsmål først og fremmest optager den  

 velintegrerede del af befolkningen.
Endvidere findes, at danskerne er  

 skeptiske europæere.
 Suverænitet, politologisk teori, demokrati og føderalisme:
Hjalte Rasmussen, EF-ret, integration og historie.
En introduktion.  

 Institut for Europæisk markedsret, Handelshøjskkolen i København, 1990, 289  

 sider.
HR gennemgår i denne oversigtstekst udviklingen i EF's  

 integrationshistorie og de enkelte institutioners udvikling.
I kapitel 8  

 undersøges specielt forholdet mellem Europa-Parlamentet og den dømmende og  

 den lovgivende magt i EF med henblik på demokratisk kontrol og  

 »underskud«.
Pga. de store forskelle i demokratiske traditioner  

 imellem medlemslandene påpeger HR, at EP ikke bør sammenlignes med nationale  

 parlamenter eller med føderalistiske modeller - men at den demokratiske  

 kontrol via EP må udvikle sig efter endnu ikke kendte modeller.
Endvidere  

 vises det, at EF-Domstolens politiserende rolle må forstås ud fra EF's  

 føderalistiske træk.
 Hjalte Rasmussen, The Policymaking Power of the European Judge and  

 its Limits, Business and economic Studies on European Integration, wp 13-92,  

 Copenhagen Business School, 1992, 22 sider.
 Hjalte Rasmussen, Dommerskabt og politikerskabt jura i EF, i  

 Økonomi og Politik, nr. 2 1991, side 23-34.
 Hjalte Rasmussen, Towards a Normative Theory of Interpretation of  

 Community Law, Copenhagen Political Studies Press, Copenhagen 1993, 44 sider.
Hjalte Rasmussen, Når dommen falder.
Ret og politik i  

 EF-Domstolen, s. 116-128 i Europa-perspektiv 91, red. af morten  

 Espelund og Carl Thaarup-Hansen, Handelshøjskolens Forlag, København 1991.
 HR beskæftiger sig i disse tekster med EF's beslutningsprocesser og især  

 med domstolens aktive rolle i EF's integrationsprocesser og tendensen til, at  

 domstolen søger at gennemtrumfe en integration på områder, hvor en politisk  

 beslutningsproces endnu ikke er kommet så langt.
HR argumenterer for, at domstolens rolle må omdefineres, så dens  

 forvaltning af forholdet mellem politik og jura mere kommer til at ligne  

 vesteuropæiske domstoles traditionelle rolle.
Uden en sådan ændring vil  

 EF-domstolen fortsætte med at søge at gribe ind i den nationale lovgivning og  

 derved forstærke oplevelsen af det »demokratiske underskud« i EF's  

 institutioner.
 Tidsskriftet Juristen har anvendt et helt nummer, nr. 5, 1992,  

 (udkommet 18. maj!) til en række kortere artikler, der gennemgår juridiske  

 aspekter af unionstraktaten for en række, herunder forholdet mellem  

 institutionerne i EU, ombudsmandsordningen, unionsborgerskab, det indre  

 marked, arbejds- og socialpolitik, miljøområdet, sundhed, strafferet,  

 udenrigs- og forsvarspolitik og suverænitetsafgivelse.
Den demokratiske udfordring.
EF's dagsorden efter den 2. juni 1992, Mandag  

 Morgen, september 1992, 53 sider.
Udarbejdet af Peter Nedergård, Thomas  

 Pedersen, Hjalte Rasmussen og Uffe Østergård.
Denne mere debatprægede rapport gennemgår en række af de problemer, som EF  

 står over for i takt med den voksende integration og samtidige problemer med  

 social og politisk legitimitet i medlemslandene.
Rapporten beskriver en række  

 af de problemer eller udfordringer, som EF står over for, men rejser samtidig  

 spørgsmålet, om kravene om mere demokratisk indflydelse på EF også for de små  

 medlemsstater som Danmark forudsætter et vist niveau af fælles politisk  

 kultur og retskultur.
Rapporten slutter med at opstille en række forhold, der  

 skal opfyldes for at befolkningen mere direkte inddrages i EF-processen.
Christen Sørensen, Danmark - delstat i Europa? Politisk, økonomisk  

 og monetær union.
Fremad, Århus 1990, 174 sider.
CS diskuterer med hovedvægt på udviklingen i den økonomiske integration i  

 EF, om ikke den økonomisk-monetære union direkte forudsætter eller bygger på  

 en udvikling mod et føderalt organiseret europæisk samarbejde, en europæisk  

 stat.
Det allerede klare demokratiske underskud i EF's institutioner kræver  

 radikale indgreb for at sikre befolkningerne demokratisk indflydelse.
CS  

 argumenterer for, at Europa-Parlamentet må styrkes med lovgivende kompetence  

 sigtende mod en fælles europæisk regering.
Tim Knudsen, A portrait of Danish State-Culture: Why Denmark Needs  

 Two national Anthems, s. 262-296 i European Integration and Denmark's  

 Participation, ed.
Morten Kelstrup, Institute of Political Science, UC,  

 Denmark, Copenhagen Political Studies Press, 1992, 384 sider.
TK foretager i denne artikel en analyse af de store forskelle i et begreb  

 om »statskultur« i de europæiske stater og forsøger ud fra en  

 komparativ synsvinkel at give et billede af den danske statskultur.  

 Statskulturbegrebet bruges til at forsøge at beskrive sammenhængen mellem  

 nationale værdier og kulturforhold i et forsøg på at besvare en række  

 spørgsmål om den forskelligartede udvikling i forholdet mellem stat og  

 samfund i de europæiske lande.
TK finder, at kernen i »det danske  

 problem«, dvs. for den danske deltagelse i et europæisk samarbejde, er,  

 at der eksisterer et gennem århundreder udbygget politisk billede, ifølge  

 hvilket danskerne er vant til økonomisk samarbejde med omverdenen samtidig  

 med, at det politiske center i Danmark altid har ligget i København.  

 Eksistensen af to danske nationalhymner ses som udtryk for den ambivalente  

 statskultur og den stærke nationale villighed til politiske forlig.
 Thomas Pedersen, Danish EC Policy from the Perspektive of  

 Federalist Theory, Institut for Statskundskab, Aarhus Universitet, 1993, 23  

 sider.
TP undersøger i dette arbejdspapir holdningerne til føderalisme i Danmark  

 siden EF-medlemskabet i 1972 i den politiske opinion.
TP undersøger både  

 integrationsmotivet og historiske erfaringer med føderalistiske projekter, og  

 i hvilket omfang den politiske magt udtrykker støtte til en sådan  

 integrationsmodel.
TP finder, at den danske støtte til en række politiske  

 programmer i EF er pragmatisk og ikke udtryk for en begyndende accept af  

 føderalismen, som støder på modstand i danske (skandinaviske) politiske  

 traditioner med national politisk indflydelse.
Befolkningens pragmatiske  

 eller funktionelle holdning til enkeltdele i EF-integrationen står over for  

 en fremvoksende holdning i den politiske elite, som karakteriseres som  

 »segmenteret føderalisme«.
Denne spænding ligger bag den etablerede  

 konsensus om EF-politikken pt. og vil blive synlig, når den føderale  

 integrationsudvikling i Europa tager fart.
 (En del af denne analyse findes i artiklen af TP, Maastricht traktaten i  

 føderalistisk belysning, i Økonomi og Politik, nr. 4, 1992).
 Thomas Pedersen, Political change in the European Community, s.  

 184-212, i European Integration and Denmark's Participation, ed.  

 Morten Kelstrup, Institute of Political Science, UC, Denmark, Copenhagen  

 Political Studies Press, 1992, 384 sider.
 TP diskuterer politisk integrationsteoris forklaringer på udviklingen i EF  

 i forbindelse med gennemførelsen af det indre marked.
 Bertel Heurlin, Federal Conceptions in Denmark: Traditions and  

 Perspectives, Institut for Statskundskab, Københavns Universitet,  

 Arbejdspapir 1993/14, 10 sider.
BH søger at forklare den generelle holdning til (mod) føderalisme i  

 Danmark ud fra geografiske og politiske forhold og en særlig isolationistisk  

 holdning i Danmark.
BH finder, at Danmark allerede idag deltager i 5  

 føderationalistiske projekter; et universelt, et pan-europæisk, et nordisk,  

 et atlantisk og endelig EF-Vesteuropasamarbejdet.
Den interne konkurrence  

 mellem disse projekter og de historiske erfaringer med alliancer og  

 blokpolitik giver en relevant baggrund for forståelsen af den danske  

 opfattelse af EF-føderalismen.
Morten Kelstrup; European Integration and Political Theory, s.  

 13-58, i European Integration and Denmark's Participation, ed.
Morten  

 Kelstrup, Institute of Political Science, UC, Denmark, Copenhagen Political  

 Studies Press, 1992, 384 sider.
 MK diskuterer spørgsmålet om politisk integration, især i forbindelse med  

 EF i forhold til forskellige politologiske traditioners begreber og teorier.  

 Artiklen peger på en række centrale spørgsmål og problemer (demokrati,  

 subsidiaritet, føderalisme, balance mellem institutionel og normativ  

 integration), som fremkommer, når man betragter udviklingen i europæisk  

 integration som en dynamisk proces med hovedvægten på EF som politisk system.  

 Artiklen gennemgår kritisk en række »klassiske«  

 integrationsteoriers forståelse af EF som politisk system og efterlyser  

 politologiske teorier, som er i stand til at forklare den politiske dynamik i  

 EF's udvikling mod integration.
 Morten Kelstrup, Politologisk Integrationsteori og den ny dynamik  

 i Vest- og Østeuropa, Institut for Samfundsfag og Forvaltning, Københavns  

 Universitet, Forskningsrapport 1990/3, 42 sider.
 Denne artikel diskuterer på samme måde som ovenstående artikel udviklingen  

 i den politologiske integrationsteori i forhold til integrationsudvikliongen  

 i Europa, men inddrager også udviklingen i Østeuropa.
Kurt Klaudi Klausen, Political Integration and Institutional  

 Change.
The Nordic countries and the EEC.
Politologiske Skrifter fra Institut  

 for Erhvervsret og Politologi, Odense Universitet, no. 9/1990, 22 sider.
KKK diskuterer forholdet mellem politisk integration og institutionelle  

 forandringer i en periode med hurtigt voksende internationale relationer med  

 særlig fokus på udviklingsbetingelserne for velfærdsstaten i dansk og nordisk  

 udgave.
Hensigten er at rejse en række spørgsmål til et forskningsprojekt,  

 der skal undersøge den offentlige administration i Danmark under forandring,  

 der er præget af internationalisering.
 Internationaliseringens indflydelse på lokalpolitiske og  

 organisationspolitiske forhold:
 Lars Thore Jensen, De danske amter og internationaliseringen,  

 Kommunalpolitiske studier nr. 2/1993, 64 sider, Institut for erhvervsret og  

 politologi, Odense Universitet.
 Lars Thore Jensen, Decentral Internationalisering, Politologiske  

 skrifter fra Institut for erhvervsret og politologi, nr. 1/1992, 24 sider,  

 Odense Universitet.
LTJ beskæftiger sig i de ovenstående analyser med spørgsmål om den  

 lokalpolitiske udvikling i regionale enheder (amter) i en periode med  

 internationalisering og decentralisering.
På baggrund af et  

 spørgeskemamateriale fremlægger LTJ et meget forskelligartet billede af  

 amternes internationale orientering, her først og fremmest i forhold til EU.  

 Endvidere fremlægges en række af de konkrete barrierer for denne  

 internationalisering.
Jesper Due, Jørgen Steen Madsen og Carsten Strøby Jensen, EF &  

 den sociale dimension.
En sociologisk analyse.
Jurist- og Økonomforbundets  

 Forlag, København 1992, 150 sider.
Forfatterne undersøger, hvad EF's politiske udvikling inden for  

 arbejdsmarkeds- og socialpolitikken får af konsekvenser for det danske  

 arbejdsmarkeds aftalesystem.
Dette karakteriserer forfatterne som et  

 institutionaliseret forhandlingsforhold udviklet gennem næsten 100 år og  

 byggende på et konsensuspræget forhold mellem hovedaktørerne.
I bogen Den  

 Danske Model.
En historisk sociologisk analyse af det kollektive  

 aftalesystem.
Jurist- og Økonomforbundets Forlag, København 1993, 528  

 sider, udbygger forfatterne denne beskrivelse, mens de i EF & den  

 sociale dimension analyserer de væsentligste afvigelser, som EF's  

 faktiske beslutningsprocesser rummer i forhold til den danske model.  

 Betydningen af politiske netværk i forbindelse med EF-kommissionens arbejde  

 og »spill-over-effekten«, dvs. afsmitning fra politiske initiativer  

 i et område over på andre områder.
Den traditionelle sammenhæng mellem  

 forhandlingsresultater og politisk indflydelse fra medlemmer, demokratisk  

 valg og delegation af kompetence i Danmark kan således blive undergravet af  

 en måske mere effektiv, men også mindre åben og mindre demokratisk  

 beslutningsproces i EF.
 Bibliografier:
 Eva Sørensen, Bibliografi i udvalg: Dansk politisk demokratidebat efter  

 1945, Institut for statskundskab, Arbejdspapir 1994/2, 50 sider.
Bibliografien samler en oversigt over debatindlæg i artikler, herunder  

 aviser og bøger.
Bibliografien medtager eksplicit ikke videnskabelig  

 litteratur om emnet.
Bilag til oversigt over dansk forskning i internationaliseringens  

 konsekvenser Erik Beukel & Kurt Klaudi Klausen, Danish Research on the EC, i  

 European Journal of Political Research, vol. 25, nr. 4, 1994, p. 519-526.
 Artiklen tager udgangspunkt i, at der i Danmark først for ganske nylig  

 målrettet er blevet givet offentlig forskningsstøtte til  

 samfundsvidenskabelig forskning i europæisk integration og  

 internationalisering, især EF-forhold.
 Artiklen bygger på materiale om EF-forskning på danske universiteter og  

 højere læreanstalter indsamlet i forbindelse med en konference i Danish  

 Society for European Studies, afholdt på Odense Universitet, Institut for  

 Erhvervsret og Politologi i 1992.
Forfatterne konkluderer, at EF-orienteret foskning i økonomi/økonomiske  

 områder og politologi/politiske områder er ret omfattende og udbredt på de  

 fleste universiteter og læreanstalter, omend forskningen ofte er meget  

 empirisk og pragmatisk orienteret og bundet til fagets traditionelle teorier  

 og begreber.
Forskningen i juridiske forhold og kulturelle/sociale områder er  

 mindre omfattende, mindre udbredt og mere spredt.
Forskningen i disse områder  

 ser heller ikke ud til at være integreret i faglige traditioner, som det mere  

 er tilfældet i den økonomiske og politiske forskning.
Sammenfattende finder forfatterne, at dansk forskning om EF er mindre  

 nationalt orienteret end man kunne frygte og mere internationalt og  

 komparativt orienteret.
Men der mangler i alle områder en udvikling af nye  

 teorier og begreber.
 Artiklen rummer en omfattende (over 3 sider) litteraturliste over dansk  

 forskning om EF.
 Internationaliseringens indflydelse på lokalpolitiske og  

 organisationspolitiske forhold:
 Kurt Klaudi Klausen og Lars Thore Jensen, EF og kommunerne, Politologiske  

 Skrifter fra Institut for Erhvervsret og Politologi, no. 1/1991, Odense  

 Universitet, 63 sider.
Bygger på samme undersøgelsesmateriale som de to andre analyser af Lars  

 Thore Jensen, men fokuserer specielt på kommunerne i den europæiske  

 integrationsproces, specielt omkring betingelser og muligheder ved regionalt  

 samarbejde.
Også her er det et meget forskelligartet billede, der tegnes, men  

 rapporten fremhæver, at der er behov for en række institutionelle  

 forandringer i de kommunale institutioner og beslutningsprocesser, hvis den  

 stigende internationalisering og integration i Europa ikke skal resultere i,  

 at områder (kommuner) i Danmark isoleres og marginaliseres politisk og  

 økonomisk.
Bilag 13 Den nye teknologi og informationssamfundets muligheder og konsekvenser for  

 folkestyret - en forskningsoversigt af Paul Holt, forskningsbibliotekar, mag.scient.soc.
Odense Universitetsbibliotek A.
Afgrænsning af problemstillinger 1. Forbemærkninger For at undgå misforståelser skal det understreges, at det første  

 hovedafsnit i denne rapport (afsnit A) ikke skal ses som påbegyndelse af  

 en udredning, men alene som en fremlægning præmisser, der har styret  

 søgningen efter og udvælgelsen af de seneste 10 års danske forskning inden  

 for området.
- Hvad er eksempelvis »informationssamfundet«? Eksisterer det  

 allerede nu, så konsekvenserne og mulighederne måske også er til stede og kan  

 undersøges empirisk - eller tænkes der på fremtiden? - Hvad er det ved informationsamfundet, som evt. kan tænkes at influere på  

 folkestyret? Skal man kun se på de forhold, som vil have mere eller mindre  

 direkte virkninger på folkestyret (hvis sådanne findes), eller skal man  

 anskue problemstillingen bredere og se på relationerne mellem  

 informationssamfundet og de enkelte områder af samfundslivet (arbejde,  

 uddannelse, fritid, omstruktureringen af hverdagslivet osv.) og så forsøge at  

 analysere virkningen af disse sociale forandringer på folkestyret? - Hvad er det ved folkestyret eller dets vilkår, som evt. kan tænkes at  

 blive påvirket? Er det borgernes deltagelse i demokratiet - folkets evne til  

 at styre? Eller er det (også) folkestyrets vilkår for at udøve magt i  

 informationssamfundet - folkestyrets evne til at styre? Disse spørgsmål, og fremstillingen i det følgende, viser, at  

 problemstillingen er yderst kompleks og ubestemt.
Dermed vil der også være et  

 betydeligt indslag af vilkårlighed og subjektivitet i udvælgelsen af  

 publikationer til en forskningsoversigt.
 Når dette er sådan, skyldes det på den anden side, at der ikke umiddelbart  

 foreligger en dansk samfundsvidenskabelig, empirisk orienteret forskning -  

 endsige forskningstradition - der klart og præcist kan siges at omhandle  

 problemstillingen.
 Med disse forbemærkninger foregribes for så vidt konklusionen, men de er  

 nødvendige allerede som indledning for at begrunde, hvorfor  

 forskningsoversigten er grebet an, som den er.
Kilder Fremstillingen af definitioner og afgrænsninger i det følgende er udledt  

 dels af de bidrag, der omtales i hovedafsnit B, dels af den ret betydelige  

 mængde arbejder, som er gennemgået, men som trods alt ikke er fundet at være  

 relevante for nærmere omtale.
Endvidere er den baseret på kendskab til  

 udenlandsk forskning på området, især den angelsaksiske.
Specifikke  

 kildehenvisninger gives ikke.
Derudover har lektor Lars Qvortrup, Center for Kulturstudier, Medier og  

 Formidling ved Odense Universitet, givet et værdifuldt input til denne  

 rapport(* 1). Som helhed afviger forskningsoversigten imidlertid en del fra  

 Lars Qvortrups måde at anskue emnet på.
Flere af de problemstillinger, han  

 beskæftiger sig med, har en baggrund og synsvinkel, som jeg skønner må ligge  

 i udkanten her, hvor opmærksomheden bevidst rettes mod samfundsvidenskabelig,  

 empirisk orienteret forskning.
Den humanistiske, kulturanalytiske og  

 filosofiske forskning er derfor stort set fravalgt - heri ligger ingen  

 vurdering af dens værdi i øvrigt.
(* 1) Lars Qvortrup var den første forsker i Danmark, der indgående beskæftigede sig med informationsteknologiens samfundsmæssige betydning.
Han var fra 1982 leder af »Telematikprojektet« ved  

 Odense Universitet og har siden forsket i og publiceret en række bøger, rapporter og artikler om emnet, herunder også vedrørende medie-siden af informationssamfundet.
2. Den nye teknologi og informationssamfundet »Den nye teknologi« må i sammenhæng med  

 »informationssamfundet« opfattes som synonym for den nye  

 informationsteknologi (IT) i bred forstand, dvs. omfattende ikke blot  

 computer-teknologi i alle dens variationer, men også koblingen mellem  

 computere og kommunikationsteknologi (undertiden benævnt telematik), samt  

 videre de voksende mængder og nye typer af elektroniske medier og  

 multimediekommunikation.
»Informationssamfundet« er et begreb, som nok oprindelig er  

 benyttet for at karakterisere de træk ved de teknologisk mest udviklede  

 samfund, som tilsammen gør, at samfundet kan siges at befinde sig i en  

 udviklingsfase efter industrisamfundet - deraf også et ofte benyttet synonym,  

 det »postindustrielle« samfund.
Allerede i 1950'erne har  

 nationaløkonomer beskæftiget sig med denne problemstilling og søgt at måle  

 den voksende betydning af information og informationsarbejde i økonomien.
Med  

 sociologen Daniel Bell's bog fra 1973, »The coming of post-industrial  

 society«, fik problemstillingen om udviklingen af en kvalitativt ny  

 samfundstype et gennembrud, som har haft stor betydning for den senere  

 forskning, også i andre samfundsvidenskaber og i den samfundsfilosofiske  

 litteratur og debat.
Senere har bl.a.
John Naisbitt med  

 »Megatrends« og Alvin Toffler med sine bøger »Future  

 Shock«, »The Third Wave« og »Powershift« videreført  

 traditionen.
 En nutidig definition af informationssamfundet vil opregne nogle få  

 vigtige karakteristika:
1. Først og fremmest konstitueres informationssamfundet af den voksende  

 betydning af information og viden - herunder uddannelse, videnskab,  

 informationsbehandling etc. - for økonomien.
Information og teoretisk viden  

 er den afgørende ressource - som materielle ressourcer og maskinteknologi var  

 i industrisamfundet.
Udviklingen af informationssamfundet måles typisk ved at  

 undersøge, hvor stor en del af arbejdsstyrken, der er beskæftiget med  

 »informationsarbejde«, som regel opfattet i meget vid betydning.
 2. Udbredt anvendelse af informations- og kommunikationsteknologi og den  

 måde, hvorpå det øger produktivitet og ændrer økonomiske og sociale  

 strukturer.
 3. Kommunikationsmediernes stærkt øgede betydning, f.eks. udbuddet af tv  

 og tid anvendt på at se tv, og væksten i mængderne af information  

 (»informationsoverflod«) fra alle de forskellige informationbærende  

 medier.
 I det følgende gøres der ikke noget skarpt skel mellem »den nye  

 teknologi« og »informationssamfundet«, og i forskellige  

 sammenhænge kan det være enkelte aspekter af de ovenfor nævnte teknologier og  

 karakteristika ved informationssamfundet, der er relevante.
3. Muligheder og konsekvenser for folkestyret Informationsteknologien og de egenskaber ved samfundet, som giver det  

 karakter af informationssamfund, kan påvirke det politiske liv direkte - og  

 dermed den måde, folkestyret fungerer på.
Det kan f.eks. være nye former for  

 politisk kommunikation, hvadenten det f.eks. er modtagerdifferentieret  

 politisk reklame i kabel-tv eller mulighed for, at alle koblet til et  

 landsomspændende kommunikationsnet kan se og høre samtlige møder i  

 Folketinget og læse talerne i en informationsbase.
 Der kan også tænkes at være en direkte virkning på folkestyrets evne til  

 at styre på en måde, som styrker dets legitimitet.
 Men de fleste, og måske også vigtigste, påvirkninger vil nok ske  

 indirekte, nemlig ved at informationsteknologien først ændrer (eller muliggør  

 en ændring af) en række forskellige områder af samfundslivet - arbejdsliv,  

 uddannelse, hjemmelivet, værdier, livsstil, kulturlivet, videns- og  

 nybedsformidlingen osv. - og disse ændringer herefter kan påvirke vilkårene  

 for folkestyret.
 Sagt på en anden måde så kan informationsteknologien ændre betingelserne  

 for demokratiet.
Som betingelser for demokrati nævnes traditionelt forhold som en uafhængig  

 og pluralistisk presse/massemedier, oplyste og politisk interesserede  

 borgere, rimelig adgang for alle til at skaffe sig informationer,  

 indflydelsesmuligheder via foreninger og organisationer etc.
Borgerne skal  

 have evne og vilje til at deltage i samfundets styrelse, og samfundet skal  

 være sådan indrettet, at den kvalificerede deltagelse fremmes.
Der tænkes her  

 ikke på disse betingelser som absolutte, men snarere som gradvist opnået.
 I de følgende to afsnit anføres kort nogle af de udviklingstendenser, som  

 spås i litteraturen om informationssamfundet, og som kan tænkes at påvirke  

 folkestyret.
4. Nogle fordele/muligheder for demokratiet - Informationssamfundet og de nye kommunikationsmuligheder vil kraftigt  

 øge tilgængeligheden af information og viden.
 - Udviklingen på telematik-området vil bl.a. indebære, at man kan søge og  

 fremhente informationer fra databaser, elektroniske publikationer etc. og  

 enkelte borgere og grupperinger vil kunne kommunikere via elektronisk post,  

 bulletin boards og elektroniske konferencer - på kryds og tværs i samfundet.
 - Udviklingen i computerteknologien betyder, at man billigt kan skaffe sig  

 udstyr til publicering både elektronisk og på papir (desktop publishing).
 Dette vil mindske omkostningerne for politiske partiers og gruppers virke.
- Udviklingen på medie-siden vil bl.a. betyde, at den enkelte ikke længere  

 er så afhængig af nogle få tv- og radiokanaler.
Man kan vælge mellem mange  

 flere kanaler, også internationalt.
Der vil blive basis for at sende  

 programmer for et mindre antal seere med specielle interesser, ligesom der  

 vil kunne blive uredigeret transmission fra politiske møder og høringer m.v.  

 Med de nye teknologier vil man kunne sammensætte sit eget program, vælge  

 mellem flere kameravinkler i en reportage, se udsendelsen på det tidspunkt,  

 man finder passende, og evt. komme med feedback til stationen under  

 udsendelsen.
Forekomsten af et stort antal kanaler vil gøre de umuligt for enkelte  

 medieudbydere at monopolisere meningsdannelsen.
Et enkelt lands regering vil  

 heller ikke kunne kontrollere udbudet, idet man kan sende og modtage  

 internationalt via satellit.
 Hvis de omtalte tendenser slår igennem, vil det alt i alt give mulighed  

 for at øge borgernes kapacitet for politisk deltagelse.
 - Set fra de styrende politiske organers side kan den større  

 tilgængelighed af information samt kommunikations- og  

 databehandlingsmulighederne medføre øget kapacitet for at styre og bedre  

 muligheder for at udøve styret i overensstemmelse med borgernes ønsker.
 - Sammenhængende med de nye informations- og kommunikationsmuligheder vil  

 der foregå en generel decentraliseringstendens, først og fremmest i  

 arbejdslivet, hvor informationsteknologien vil omstrukturere de gamle  

 hierarkier og de nye kommunikationsmuligheder ændre selve begrebet om, hvad  

 en arbejdsplads, en virksomhed eller en uddannelsesinstitution er, f.eks. som  

 fysisk sted i rummet.
 - Arbejdet vil kræve større viden og adgang til flere informationer, hvad  

 der også vil betyde mere selvstændige ansatte, og hvad der videre også vil  

 betyde mere vidende og selvstændige borgere, som både har øget kapacitet for  

 demokratisk deltagelse og stiller større krav om indflydelse.
5. Nogle negative konsekvenser/trusler for folkestyret - Kontrol og overvågning.
Informationssamfundet vil også betyde, at der  

 kan indsamles oplysninger og foretages registreringer på mange områder af  

 livet (arbejde, medievaner, forbrug, meninger m.m.), og disse oplysninger kan  

 udnyttes til påvirkning og kontrol.
 - Medieudviklingen vil gøre folk til passive individer, som ikke engagerer  

 sig i sociale fællesskaber, således at også deltagelsen i politiske  

 aktiviteter mindskes.
 - Billedmediernes voksende rolle, hvor mere og mere tid anvendes på  

 tv-sening og computerspil i forhold til læsning af aviser, bøger og ugeblade,  

 vil medføre en stigende funktionel analfabetisme, som underminerer dele af  

 befolkningens kapacitet for demokratisk deltagelse.
 - Mulighederne for telearbejde kan føre til social isolation i hjemmet.
- Adgangen til de nye informations- og kommunikationsmuligheder vil blive  

 socialt skæv, fordi det forudsætter kompetence, udstyr og betalingsevne at  

 benytte dem.
Dette vil udelukke ressourcesvage grupper og medføre nye  

 uligheder i samfundet mellem informationsrige og informationsfattige, med  

 deraf følgende uligheder i indflydelse.
 - Hvis den kommende udbygning af kommunikationsforbindelserne baseres  

 alene på en målsætning om økonomisk vækst og rentabilitet, risikerer  

 udkantområderne at komme sidst, eller slet ikke at komme med.
 - Uden et vist mål af fælles værdier kan en decentraliseringstendens  

 tænkes at udgøre en fare for opsplitning og konflikter, som kan true  

 folkestyret og dets legitimitet.
- Samfundet vil blive mere kompliceret og vanskeligere at styre.
Derfor  

 vil den politiske belutningsproces blive mere professionaliseret, evt. også  

 centraliseret, og folkestyret vil svækkes.
6. Dansk forskning i teknologiens konsekvenser Ved gennemgangen af den danske faglitteratur omkring IT og  

 informationssamfundet aftegner der sig et noget anderledes billede af  

 forskningens karakter end tilfældet ville være for mere traditionelle  

 samfundsvidenskabelige problemstillinger.
Den måde, emnet behandles på, såvel  

 af forskere som samfundsdebattører, er meget præget af vidt forskellige  

 antagelser, som ikke er eller ikke kan belægges empirisk.
En af grundene  

 hertil er naturligvis, at uanset om informationsteknologien allerede er vidt  

 udbredt og informationssamfundets træk er begyndt at manifestere sig, så  

 forudsættes i realiteten hos alle bidragydere, at de store forandringer  

 (medieudviklingen måske delvis undtaget) først er på vej nu og ikke vil få  

 afgørende betydning førend i de kommende år.
Denne omstændighed gør, at emnet ikke kan gøres til genstand for  

 videnskabelig forskning i sædvanlig forstand.
Området er åbent for  

 antagelser, visioner, gætteri, spekulationer, frygt, håb.
Måske dette også er  

 grunden til, at litteraturen om informationsteknologiens og  

 informationssamfundets konsekvenser i stor udstrækning er skrevet af  

 filosoffer, humanister, digtere, kulturdebattører, journalister osv. - og  

 ikke så meget af samfundsvidenskabelige forskere.
Danske sociologer og andre sociologisk orienterede forskere har dog ikke  

 undladt at beskæftige sig med forholdet mellem teknologi og samfund.
Men  

 denne forskning har i højere grad behandlet andre teknologier end IT, været  

 koncentreret om organisationer (arbejdslivet), statslig teknologipolitik  

 eller haft en makroteoretisk vinkel på moderne vestlige samfund uden egne  

 empiriske undersøgelser.
Sociologisk forskning i forbindelse med de danske  

 lokalforsøg med IT er omtalt nedenfor(* 2).
(* 2) I en status over forskningen vedrørende teknik-hverdagsliv fremgik  

 det, at der især var undersøgelser vedrørende teknologiens konsekvenser for  

 arbejdslivet, dernæst fritids- og familielivet.
Men der savnes forskning på  

 de områder, der overskrider grænserne mellem de forskellige livsområder,  

 f.eks. arbejdsliv-privatliv.
Politisk aktivitet og deltagelse er ikke berørt.
Teknik-hverdagsliv.
Forskningsresultater og forskningsbehov.
Red. af  

 Herman Knudsen.
Aalborg, Aalborg Universitetsforlag, 1983 og Cronberg, Tarja:  

 Teorier om teknologi og hverdagsliv.
København, Nyt fra  

 Samfundsvidenskaberne, 1986.
Den udbredte anvendelse af IT og ikke mindst registerproblematikken har  

 også været anledning til, at danske jurister har beskæftiget sig med  

 informationssamfundets konsekvenser.
Dette område har fået betegnelsen  

 retsinformatik.
De problemer, denne forskning tager op, kan have stor  

 betydning for det politiske liv, men i forhold til emnet her må det være de  

 politologiske aspekter af f.eks. datasikkerhed og registrering (dvs. effekten  

 på det politiske system), der er relevante, ikke de juridiske.  

 Teknologivurdering Affødt af behovet for et mere sikkert beslutningsgrundlag end rent gætteri  

 er der fremvokset en speciel form for forskning i teknologiens konsekvenser,  

 nemlig teknologivurdering.
Men hvordan sådanne vurderinger skal  

 gennemføres og spørgsmålet om deres videnskabelige status, er der nogen  

 uenighed om.
Sociologen og fremtidsforskeren Torben Bo Jansen afviser ikke  

 teknologivurderingers nytte - under visse betingelser - men mener ikke, der  

 er tale om videnskab.
Empiriske undersøgelser af teknologiforudsigelser og  

 -vurderinger viser, at de ofte tager fejl, og » . . . forudsigelser om  

 sociale følgevirkninger er meget ringere end forudsigelser om tekniske  

 ændringer(* 3).« (* 3) Torben Bo Jansen: Valg af fremtid.
Samfundet til debat.
Kbhvn., Chr.  

 Erichsen, 1983, s. 78.
 Teknologivurdering bør ikke betragtes som en metode til forudsigelse,  

 mener han, men som et redskab til at reducere usikkerhed over for et nutidigt  

 problem.
»Alt efter temperament kan en sådan teknologivurdering betegnes som  

 en kunstform, kulturanalyse, tværfaglig (i modsætning til flerfaglig)  

 vurdering eller noget helt andet.« (samme kilde, s. 79) Hvordan man end opfatter teknologivurdering, så er der ved  

 litteratursøgningen ikke fundet danske teknologivurderinger, som har til  

 formål at vurdere en informationsteknologi i forhold til det politiske  

 demokrati.
Forsøg med informationsteknologi Som et alternativ til - eller som en særlig metode for -  

 teknologivurdering er der i årene 1986-1989 været gennemført en række forsøg  

 med introduktion og anvendelse af informationsteknologi i lokalsamfund  

 (omtales også i forskningsoversigten, bl.a. i Cronberg, 1990). Kan disse  

 forsøg sige noget om konsekvenserne for folkestyret? Baggrunden for forsøgene var debatten om udbygningen af hybridnettet i  

 Danmark i begyndelsen af 1980'erne, som bl.a. gik på de mulige virkninger for  

 den lokale og regionale udvikling.
Ideen om at gennnemføre lokale  

 udviklingsforsøg blev oprindelig fremsat af Planstyrelsen, som frygtede, at  

 en begrænsning af netudbygningen til bymæssige områder med over 250 husstande  

 ville medføre en skæv regional udvikling, idet omkring 400.000 husstande i  

 landområder ikke ville blive forsynet.(* 4) Der blev bevilget 30 mio. kr. til  

 i alt 16 større eller mindre forsøg.
Regeringens støtte til pilotprojekterne  

 skulle iflg. den såkaldte Hybridnetsaftale »medvirke til udvikling og  

 afprøvning af informationsteknologiske nyskabelser og vurdering af disses  

 konsekvenser, bl.a. med henblik på decentral udnyttelse af  

 informationsteknologien i mindre bysamfund og tyndt befolkede egne.«  

 (citeret efter samme kilde, s. 18). Forsøgene skulle evalueres af uafhængige  

 forskere.
(* 4) Marling, Gitte: Plan, indflydelse og proces.
Det sociale eksperiment  

 med informationsteknologi i lokalsamfund.
Aalborg, Aalborg  

 Universitetsforlag, 1991, s. 17.
 Ved iværksættelsen af forsøgene havde man især følgende mål:
 1. Afprøve IT-udstyr i lokal sammenhæng.
 2. Vurdere den teknologiske anvendelse og konsekvenserne for den lokale og  

 regionale udvikling.
 3. Inddrage brugerne som aktive parter i en demokratisk planlægning og  

 gennemførelse af forsøgene.
 4. Mere overordnet at bruge forsøgene som eksperimenter, der eventuelt vil  

 kunne bruges som modeller for indførelse af ny IT i større skala (en slags  

 demonstrationseffekt)(* 5).
(* 5) Dette formål er i flere sammenhænge specielt fremhævet af Lars  

 Qvortrup.
At der har været et teknologipolitisk sigte fremgår tydeligt i  

 projektbeskrivelsen for den samlede evaluering, hvor det hedder: »Den  

 atsluttende rapportering sigter mod at give både politikere og  

 administratorer et grundlag for bedømmelse af forsøgsvirksomhedens rolle i  

 den fremtidige teknologipolitik.
Desuden burde den kunne tjene som  

 diskussionsgrundlag for informationsteknologiens indførelse og  

 spredning.« Lokalsamfundsforskning - tendenser og perspektiver.
Red. af  

 Charlotte Bøgh og Claus B.
Olsen.
København, Socialstyrelsens Informations-  

 og Konsulentvirksomhed, 1989, s. 85.
 I forhold til problemstillingen her bør man hæfte sig ved:
 - at der var tale om forsøg, hvor en teknologi introduceres udefra og med  

 udefra kommende finansiering - altså ikke den »normale« eller  

 regulære anvendelse, af IT (som netop i denne periode voksede eksplosivt).
 - at det foregik i lokalsamfund, som overvejende lå i tyndt befolkede  

 egne.
 - at de konsekvenser, man skulle belyse, udover selve teknologiens  

 brugbarhed og acceptabilitet, vedrørte den eventuelle effekt på lokal- og  

 regionaløkonomien.
 - at fokus hovedsagelig var introduktionen og nyttiggørelsen af  

 informationsteknologien, ikke konsekvenserne (som da heller ikke i praksis  

 blev undersøgt).
Alt dette munder ud i, at forsøgene er af meget begrænset relevans for en  

 belysning af informationsteknologiens virkninger for folkestyret.
Man har  

 fået nogle erfaringer med demokratisk indflydelse på anvendelse af  

 informationsteknologi, men ikke med informationsteknologiens indflydelse på  

 demokratiet.
Forsøgene er i øvrigt beskrevet i den omtalte bog af Gitte  

 Marling.
De teoretiske og metodiske aspekter af såvel eksper imenterne som  

 følgeforskningen analyseres og reflekteres i en række indlæg af  

 følgeforskerne i publikationen: Danish experiments - Social constructions of  

 technology.
Ed. by Tarja Cronberg, Peter Duelund, Ole Michael Jensen and Lars  

 Qvortrup.
Copenhagen, Copenhagen Business School, 1991 (272 s.) (New Social  

 Science Monographs).
7. Konklusion Ved udarbejdelse af forskningsoversigten er der fundet meget få  

 referencer, som blot nogenlunde præcist omhandler problemstillingen og  

 samtidig er baseret på empirisk samfundsvidenskablig forskning, som vedrører  

 danske forhold.
Denne konklusion er søgt begrundet ved først at definere og  

 afgrænse emnet og derefter sammenholde det med den forskning, der kunne  

 tænkes at belyse emnet.
Der er i det hele taget meget lidt samfundsvidenskabelig forskning  

 vedrørende de sociale aspekter af IT og informationssamfundet, ikke bare i  

 forhold til de eventuelle konsekvenser for demokratiet.
Den satsning på  

 lokalforsøg i 1986-1989, der blev lavet i kølvandet på hybridnets-debatten,  

 var af begrænset generel relevans, og siden har der ikke været igangsat så  

 stort et forskningsprogram.
I øvrigt er IT-anvendelsen nærmest stormet frem i  

 samfundet i perioden efter.
 Hermed er behovet for ny forskning på området understreget.
 En ny forskning bør ikke rettes for snævert mod de forhold, som mere eller  

 mindre direkte har konsekvenser for folkestyret, men rettes bredt mod  

 relationerne mellem informationsteknologi og samfund, idet der må antages at  

 være vigtige indirekte virkninger (jf. afsnit 3). At påbegynde en forskning  

 for at få undersøgt og analyseret disse virkninger på tværs af de enkelte  

 områder af samfundslivet (såsom uddannelse-arbejdsliv-privatliv-socialt liv  

 og politisk liv) er i sig selv væsentligt.
 Hvad enkelte emner angår, kunne man bl.a. forsøge at gennemføre empiriske  

 undersøgelser omkring nogle af de hypoteser om henholdsvis positive og  

 negative virkninger for demokratiet, som er skitseret i afsnit 4 og 5,  

 således at erkendelsen kan bringes videre og dermed også berige den fortsatte  

 samfundsdebat om disse spørgsmål.
B.
Forskningsbeskrivelser (kronologisk ordnet) (1) Bibliografiske data:
Qvortrup, Lars Telematikkens betydning.
Et essay om informationssamfundets politiske  

 filosofi.
København, Gyldendal, 1984. (228 s.) (Kommunikationsserien).
 Emne:
 Telematik og samfund.
 Problemstilling og synsvinkler:
Sigtet med bogen er, gennem en bred fremstilling af de nye informations-  

 og kommunikationsteknologiers (telematikkens) mulige sociale implikationer,  

 at nå frem til en forståelse af deres »betydningsindhold« eller  

 »latens«.
Som det fremgår af bogens undertitel anskues de nye  

 teknologier ud fra en politisk-filosofisk synsvinkel, dvs. der argumenteres  

 ikke ved hjælp af empiriske undersøgelsesresultater, men ved hjælp af  

 filosofisk og sproglig analyse.
Telematikkens betydning for en række af  

 samfundslivets områder gennemgås, bl.a. arbejde, demokrati og moral.
De politiske konsekvenser og muligheder for demokratiet diskuteres i  

 kapitlerne »Telematikken og drømmen om et teknologisk demokrati« og  

 »Telematikken og magten«.
I disse afsnit vendes nogle af de  

 forskellige spådomme om informationssamfundet.
Ud fra forfatterens egen  

 demokratiopfattelse argumenteres her for, at teknikken kan bruges i begge  

 retninger. »Latensindholdet« i telematikken peger to steder hen,  

 siges det:
»Mod idealet om at realisere almenviljen via en stærk, repræsentativ  

 stat og via dominerende vertikale strukturer for de offentlige  

 tilkendegivelser.
Og mod idealet om at realisere alles vilje via  

 participation, decentralisering, ligelig informations-indhentning og  

 horisontale strukturer for den offentlige debat.
Begge disse latenser findes  

 i telematikken, dels som det fornuftretlige, centralistiske »instant  

 democracy«, dels som tværgående interaktionsmuligheder.' (s. 199) Konklusion og evt. forslag:
Forfatteren konkluderer, at »telematikken er flertydig hvad angår  

 dens sociale, politiske og kulturelle implikationer.
Den rummer i sine  

 forskellige udformninger lige så mange typer af samfundsmæssigt  

 indhold.« (s. 195). Som metode til at få valgt de rigtige løsninger bør  

 telematikken udvikles og evalueres i selvforvaltende sociale eksperimenter -  

 telematikkens »folkeværksteder«.
(2) Bibliografiske data:
 Danziger, James N.
»Hvordan edb påvirker politik og den offentlige sektor« Politica  

 nr. 1 (19), 1987 (s. 7-30) Emne:
Oversigt over politiske og offentlig-organisatoriske effekter af EDB Problemstilling og synsvinkler:
 Opstilling af en typologi for mulige effekter af informationsteknologi i  

 det politiske liv og den offentlige sektor samt syntese af hidtil  

 foreliggende empiriske - udenlandske - undersøgelser med henblik på at  

 dokumentere virkningerne.
 Den opstillede typologi indeholder for det førte to typer af  

 »analyseobjekter«:
1. Det enkelte menneske (f.eks. politikerrollen, vælgerne) 2. Kollektivet (f.eks. politisk parti, en kommune) For det andet er der fire »effektområder«:
1. Kapacitet.
Dvs. hvordan den enkelte enhed tackler sine omgivelser.  

 Aspekter herunder er bl.a. informationsmagt, effektivitet og målrealisering.
 2. Samspil (interaktioner). Vigtige delområder er samspillet mellem  

 politiske aktører (f.eks. politisk deltagelse, forholdet mellem politikere og  

 embedsmænd), centralisering-decentralisering og kontrol (herunder  

 overvågningsproblematikken).
3. Tænkemåder.
Vil edb påvirke eller forme politiske aktørers kognitive og  

 holdningsmæssige tænkemåde, f.eks. hvordan borgerne opfatter politik og  

 hvordan politikere handler (om beslutninger eksempelvis træffes ud fra  

 beregninger henh. vurderinger).
4. Værdifordeling.
Delaspekter herunder er bl.a. magtfordeling og  

 privatlivets fred.
Efter gennemgang af en lang række empiriske undersøgelser, resumerer  

 forfatteren bl.a., at - edb har medført en væsentlig kapacitetsforøgelse hvad angår  

 informationsmagt.
Effektiviteten er øget mere end målrealiseringen.
Der har  

 kun været en meget begrænset effekt på styring og centralisering.
Den  

 politiske beslutningsproces synes ironisk nok at vanskeliggøres af avanceret  

 edb-anvendelse og store datamængder.
 - der formodentlig er en påvirkning af politiske tænkemåder, men det  

 empiriske belæg herfor er ikke stærkt.
 - magtfordelingen (endnu) ikke synes påvirket i en retning, så  

 ressourcesvage grupper er i stand til at vinde mere indflydelse.
 Konklusion og evt. forslag:
 1) Informationsteknologien har ændret politik og administration i  

 mangfoldige henseender, men ikke påvirket de centrale strukturer og  

 magtrelationer, snarere forstærket det eksisterende mønster.
 2) Videreudvikling af teknologien og den kumulative effekt af  

 edb-anvendelse vil dog kunne ændre billedet radikalt.
3) Antallet af empiriske undersøgelser er begrænset, og den periode, der  

 kan undersøges, er af gode grunde kort.
Der er store huller i vores viden, og  

 behovet for yderligere forskning understreges.
(3) Bibliografiske data:
Pedersen, Torben Mark »Servicesamfundet« Fremtidsorientering nr. 2, 1988 (s. 8-13).
 Emne:
Er service- og informationssamfundet en ny fase i samfundsudviklingen, som  

 bryder afgørende med industrisamfundet? Problemstilling og synsvinkler:
Væksten i servicesektoren, herunder informationsarbejdet, er i  

 makrosociologiske teorier taget som udtryk for, at samfundet er på vej ind i  

 en helt ny fase, som også betyder en helt ny samfundsstruktur.
Er det  

 korrekt? Forfatteren opregner en række »myter« om servicesamfundet, som  

 herefter belyses med statistiske og historiske oplysninger, bl.a. vedrørende  

 beskæftigelsens fordeling mellem hovedsektorerne i økonomien og  

 forbrugsudviklingen for henholdsvis varer og tjenester.
Der argumenteres for,  

 at den øgede beskæftigelse i serviceerhvervene hovedsagelig skyldes væksten i  

 den offentlige sektor.
Den private service-beskæftigelse er kun vokset ganske  

 svagt, og stigningen kan især henføres til øget service for de  

 vareproducerende erhverv, ikke forbrugerservice.
En del af den voksende  

 offentlige beskæftigelse må også ses som bidragende til en stigning i  

 serviceindholdet i de materielle produkter, f.eks. delvis udddannelse og  

 infrastruktur.
I øvrigt er servicesektoren ikke noget post-industrielt  

 fænomen, men har allerede eksisteret før industrialismen.
Dernæst, så har »servicesamfundet« ikke sin egen sociale dynamik  

 eller sin egen særlige struktur.
Servicesektoren udvikler sig tværtimod i  

 snæver sammenhæng med fremstillingserhvervene, og produktionforholdene vil  

 ligne industriens - med samme tendenser til rationalisering og  

 effektivisering.
Derfor er der kun tale om en kontinuerlig udvikling - ikke  

 et brud med industrisamfundet.
F.eks. betegnes det som en myte, at  

 produktionen vil foregå decentralt og i små enheder - hele den finansielle  

 sektor og store serviceproducerende virksomheder som ISS og SAS ses som bevis  

 på det modsatte.
 Konklusion og evt. forslag:
Forfatteren beskæftiger sig ikke direkte med konsekvenserne for det  

 politiske liv.
Men hvis det er rigtigt, at service- og informationssamfundet  

 ikke har - og måske heller ikke engang vil komme til - at ændre samfundet  

 mere fundamentalt til en ny type af samfund, så stiller det spørgsmål ved, om  

 man kan forvente at spore nogle virkninger på demokratiet.
(4) Bibliografiske data:
Qvortrup, Lars Det levende eller det døde samfund.
Nye veje i informationsteknologiens  

 organisering.
København, Blytmanns Forlag, 1988. (233 s.) (Publikation.  

 Teknik-Samfund Initiativet, 7).
 Emne:
Informationsteknologi som samfund Problemstilling og synsvinkler:
Bogens hovedanliggende er - ud fra en bestemmelse af, hvad  

 informationsteknologi er - at argumentere for nye måder at indføre, evaluere  

 og forske i informationsteknologi.
Synsvinklen er teknologifilosofisk, men  

 den teoretiske diskussion illustreres med beskrivelser af en række danske  

 informations- og kommunikationsteknologiske projekter, herunder hybridnettet,  

 datamatformidlet undervisning, den offentlige sektors anvendelse af IT og  

 lokalforsøgene, der på dette tidspunkt var i gang (omtalt i afsnit B.6 og  

 reference 5).
Forfatteren gør først op med den traditionelle naturvidenskabeligt  

 orienterede måde at opfatte informationsteknologi på.
Den overser, at  

 informationsteknologi er væsensforskellig fra anden teknologi som f.eks.  

 energiteknologi.
Informationsteknologien er fundamentalt en social teknologi,  

 eller »et socialt redskab«, fordi dens »objekt« er  

 mennesket og samfundet.
Informationsteknologierne bruges »ikke til at  

 manipulere naturen med, men til at manipulere kognitive, interaktive og  

 organisatoriske processer med.« (s. 15) Hvis IT opfattes som andre  

 teknologier, påtvinges det levende samfunds institutioner »det døde  

 samfunds paradigme« (s. 217).
 Dette grundsynspunkt bør være retningsgivende for al samfundsmæssig  

 beskæftigelse med og forskning i informationsteknologi.
 Konklusion og evt. forslag:
 Forfatteren udleder især heraf:
1. At humaniora og samfundsvidenskab vil få (bør have) en meget stærkere  

 position.
Specielt humaniora må dog organiseres anderledes end i dag for at  

 kunne bruges til »produktion og organisering af  

 informationsredskaber«.
 3. Der bør udvikles en ny grundforskningstradition, »social  

 informatik«, som omhandler samspillet mellem informationsteknologi og  

 sociale systemer (grupper, organisationer, interaktive systemer m.v.).
3. At udviklingen og implementeringen af informationssystemer må ændres,  

 så borgerne ikke bare er passive tilskuere, men udføres via en demokratisk  

 proces af de berørte parter selv.
Dette udmøntes i en bestemt metode, nemlig  

 »sociale forsøg«.
(5) Bibliografiske data:
Cronberg, Tarja Fremtidsforsøg.
København, Akademisk Forlag, 1990 (247 s.) Emne:
 Afsluttende evaluering af forsøgene med informationsteknologi i  

 lokalsamfund.
 Problemstilling og synsvinkler:
Omtalt i afsnit 6 (hovedafsnit A) Konklusion og evt. forslag:
Selv om forsøgene som omtalt tidligere har haft et specielt sigte, mener  

 forfatteren godt, at man kan udlede nogle generelle resultater.
I sin  

 konklusion opsummeres teknologiens konsekvenser på fire niveauter, som går  

 fra det konkrete, tekniske til det mere generelt sociale.
1. Redskabsniveauet (kan teknologien bruges?) 2. Organisationsniveauet (ændres organisatoriske forhold?) 3. Strukturniveauet (ændres arbejdsdeling, flyttes der grænser mellem  

 livsområder, sker der en decentralisering?) 4. Værdiniveauet (ændres mere grundlæggende værdier, så man kan tale om en  

 ny type samfund?) Vedr. punkt 2 konkluderes, at ny teknologi ikke automatisk fører til  

 organisatoriske forandringer.
Hierarkier forsvinder ikke bare.
Men IT kan  

 være med til at forstærke mulighederne for dem, der er interesseret i en  

 organisatorisk forandring.
Forsøgene anskues i dette perspektiv ikke som en  

 vej til at få større viden om teknologiens organisationsmæssige konsekvenser,  

 men som en metode til afdække behov og mekanismer for organisatorisk  

 fornyelse.
 Vedr. punkt 3 konkluderes bl.a., at der er modsat rettede tendenser med  

 hensyn til decentralisering/centralisering, og at forsøgene har medvirket til  

 at synliggøre hindringer for en udvikling i den ene eller anden retning.
Vedr. punkt 4 konkluderes, at forsøgsperioden har været for kort og  

 bredden af forsøgene for lille til en konklusion.
Dog ses en begyndelse til  

 værdiforandringer, f.eks. en større åbenhed generelt over for at gå nye veje.  

 Derimod synes der ikke at tegne sig nogen ændringer i opfattelsen af arbejdet  

 som en væsentlig værdi i tilværelsen.
(6) Bibliografiske data:
Hoff, Jens Informationsteknologi mellem borger og forvaltning.
Af Jens Hoff og Klaus  

 Stormgaard.
København, Handelshøjskolen i København, Center for Offentlig  

 Organisation og Styring, 1990. (37 s.) (COS forskningsrapport, 1990: 22).
 Emne:
 Teoretisk, politologisk analyse af forholdet mellem borger og forvaltning,  

 som efterfølgende illustreres ved 2 cases, som vedrører sagsbehandling på det  

 sociale område (»Bistandssystemet« og Ringsted kommunes  

 ekspertsystem) samt forsøgene med videotex i Ballerup og Suså kommuner  

 (omtalt i reference 7).
 Problemstilling og synsvinkler:
 De enkelte systemer vurderes i forhold til en række målsætninger, såsom  

 (1) service og tilgængelighed (sagsbehandlingstider, adgang til information  

 m.m.), (2) retssikkerhed, tryghed, borgernes handlemuligheder m.v. og (3)  

 demokrati.
I forhold til demokrati-målsætningen er videotex-forsøgene mest centrale,  

 fordi de sigter på at øge borgernes inddragelse i kommunens politiske liv.  

 For at kunne fungere som effektive redskaber hertil, mener forfatteren, at  

 det ikke er nok at indlægge traditionelle oplysninger i systemet.
Hvis de  

 virkelig skal bruges til demokratisering, må de medvirke til »at  

 synliggøre de politisk/administrative beslutnings- og planlægningsprocesser,  

 som tidligere i stor udstrækning er foregået »bag scenen«.
At  

 forsyne informationssystemerne med denne type oplysninger kræver både en  

 åbenhed fra forvaltningens side, såvel som en udviklet evne til at  

 repræsentere disse data på en måde, så de både er relevante og nemt  

 forståelige for borgerne. (s. 28-29).
 Konklusion og evt. forslag:
Forfatterne konkluderer, at anvendelsen af informationsteknologi i  

 forholdet mellem borger og forvaltning rummer mulighed for at kunne indfri  

 både målsætningerne om øget effektivitet og øget borgerinddragelse, og at  

 intet tyder på, at bestræbelsen for effektivitet skulle hindre indfrielsen af  

 demokrati-målsætningen.
Videotex-systemerne vurderes at medføre de bedste  

 muligheder, fordi de indebærer en større grad af brugerinvolvering (s. 32).
 Hvis antagelsen om, at borgerne i dag vurderer styrets legitimitet på  

 grundlag af deres egne erfaringer med den offentlige service's kvalitet (og  

 ikke bare på mulighederne for demokratisk indflydelse), vil også den øgede  

 effektivitet kunne styrke demokratiet.
 Bibliografiske data:
Jæger, Birgit Kommunal service som selvbetjening - Evaluering af forsøg med videotex.
Af Birgit Jæger og Olaf Rieper.
København, AKF Forlaget, l991. (144 s.) Emne:
 Evaluering af et forsøg med videotex i Ballerup og Suså kommuner.
 Problemstilling og synsvinkler:
I Ballerup blev opstillet 22 terminaler på offentlige steder.
I Suså blev  

 der opstillet 8 terminaler på offentlige steder og 79 i private hjem.
De  

 udbudte tjenester bestod af (1) Informationstjenester, (2)  

 kommunikationstjenester (f.eks. telepost og vægavis) samt (3)  

 transaktionstjenester (f.eks. bestilling af varer og boligansøgning). I  

 Ballerup var de udbudte tjenester kun kommunale, i Suså deltog også private.  

 Forsøget blev initieret af Kommunedata med det formål at undersøge grundlaget  

 for at sælge et sådant system til kommunerne.
 Den del af forsøget, som indeholdt muligheder for politisk kommunikation,  

 er særlig relevant i denne sammenhæng.
 Konklusion og evt. forslag:
Vedr. borgerne konkluderes, at de har haft en rimelig nytte af  

 systemerne, trods begrænsninger i forsøgene.
Interessen for at søge  

 oplysninger om og debattere lokale politiske forhold (f.eks. oplysninger om  

 kommunalbestyrelsesmøder) var relativt lille.
Men det skønnes, at nogle af  

 dem, der skrev elektronisk post til kommunen, ellers ikke ville have ytret  

 sig i den lokale debat.
 Vedr. kommunerne konkluderes, at systemerne næsten ikke har  

 erstattet eksisterende tjenester, og der er ikke realiseret besparelser.  

 Systemerne skal indeholde flere oplysninger og faciliteter, integreres med  

 andre videotex-tjenester, og udbredelsen af terminalerne være langt større,  

 før de er bæredygtige.
(8) Bibliografiske data:
Schmidt, Marcus Direkte demokrati i Danmark.
Om indførelse af et elektronisk andetkammer.
København, Nyt Nordisk Forlag Arnold Busck, 1993 (172 s.) Emne:
Direkte demokrati (folkeafstemninger) Problemstilling og synsvinkler:
Forfatteren kritiserer først det eksisterende repræsentative demokrati og  

 mener, at der er behov for mere direkte demokrati.
Med baggrund som forsker i  

 markedsanalyse foreslås, at den nye form for forbrugersurveys, som er  

 muliggjort via trykknaptelefoner koblet til computere med voice-response  

 facilitet, også tages i anvendelse som folkeafstemningsmetode.
Det kan ske  

 ved, at man lader 70.000 tilfældigt udtrukne vælgere fungere som medlemmer i  

 et »elektronisk andetkammer« for et år ad gangen.
Der fremlægges et  

 detaljeret forslag med budget for driften af et sådant system.
Arbejdet har ikke karakter af egentlig forskning.
Der er tale om en  

 debatbog, hvor forfatteren bygger på sin egen markedsanalyseforskning og den  

 politologiske litteratur om demokrati.
 Konklusion og evt. forslag:
 Konkret forslag om indførelse af trykknaps-folkeafstemninger.
 Kommentar:
Bogens centrale anliggende er indførelse af mere direkte demokrati.
Dette  

 kunne i princippet opnås på flere måder og er for såvidt ikke relevant i  

 denne forskningsoversigt.
Når bogen er medtaget her, er det fordi den metode,  

 der anvises, peger på en af den ny informationsteknologis muligheder for at  

 udbygge folkestyret.
 Bogen behandler imidlertid ikke mere indgående de mange spørgsmål om  

 sikring af anonymitet, manipulation med programmel m.v. - og dermed systemets  

 risiko for manglende legitimitet som demokratisk institution.
(9) Bibliografiske data:
Viborg Andersen, Kim Computerization and the political world: Impacts on capabilities,  

 interactions, orientations, and values.
København, Institut for Statskundskab, Københavns Universitet, 1993 (38  

 s.). (Arbejdspapir 1993/5) Emne:
Politiske og offentlig-organisatoriske effekter af EDB Problemstilling og synsvinkler:
Med anvendelse af det begrebsapparat, som oprindeligt blev udviklet af  

 James N.
Danziger (jf. reference nr. 2), har forfatteren foretaget en  

 litteratursøgning i internationale tidsskrifter inden for politologi og  

 informationsvidenskab for at finde empiriske undersøgelser fra perioden siden  

 1986 med henblik på at undersøge, om disse nyere undersøgelser kunne bekræfte  

 eller afkræfte Danzigers resultater.
I alt findes 32 relevante artikler.  

 Ligesom det var tilfældet i Danzigers artikel er undersøgelserne stort set  

 udenlandske.
Der synes kun at være en enkelt dansk (Hoff & Stormgaard, se  

 reference 6).
 På nogle af del-områderne blev der ikke fundet nyere undersøgelser, bl.a.  

 vedrørende det, Danziger kaldte »tænkemåder« (engelsk:  

 orientations).
 Konklusion og evt. forslag:
Forfatteren konkluderer, at de nyere undersøgelser alt i alt bekræfter de  

 resultater, Danziger nåede frem til.
Endvidere, at dette forskningsområde  

 forekommer at være meget forsømt af politologer, jf. det meget begrænsede  

 antal undersøgelser, der blev fundet.
Bilag 14 Oversigt over forskningen inden for emnet:
De politiske partier - herunder funktion og rekruttering Nils Bredsdorff og Peter Søndergård Dette forskningsområde er særegent ved, at der for nylig er udarbejdet en  

 omfattende bibliografi over alle aspekter af emnet: Jørgen Elklit, Gorm  

 Willemoes Jensen og Karen Prehn, Danske politiske partier 1970-92. En  

 bibliografi, Institut for statskundskab 1993.
 Bibliografien er på mere end 1000 numre og er forsynet med stikords-,  

 forfatter- og titelregistre.
Nedenstående udvalg er foretaget med støtte i denne bibliografi efter  

 hovedemnet demokrati og magt.
De enkelte partiers historie og udvikling er  

 ikke medtaget, og den meget omfattende forskning i vælgeradfærd kun  

 repræsenteret i den udstrækning undersøgelserne siger noget om holdningen til  

 partisystemet eller partiernes funktion generelt.
Det samme gælder for  

 forskningen i de nye former for politisk deltagelse, græsrodsbevægelserne.  

 Begge områder kræver en selvstændig behandling.
Hovedvægten er lagt på den nyere forskning.
Dette skyldes, at der i  

 begyndelsen af firserne blev foretaget en række meget store undersøgelser af  

 de politiske partier, som er sammenfattet i nogle hovedrapporter, som  

 overflødiggør mere detaljerede påvisninger.
De nyere undersøgelser trækker på  

 og udvider disse ældre resultater.
 Først omtales den generelle litteratur om partiernes funktion i det  

 politiske system, dernæst gås mere i detaljen i forhold til tesen om  

 partiernes forfald, dvs. udvikling i medlemstal og rekruttering.
I.
Partiernes funktion og partisystemet Forskergruppen vedrørende den politiske beslutningsproces i Danmark udgav  

 en serie publikationer, hvoraf skal nævnes Erik Damgård (red.)  

 Partigrupper, repræsentation og styring, Schultz 1982 og desuden Erik  

 Damgård Partier og demokratisk styring in: Erik Damgård (red.) Dansk  

 demokrati under forandring, Schultz 1984.
Hovedsynspunkterne i disse klassiske undersøgelser er dilemmaet mellem  

 repræsentation og styring eller mellem interesserepræsentationen og  

 beslutningstagen.
I begge undersøgelser vises hvorledes de forskellige  

 interesser, internt i partierne, mellem partierne, mellem partierne og  

 interesseorganisationen og mellem partier, vælgere og partiorganisationer,  

 påvirker den politiske beslutningsproces.
Mens den første (1982) koncentrerer  

 sig om en nøje kortlægning af folketingsmedlemmernes synspunkter på disse  

 spørgsmål, trækker den anden også interesseorganisationerne og forvaltningen  

 ind.
I en tidligere publikation fra samme store undcrsøgelse Ole P.  

 Kristensen, Deltagelse i partipolitiske aktiviteter in: Folkets veje i dansk  

 politik (Erik Damgård red.) Schultz 1980, vises også hvorledes  

 deltagelsen i det partipolitiske arbejde fungerer, dvs. hvilke grupper der er  

 partiaktivister og hvorledes de vurderer partimedlemskabet.
Partiaktivisterne  

 adskiller sig fra vælgerne ved en mere ekstrem placering på en højre-venstre  

 skala, hvilket muligvis præger mulighederne for Folketingets  

 beslutningseffektivitet.
Partiernes faldende medlemstal noteres, men samtidig  

 ses at store grupper er partipolitisk interesserede.
Sammenfattende gives et  

 »billede af et politisk system med forholdsvis svage eller svækkede  

 politikere og forholdsvis stærke organisationer og embedsmænd.
Det  

 understreger i det mindste, at begrænsningeme i partiernes styringsmuligheder  

 er blevet mere iøjnefaldende.« (Damgård 1984 s.100) Svækkelse af partier og Folketing og styring gennem etableringen af  

 segmenter eller jerntrekanter var det billede som tegnedes på baggrund af  

 »skæbnevalget« i 1973, hvor det etablerede partistyresystem brød  

 sammen.
Mogens N.
Pedersen bekræfter i en større samlet fremstilling af  

 partisystemet, at der er tale om voldsomme ændringer, men afviser, at der er  

 baggrund for at tale om partiernes krise.
Mobiliserings- og  

 integrationsfunktionen er forandret i forhold til det gamle partisystem, men  

 det er ikke brudt sammen, det har tilpasset sig.
Mogens N.
Pedersen, The  

 danish »working multiparty system«: Breakdown or adaption? in:  

 Daalder (ed.) Party systems in Denmark, Austria, Switzerland, The Netherlands  

 and Belgium, Frances Pinter, London 1987. (Se også den anden større  

 fremstilling af det danske partisystem: Gunnar Sjøblom The role of political  

 parties in Denmark and Sweden, 1970-1984 in: Richard S.
Katz (ed.) The future  

 of party government, vol. 2, Walter de Gruyter, New York 1987.) Lars Bille, Denmark: The oscilating party system in: West European  

 Politics vol. 12 no. 4, 1989 giver en komprimeret fremstilling af det danske  

 »vibrerende« systems særtræk.
Set i forhold til etablerede  

 partiteorier viser udviklingen efter 1973 dette: De små centrumspartiers  

 kompromissøgende rolle, muligheden for at bruge valgudskrivning til at  

 overkomme fastlåste situationer, firsernes regeringers vilje til at blive  

 siddende trods oppositionens faktiske flertal, stabiliteten i de to blokkes  

 størrelse gennem perioden.
Bille understreger parternes tilpasningsevne og de  

 historiske traditioner for kompromis, samarbejde, partisammenhold og  

 disciplin.
Tilpasningsevne understreges også af Jan Sundberg, Premisser  

 for politiskt massmedlemskap: Partierne i Danmark i en nordisk jamforelse in:  

 Politica nr. 3, 1989. Den politiske fragmentering og den omfattende  

 aktivitet i græsrodsbevægelserne har mindsket partiernes indflydelse og  

 ledernes autoritet.
Gennem beslutningen om partistøtte til partier og  

 bevægelser, som ikke har sæde i Folketinget har partierne integreret disse i  

 det politiske system.
Måske er partimagten dermed blevet styrket? Mogens N.
Pedersen og Erik Damgård pointerer i polemisk form begge, at  

 massepartiernes krise ikke er partiernes krise og at de funktioner  

 partisystemet udfører, også kan udføres af andre typer partier. »Der er  

 masser af tegn pa, at vores danske partisystem fungerer helt perfekt som et  

 magt- og magtfordelingsinstrument.« (Mogens N.
Pedersen)in: Jørgen  

 Elklit (red.) De politiske partier - nu og i fremtiden, Institut for  

 statskundskab og Lintas, 1990.
Partier er ikke bare partier.
De er som Jacob Buksti gør opmærksom  

 på meget forskellige i deres struktur og de opgaver, de satser på at  

 varetage.
I Partiapparaternes rolle og udvikling, Politica nr. 3 1989  

 trækker han med Socialdemokratiet som eksempel nogle af forskellene frem og  

 fremhæver de forandringer, som f.eks. den parlamentariske situation i  

 firserne har igangsat i selve organisationsapparatet, sekretariats- og  

 stabsfunktioner, professionalisering af medarbejderne.
Men nogle partier har  

 meget små organisationer bag sig og består så at sige af folketingsgruppen -  

 Buksti kalder dem parlamentspartier i modsætning til partiorganisationer.
Og  

 deres forhold til de nye vilkår er anderledes end de store folkelige  

 partiers.
I en analyse af partiernes valgkampagner har Lars Bille peget på en  

 række fælles træk ved kampagnerne og organisationernes arbejde.
Vigtigst er  

 under de ustabile mindretalsregeringer, at partierne aldrig ved, hvornår der  

 udskrives valg og at de mange mulige koalitionspartnere har en modificerende  

 virkning på valgkampene.
Lars Bille, Election campaigning in Denmark,  

 Forskningsrapport 1990/7, Institut for statskundskab, Københavns  

 Universitet.
Erik Damgård konkluderer i 1990 om partigrupperne i Folketinget, at  

 opsplitningen af det gamle partisystem og nye partityper giver nye  

 betingelser, men at gruppernes funktion ikke er ændret.
Folketinget er blevet  

 styrket gennem institutionelle reformer og større vanskeligheder ved  

 flertalsdannelser, vilkårene er ændrede, men folketingsgruppernes placering  

 er stadig central og deres funktionsmåde og sammenhold usvækket Erik  

 Damgård, Parlamentarismens danske tilstande in: Erik Damgård (red.)  

 Parlamentarisk forandring i Norden, Universitetsforlaget, Oslo 1990. Den  

 meget omtalte krise for partierne er således ikke at finde i  

 folketingsgruppernes funktion, men i partiernes andre funktioner.
Om dette  

 skriver Mogens N.
Pedersen.
En kortfattet oversigt over det danske  

 partisystems udvikling in: Politica 1989 s. 265 ff.
Lars Bille tager  

 tråden op i Demokrati og partier, Forskningsrapport 1993/1 Institut for  

 statskundskab, Københavns Univeristet.
Det centrale punkt er, at  

 partierne som folkelige organisationer konkurrerer om indflydelsen med andre  

 interesseorganisationer.
Partiernes forfald, jf. nedenfor betyder, at andre  

 organisationer løber med indflydelsen og vælgernes bevågenhed uden samtidig  

 at varetage de brede mobiliserende og socialiserende funktioner, som  

 partierne havde.
Hermed svækkes måske afgørende funktioner i det politiske  

 system, som ikke varetages af de andre organisationer, eller de andre  

 organisationers konkurrence med partierne påvirker partiernes måde at udføre  

 deres funktioner på.
Årsagerne til partiernes ændrede funktion diskuteres mere udførligt af  

Jørgen Goul Andersen, Mod klassisk demokrati? Ansvarlighed og  

 uansvarlighed i dansk politik in Grus nr. 32, 1990. Her kædes  

 »ændrings-og opløsningstendenser« sammen med overgangen til et  

 postindustrielt samfund, som ændrer konfliktstrukturen (modsætning mellem  

 kapital og arbejde) og mediernes rolle.
Det er organisationerne snarere end  

 vælgerne der blive orienteringsløse i denne nye situation.
I Jørgen Elklit  

 (red.) De politiske partier, 1990, fremhæver Elklit ændringen i samfundets  

 sociale og økonomiske struktur og dertil hørende klasseopdeling, ændringen i  

 mediebilledet, firbladssystemets afvikling og tv's fremkomst og ændringer i  

 borgernes cost og benefit-overvejelser i forbindelse med partiarbejde og fast  

 partitilhørsforhold.
Niels Thomsen giver i sin analyse af udviklingen følgende sæt af  

 samvirkende faktorer »æren« for at have ændret grundlaget for det  

 danske politiske system: Forandringer i erhvervs-, social- og  

 befolkningsstrukturen, ændringer i partier, medier, organisationer,  

 uddannelse og miljøpåvirkning, skærpelse af modsætningerne i den politiske  

 ideologi, og statens egen politik.
Niels Thomsen, Det politiske rodnet,  

 Folk og politikere i Danmark i vor tid in: Goul Andersen et al.
Vi og vore  

 politikere, Den politiske troværdighed i Danmark, Rockwool fondens  

 Forskningsprojekt, Spektrum 1992.
I sådanne generelle forklaringsforslag inddrages naturligvis også  

 borgernes syn på partierne og det politiske system, som det f.eks. sker i  

Jørgen Goul Andersen, Politikerleden myte eller realitet? Vi og vore  

 politikere, Den politiske troværdighed i Danmark, Rockwool Fondens  

 Forskningsprojokt, Spektrum 1992. Her fremstår det paradoksale faktum, at  

 vælgerne/borgerne værdsætter det politiske system, det representative system,  

 men ytrer en vis portion mistillid til politikerne.
I de detaljerede  

 undersøgelser er både tillidens og mistillidens elementer kompliceret skruet  

 sammen og forløbsanalyser viser stærke udsving.
Trods det faldende medlemskab  

 er partiidentifikationen og sympatien stadig meget stor (s.141) Undersøgelsen  

 er fra 1991.
Medborgerskabsundersøgelsen er interessant (set fra et  

 »brugerstandpunkt«) fordi den er lagt an på sammenlignelighed med  

 den svenske Magtudrednings undersøgelse af magt og afmagt, fordi den søger  

 sammenlignelighed med dele af tidligere undersøgelser, og fordi den forholdcr  

 sig diskuterende til de tidligere undersøgelser.
Dens brede afgrænsning af  

 politisk deltagelse inddrager både interesseorganisationer,  

 græsrodsaktiviteter og den nye »brugerkanal« (skole- og  

 forældrebestyrelser) og falder derfor uden for denne oversigt (men inddrager  

 firsernes græsrodsundersøgelser). Gennem undersøgelse af partimedlemmernes  

 aktivitet og intensiteten i aktiviteten, årsagen til partimedlemmers  

 udmeldelse og ikke-medlemmers manglende motivation for indmeldelse, nås at  

 interessen for politik er blevet større, at deltagelsen i andre aktiviteter  

 end partiarbejde er vokset, at nye ulighedsformer træder frem dels fordi de  

 mest ressourcerige er mest aktive i de nye deltagelsesformer og dels fordi  

 tilknytning/ikketilknytning til arbejdsmarkedet betyder meget for deltagelsen  

 i politisk arbejde.
Et af de afgørende »demokratiproblemer«, som  

 fremhæves er, at partiernes funktion som »identitetsskabende fælleskaber  

 ikke er blevet erstattet af andre former, hvilket bl.a. skyldes en ændring af  

 græsrodsbevægelsernes ændring fra idepolitiske mod enkeltsagsprægede  

 bevægelser fra slutningen af firserne.
Johannes Andersen m.fl.  

 Medborgerskab - demokrati og politisk deltagelse, Systime 1993.
De fleste forskere afviser brugen af ordet krise i forbindelse med det  

 politiske system, således også Palle Svensson i Vælgernes syn på det  

 danske demokrati in: Elklit og Tonsgaard (red.) To folketingsvalg -  

 Vælgerholdninger og vælgeradfærd i 1987 og 1988, Forlaget Politica 1989,  

 som bygger på en undersøgelse fra 1987. Han finder støtte til tidligere  

 undersøgelser (Damgård 1980) og sin egen Danskernes opfattelser af den  

 politiske politiske magtstruktur, Politica 1983 nr. 3, som understreger  

 sammenfaldet mellem befolkningens opfattelse af magtstrukturen og det  

 politiske systems selvforståelse som et pluralistisk demokrati.
Nannestad  

 viser i Dimensioner i vælgernes opfattelse af partisystemet in: Elklit og  

 Tonsgaard (red.) Valg og vælgeradfærd, Forlaget Politica 1984, at  

 befolkningen har en overvejende positiv holdning til de politiske partier og  

 en klar og stabil opfattelse af det politiske system og de politiske partiers  

 placering.
Undersøgelsen omfatter perioden 1971-79 og afviser at 1973 valget  

 var afgørende.
Dette bearbejdes videre i P.
Nannestad, Reactive voting in  

 danish general elections 1971-79, Århus University press, 1989.
Den udbredte konsensus om at relativere krisebegrebet sættes i relief af  

 ganske få kritiske røster og metodiske diskussioner af de foretrukne  

 undersøgelsesmetoder, således Johannes Andersen Ingen politisk krise i  

 Danmark - forskning for systemet in: Grus nr. 29, 1989, som er en  

 diskussion af Elklit og Tonsgaard, To Folketingsvalg og svaret fra Palle  

 Svensson Om apologi og empiri in: Grus nr. 30, 1989. I Demokrati uden  

 partier, Hovedland 1990, drager Andersen en anden konklusion på  

 den høje valgdeltagelse og den lave politiske deltagelse end, at det  

 udtrykker passiv tilslutning til partierne.
Det ses som en tilslutning til  

 det demokratiske system og en afstandtagen eller kynisme i forhold til  

 partierne.
I to kapitler i Jørgen Goul Andersen, Politik og samfund i  

 forandring, Columbus 1993, gives en opsummering af de måske paradoksale,  

 men i hvert fald tilsyneladende modstridende empiriske data i forhold til  

 »Forbindelseslinierne mellem borgere og styre: Valg, partier,  

 interesseorganisationer« og »Situationsbestemte forbindelser mellem  

 borgere og styre« (desværre uden mange referencer, hvilket kompenseres  

 ved samme forfatters artikel i Medborgerskab - demokrati og politisk  

 deltagelse, 1993 jf. ovenfor).
I et temanummer af Politica (nr. 1 1994) Dansk parlamentarisme,  

 forsøges Erik Damgårds analyse Parlamentarisk forandring i Norden, 1992 jf.  

 ovenfor, videreført.
Palle Svensson, Hans Christian Mikkelsen og Jesper  

 Wittrup konkluderer partiernes adfærd i Folketinget er præget af  

 kontinuitet og ikke af brud, at partidisciplinen er stabil eller fortsætter  

 sin stigende tendens og at konsensusdemokratiet fortsat består - alt dette  

 trods andre tegn på stigende konfliktniveau i tinget og de indtil  

 flertalsregeringens i 1992 nye ekstreme forhold for mindretalsregeringerne.
II.- Partiernes forfald, udvikling i medlemstal og rekruttering Alle undersøgelser konstaterer entydigt, at medlemskab af politiske  

 partier er et vigende fænomen i Danmark; nogen kalder endog faldet dramatisk,  

 og omdøber det »forfaldet« (Kaare R.
Skou, 1990). Der er tale om en  

 tendens, som ikke ses tilsvarende voldsomt i de øvrige nordiske lande, i sig  

 selv et interessant fænomen, landenes tilsyneladende ensartethed taget i  

 betragtning.
Mens 27 % af vælgerne i 1947 var medlem af et politisk parti,  

 var der i 1992 kun tale om 6 %. Faldet synes dog at være bremset fra cirka  

 1980. Faldet har gjort sig gældende i hele efterkrigstiden for de »gamle  

 partier«, men med uens styrke for forskellige partier.
For de nye  

 partier er den generelle tendens et relativt lille og nogenlunde stabilt  

 antal medlemmer (Lars Bille, 1991). Faldet er ikke fulgt op af et almindeligt  

 fald i danskernes andre foreningsmedlemskaber eller i andre former for  

 politisk deltagelse (græsrodsaktivitet) i samme periode.
Faldet dokumenteres bl.a. i Jørgen Elklit: Faldet i medlemstal i danske  

 politiske partier nogle mulige årsager, Politica, 1991, vol 23, nr 1; Jan  

 Sundberg: Exploring the basis og declining party membership in Denmark- a  

 scandinavian comparison in: Scandinavian Political Studies 1987, vol 10, nr  

 1; Lise Togeby: The nature of declining party membership in Denmark - causes  

 and consequences in: Scandinavian political studies, 1992, vol 15, no 1; Lars  

 Bille: The Danish party organizations and the thesis of party decline,  

 Forskningsrapport 1991 nr 4, Institut for statskundskab, København; Niels  

 Kærgård: Partiernes krise og den økonomiske styring in: Politica 1989, vol  

 21, nr 3; Niels Thomsen: Det politiske rodnet (1992), Kaare R.
Skou:  

 Den moderne afpolitisering og partisystemets forfald in: Grus, 1990, nr  

 32.
Forskernes forsøg på at forklare årsager til fald i partiernes medlemstal  

 kan rubriceres på forskellig måde.
Her er valgt at skelne mellem A) ændringer  

 i afgørende samfundsstruktur og uddannelscsmønster, B) statsliggørelse,  

 ændringer i lovgivningens karakter og den administrative struktur, C) i  

 kommunikations- og medieforhold og D) ovcrvejelser hos de potentielle  

 partimedlcmmer af typen »for og imod« en slags personlige  

 cost/benefit overvejelser (rational choice-teori), E) mens de samme  

 kalkulerede overvejelser også foregår i partiorganisationer, hvor man vejer  

 fordele og ulemper ved at have partimedlemmer.
 Opdelingen er af analytisk karakter, da der også er tale om at forhold  

 mellem kategorierne påvirker hinanden eller har fælles udspring.  

 Stukturerende for dette kapittel har været Jørgen Elklits statusartikel over  

 forskning i partimedlemskab: »Faldet i medlemstal i danske politiske  

 partier.« (1991). Andre forskeres resultater er trukket ind i de enkelte  

 afsnit.
 A) ændringer i dansk samfundsstruktur og uddannelsesmønster:
Der er almindelig enighed blandt forskerne om at ændringer i den danske  

 sociale struktur spiller en afgørende rolle for udviklingen i  

 partimedlemskab.
Der peges på ændringer i klasse- og erhvervsstrukturen; de  

 tre bærende samfundsklasser, borgerskabet, bønderne og arbejderne,hvis  

 politiske interesser blev varetaget af henholdsvis Højre/Konservative,  

 Venstre og Socialdemokratiet, er ikke mere bærende i samme entydige  

 betydning.
Landbruget beskæftiger ikke mere samme antal og arbejderklassen og  

 dele af borgerskabet er opbrudt i en række lønarbejder- og funktionærlag,  

 hvis politiske identifikation stritter i flere retninger.
Togeby (1992, side 14) understreger, at det er nedgangen i beskæftigede i  

 landbruget der er hovedårsagen til partiet Venstres medlemstilbagegang, da de  

 tilbageblevne kernevælgere fortsat har en høj organisationsprocent.
Derimod  

 er der med hensyn til arbejderbefolkningen tale om et egentligt fald i ønsket  

 om at være partimedlem.
Som en tredje årsag til det almindelige fald i  

 partimedlemskab, peger hun på, at den nye middelklasses mobilisering i 70erne  

 gik uden om partierne; om det var fordi de sov i timen eller om denne  

 relativt veluddannede gruppe/klasse under alle omstændigheder ville have  

 organiseret sig alternativt i bl.a. græsrodsbevægelser kan der næppe siges  

 noget præcist om.
Togeby konkluderer, at faldet i partimedlemskab i Danmark hovedsageligt  

 skyldes faktorer af demografisk og klassemæssig art samt det stigende  

 uddannelsesniveau i befolkningen.
Hun mener derimod ikke, at forklaringer på  

 faldet som følge af de ændrede medier, kommunalreformen, højt  

 medlemskontingent, m.v. er dokumenterede.
Allerhøjst kan disse faktorer have  

 accelereret udviklingen.
Tilhængerne af disse teser skylder en yderligere  

 forklaring på hvorfor ændringerne alene skulle have påvirket arbejderklassen.
 B) statsliggørelse, ændringer i lovgivningens karakter og den  

 administrative struktur:
Ud over, at ændrede uddannelsesforhold løsner bindinger mellem politisk  

 parti og vælger/partimedlem, peges der også på, at staten og upolitiske  

 organisationer i dag har overtaget en række sociale tryghedsfunktioner og  

 fritidstilbud, som tidligere delvist kanaliseredes gennem de politiske  

 partier.
Dette svækker tilskyndelsen til at blive medlem af et politisk  

 parti, ligesom det er de samme faktorer der peges på, når den større  

 bevægelighed, volatilitet i vælgerbefolkningen, især fra slutningen af  

 60'erne skal forklares.
Der er også peget på (bl.a.
Jacob A.
Buksti 1989 her side 281), at  

 Kommunalreformen fra 1970, der afspejlede ændringcr i »den geografiske  

 placeringsstruktur« og desuden nedskar antallet af lokale politiske  

 tillidsposter/kommunale bestyrelsesposter/lokale partiforeninger, hvilket  

 skulle have dæmpct incitamentet og motivationen for at tilslutte sig et  

 politisk parti.
Dette er også hovedtesen hos Jan Sundberg (1987), som i en  

 sammenligning mellem de nordiske lande finder, at der i samtlige, på nær i  

 Danmark, er tale om en stigende eller stabil andel af partimedlemmer.
Det  

 viser sig, at der er en markant forskel i antallet af valgudpegede politiske  

 tillidsposter 1970-81 i Danmark (5294) i forhold til Norge (14884), Finland  

 (12736) og Sverige (16314). Udregnes det på basis af vælgerbefolkningerne  

 skulle der i Danmark 672 vælgere til en tillidspost, i Norge 190, i Finland  

 266 og Sverige 361. (Synspunktet udbygges og modereres i en senere artikel,  

 Jan Sundberg, 1989).
 Lise Togeby (1992, side 14-15) indvender mod disse antagelser, at  

 Kommunalreformen havde de mest dramatiske virkninger i de tyndt befolkede  

 egne, og at hvis nedskæringen i antallet af kommuner havde indflydelse på  

 motiverne til at melde sig ind i et politisk parti, måtte det kunne mærkes på  

 bøndernes politiske deltagelse, men det er ikke tilfældet.
Selve det forhold, at der i dag findes flere partier end de traditionelle  

 fire, gør, at vælgeren har større mulighed for at finde et sæt politiske  

 holdninger, de kan identificere sig med; man behøver ikke at melde sig ind i  

 et politisk parti for at forsøge at påvirke et partis politik i en retning  

 der svarer til egne præferencer (Kaare R.
Skou 1990).
Kaare R.
Skou (1990) peger på, at der er en stigende tendens til, at  

 lovgivningen har karakter af »bemyndigelseslovgivning« eller  

 rammelovgivning fordi man vil undgå at fastsætte detaljerede bestemmelser,  

 men overlade dette til ministre og embedsmænd.
Selv om der relativt set ikke  

 vedtages flere love af denne type end tidligere, mener han, »at der er  

 sket en mærkbar kvalitativ ændring i retning af, at  

 bemyndigelsesbestemmelserne er blevet så omfattende, så der i dag behandles  

 lovforslag, der stort set ikke indeholder konkrete bestemmelser (. . .) For  

 vælgerne betyder den form for lovgivning, at de oplever politisk debat som en  

 diskussion om abstrakter, mens det konkrete, der har betydning for den  

 enkeltes hverdag er overladt til ministeren og hans embedsmænd. (. . .)  

 Vælgerens kontakt til embedsapparatet går ikke gennem partierne, men gennem  

 de traditionelle organisationers eller græsrodsbevægelsernes mere eller  

 mindre velorganiserede lobbyapparat (. . .) (s. 41)  

 Medborgerskabsundersøgelsen ser ikke de to former for aktivitet som  

 alternativer.
Derimod viser undersøgelsen, at vælgerne først og fremmest  

 ønsker at tage stilling fra sag til sag - ikke p.gr. a. voldsom utilfredshed  

 med partierne men fordi det passer dem bedst. (Jørgen Goul Andersen,  

 Politisk deltagelse i 1990 sammenlignet med 1979 in: Johannes Andersen et.  

 al.
Medborgerskab - demokrati og politisk deltagelse, Systime 1993) C) Ændringer i kommunikation og mediestruktur:
Det traditionelle kommunikations- og bindeled mellem de fire gamle partier  

 og lokalsamfund, partiernes lokale vælgere og lokale partimedlemmer gennem  

 »firbladsystemet« eksisterer ikke længere (Niels Thomsen, 1992)  

 Avissystemet var egnet til at understøtte »lokalismen«, tolke de  

 lokale (parti)spørgsmål i de nationale, fastholde loyalitet, styrke  

 partiidentifikationen hos vælgere/medlemmer ved at afstikke grænser og  

 skillelinier mellem partierne.
Ved »bladdøden« i efterkrigstiden  

 forsvandt denne partipolitiske udlægnings- og forklaringskanal.
De danske massepartier forvandler sig til mediepartier, hævder Mogens N.  

 Pedersen (1989). Der peges også på tv-mediets nye form for  

 ikke-partipolitisk, person- eller enkeltsagsorienterede, forenklende  

 politiske journalistik og det forhold at alle (seere) udsættes for nogenlunde  

 den samme type politiske orientering samtidigt.
Man kan blive politisk  

 informeret uden om et parti og uden at læse det politiske avisstof.
Også  

 tv-mediets rolle som formidler af kampagner og budskaber fra nye  

 partidannelser nævnes og det sandsynliggøres, at dette bidrager til at disse  

 lettere og hurtigere bliver aktører på det partipolitiske marked, og dermed  

 til at deres mulige succes eller fald fremskyndes, uanset om disse partier  

 har nogen stor underskov af medlemmer eller sympatisører til at formidle det  

 politiske budskab.
TVs form, dets iscenesættelse af politiske nyheder skulle  

 medvirke til vælgerbefolkningens øgede volatilitet.
 Men det forudsætter eksistensen af lydhørhed og modtagelighed, mener Kaare  

 R Skou (1990). Gennembrud for nye partier og valgkredssejre for de gamle  

 partier »havde dog næppe fundet sted, hvis der ikke i forvejen havde  

 eksisteret et - måske ubevidst - behov for »noget andet«».  

 Lise Togeby (1992) er ligeledes skeptisk med hensyn til tv-mediets ansvar for  

 faldet i partimedlemskab, fordi der i så fald måtte kunne konstateres et  

 generelt fald i politisk aktivitet: »Man skal langt tilbage i historien  

 for at finde en periode, hvor så mange mennesker deltog i politiske møder og  

 demonstrationer som 1970erne og 80erne«.
 Det kan indskydes, at der er en tendens hos forskerne til at pege på, at  

 de løsnede partiloyalitetsbånd som befordres af ændret social struktur og nye  

 medier m.v., forklarer både vælgeradfærdens stigende ustabilitet og den  

 faldende lyst til at være medlem af et politisk parti: »Med færre  

 stabile vælgere, vil der også være færre, der udvikler et sådant  

 tilhørsforhold til et parti, at de melder sig ind« (Elklit, 1991, side  

 66).
 Dette er en tese, som nødvendigvis forudsætter en bestemt, traditionel,  

 dansk opfattelse af, hvad et politisk parti er for en type organisation og,  

 at medlemskab er en »alvorlig«, personligt forpligtende sag.  

 Politiske partier har ikke nødvendigvis denne karakter, og en skelnen mellem  

 sympatisør/vælger og medlemskab i den skandinaviske forstand kan alterneres  

 med andre former.
Der kan i denne forbindelse peges på det i andre demokratiske samfund  

 udbredte fænomen, der i den meget omfattende internationale  

 politisk-videnskabelige diskussion går under betegnelsen »politisk  

 klientelisme«.
Denne gren af den politiske forskning opererer med  

 modeller hvor bindingerne mellem partiforening/politiker og vælgere antager  

 direkte eller indirekte individualiserede kontraktformer: jeg giver min  

 stemme til gengæld for jeres støtte til. . . I disse samfund er  

 partimedlemskab ofte en formel, »ukompliceret« sag, mens byttet i  

 form af politisk stemme til gengæld for en af partiet/politikeren udvirket  

 tjeneste (job, bolig, licens/kontrakt, hjælp og intervenering til at klare en  

 særlig sag) er det essentielle.
Der findes ingen forskning eller vurdering af  

 mulige klientelismetræk i det danske samfund og politiske system; mærkeligt  

 nok, det danske folkevid kender ellers mange fortællinger om hvordan held og  

 Iykketræf kan sættes i forbindelse med partiloyalitet.
Ifølge Lise Togeby (1992, side 15) er det kun arbejdernes aftagende lyst  

 til at være partiorganiseret og svækkelsen af socialdemokratiet som kræver en  

 særlig forklaring. (Jørgen Goul Andersen, Politisk deltagelse 1993 s. 56 har  

 samme vurdering). Det almindelige fald i partimedlemskab forklarer hun ud fra  

 demografiske og uddannelsesmæssigc faktorer.
Med hensyn til arbejdernes  

 demobilisering i form af partimedlemskab, mener Togeby, at man kan pege på  

 nogle kulturelt-strukturelle faktorer.
Der er ændringerne i boligmønsteret,  

 som har betydet, at de gamle arbejderkvarterer er forsvundet eller blevet  

 stærkt fortyndede; arbejdere bor nu oftest sammen med funktionærerne i  

 forstæderne, og deres børn går i de samme skoler og sparker til den sammc  

 fodbold.
En særlig afgrænset arbejderkultur har ikke længere grobund.
I  

 modsætning til f.eks. det svenske socialdemokrati opdagede det danske for  

 sent hvad der var ved at ske, mener hun.
 D) individuelle overvejelser:
Modellen forudsætter, at vælgere/partimedlemmer foretager rationelle valg  

 om at blive partimedlemmer eller forblive partimedlemmer på baggrund af deres  

 individuelle situation, deres forventninger, holdninger, følelser, interesser  

 som igen afgrænses af strukturelle forhold. »Hvorfor skal man egentlig  

 være medlem af et politisk parti?», spørger Jørgen Elklit (1991, side  

 68), og svaret hænger i luften.
Elklit beklager, at der ikke er foretaget  

 større repræsentative undersøgelser af partimedlemmers motiver til at være  

 partimedlemmer.
I ovennævnte artikel opstiller han dog en tentativ opregning  

 af cost-benefitkalkuler (pull og push-faktorer), hvoraf nogle synes at blive  

 bekræftet i Sensor/Jyllands-Postens vælgeranalyse fra 1990. Her konfironteres  

 partimedlemmer (fordelt på »stabile« og på dem der overvejer  

 udmeldelse) og andre vælgere (fordelt på »stabile« og dem der  

 overvejer indmeldelse) med spørgsmål formet som påstande om partier og  

 partimedlemskab, men materialet er for mangetydigt til at konkludere sikkert  

 på.
Af vælgerundersøgelser i 1987 og 1990 (Sensor) er partimedlemmer fordelt  

 på de sædvanlige køns- og aldersvariable.
Det fremgår at mænd er i overtal,  

 men at der findes en udjævningstendens mellem kønnene (Lise Togeby:  

 Politiseringen af kvinder og af kvindespørgsmålet, I: Jørgen Elklit og  

Ole Tonsgaard (red): To folketingsvalg vælgerholdninger og vælgeradfærd i  

 1987 og 1988 - Politica, 1989). For begge køn er aldersgrupperne over 49  

 år stærkest repræsenteret, hvilket hovedsageligt er en periodisk effekt af  

 det almindelige fald i partimedlemskab og de unges manglende rekruttering.
I Medborgerskabsundersøgelsen giver Goul Andersen en tolkning af denne og  

 tidligere undersøgelser (Ole P.
Kristensen 1989): Den tidligere undersøgelse  

 beskæftigede sig med, hvorfor folk meldte sig ud af partierne og den  

 overvejende årsag var passivitet, manglende interesse, tid og lign.
Det  

 tolkes således, at det store dyk i medlemstallet skyldtes, at de passive  

 forlod partierne.
I 1990 spurgtes ikke-medlemmer, hvorfor de ikke meldte sig  

 ind og de hyppigste svar var »Vil tage stilling fra sag til sag« og  

 manglende tid.
Som nævnt er det gennemgående træk ikke utilfredshed eller  

 mistillid til partierne, men andre interesser. (Goul Andersen, Politisk  

 deltagelse 1993).
En undersøgelse af socialdemokratiske partimedlemmer i Herlev (Eggert  

 Pedersen (red): Idealer og realiteter i en vælgerforening - SOC, 1977,)  

 bestyrker opfattelsen af, at medlemskab er et resultat af en opvejning af pro  

 et contra faktorer.
Det sandsynliggøres endvidere at tidligere var den  

 »sociale arv« en meget vigtig enkeltfaktor for partimedlemskab af  

 Socialdemokratiet »en livsstil, der gives videre fra generation til  

 generation« (side 7), mens det nu understreges, at partimedlemskab er et  

 resultat af en selvstændig beslutning.
Der er 40 % der angiver, at de har  

 overvejet at melde sig ud.
I Herlev går utilfredsheden på en generel  

 misfornøjelse med, at partiet er for »højreorienteret« og for  

 positivt til EF.
Den organisatoriske analyse af partiforeningen viser en  

 ekstrem pyramidestruktur, hvor al foreningsaktivitet og styring forestås af  

 en meget lille ledergruppe og hvor næsten al kommunikation går nedad i  

 systemet; fra parti til partiforening, fra partiforening til partimedlem.
Kun  

 1 % af medlemmerne er undcr 25 år.
Elklits (1991, side 75) konklusion er, at »vælgernes kalkuler  

 vedrørende fordele og ulemper ved partimedlemskab får dem ikke til at melde  

 sig ind - og blive inde - i samme omfang som tidligere (. . .) selv om det  

 naturligvis er vanskeligt at vide, hvorledes forholdet mellem kalkulens  

 elementer for de individuelle vælgere har udviklet sig over tid.
Man må  

 antage, at udvalget af relevante elementer har forandret sig i tidens  

 løb«.
Elklit anfører, at (nordiske) erfaringer tyder på, at  

 partimedlemskab kan blive attraktivt og meningsfuldt, hvis lokalpolitikken  

 kan styrkes og i højere grad gøres til genstandsområde for selvstændige  

 lokalforeningers aktivitet.
 E) partiernes overvejelser:
 Nøjagtig de samme kalkuleringer, som formodes at foregå hos potentielle og  

 nuværende partimedlemmer om det rationelle i at blive eller forblive medlem,  

 kan overføres (Elklit 1991, side 76-79) til partiorganisationen - som altså  

 må forudsættes at være noget andet end summen af medlemmerne.
Hvad skal vi egentlig med medlemmer?, kan partiet spørge.
Hvad taler for,  

 hvad taler imod? Der findes ingen empirisk forskning om emnet i Danmark, men  

 en del overvejelser og eksempler på partiers drøftelser og synspunkter på  

 sagen.
Elklit anfører at strukturelle forhold og medierne har gjort det  

 nødvendigt, at de politiske ledere henvender sig til vælgerne under et og, at  

 der kan være konflikter mellem ledernes pragmatiske vælgerorientering og  

 partimedlemmernes principielle politiske holdninger.
Medlemmer kan være  

 besværlige og måske ustyrlige.
Hvis man anlægger »driftsøkonomiske«  

 successynspunkter på partiorganisationens fortsatte udvikling kan medlemmer  

 være et tvivlsomt gode.
Men endnu anser de fleste danske partier det for  

 positivt at have mange medlemmer; undtagelsen synes at være CD, hvor flere  

 udtalelser fra CD-politikere peger i retning af, at en stor  

 medlemsorganisation ikke betaler sig.
 En række folketingspolitikeres forhold til deres partiforeninger og  

 vælgere præsenteres i samtaleform i Hans Jørgen Nielsen:  

 Politikersamtalerne, I: Jørgen Goul Andersen et al: Vi og vore politikere -  

 Spektrum, 1992. Kommunikation mellem politiker og partiforening og  

 vurderingen af om det spiller nogen rolle for politikkens udformning varierer  

 meget.
Mogens N.
Pedersen (1989, side 276) spørger, måske provokatorisk,  

 »Hvad skal et parti med så mange medlemmer?» Er de ikke  

 overflødige, når partiaktiviteter i stadig større omfang finansieres over  

 skatterne og der ikke i særligt omfang er brug for partiaktivister til at  

 ordne det praktiske.
Partierne »vil blive til løse rammeorganisationer  

 med en lav prioritering af medlemsplejen, men til gengæld med en professionel  

 ledelse i spidsen for en markedsorienteret »salgsorganisation«, der  

 især aktiveres ved valg og folkeafstemninger, og som i de mellemliggende  

 perioder mere fungerer som tænketank og uddannelsesinstitution for fremtidens  

 politiske ledere'. Derefter beskriver Pedersen, hvordan partiet som  

 politikproducerende virksomhed vil markedsføre sine produkter passende  

 selektivt gennem de nye medier og hvordan lederrekrutteringen kan ske.
Lise Togeby (1992, side 15-17) mener, at Pedersen overser partiernes  

 vigtige traditionelle funktioner som mobiliserings- og socialiseringsorganer.  

 Hendes undersøgelser viser, at ikke alene er partimedlemskab gået tilbage  

 generelt, men andelen af aktive partimedlemmer er også dalet, og det er  

 præcis de aktive medlemmer, der er vigtige med hensyn til mobilisering og  

 socialisering; medlemmer føler sig politisk set mere kompetente, overtaler  

 andre til at stemme på »partiet« og er selv mindre tilbøjelig til  

 at blive påvirket af valgkampagner.
Faldet har betydet, at der er færre  

 kernemedlemmer, færre agitatorer og færre kernevælgere. 1 1973 stemte 73 % af  

 alle danske arbejdere på Socialdemokratiet, i 1988 var procenten kun 41.  

 Togeby mener ikke, at det er muligt at forblive et stort og dominerende  

 politisk parti, hvis man alene bygger på en lille, professionel,  

 medieorienteret partiorganisation.
Hun peger desuden på stigende social  

 ulighed ved politisk deltagelse, idet de veluddannede/den ny middelklasse i  

 stigende grad er politisk aktive uden for partierne i græsrodsorganisationer,  

 hvis evne til at servere politiske dagsordener via medierne for de politiske  

 partier er velkendt.
Hun er ikke optimistisk mht. mulighederne for at  

 rekonstruere de traditionelle partier.
Denne vurdering deles af Lars  

 Bille, De politiske partier under forandring in: Niels Helveg Petersen (red.)  

 På sporet af den nye grundlov, Gyldendal 1992.
Kaare R.
Skou (1990) mener, at det drejer sig om at gengive  

 partiforeningerne deres politiske muligheder og indflydelse.
Sker det skal  

 medlemmerne nok komme tilbage.
Den nuværende vandring væk fra partierne er  

 kun uomgængelig, hvis politikerne vælger at lade det ske.
Flytning af  

 beslutningskompetence til brugergrupper med tvivlsom repræsentativitet og  

 delegering af beslutninger til administrationen, hvor organisationer og  

 foreninger direkte har adgang til at påvirke udformning af regelsæt skal  

 ophøre.
 Niels Kærgård (1989, side 262) mener, at faldet i partimedlemskab er en  

 medvirkende årsag til at det danske samfund får styringsmæssige problemer,  

 fordi partimedlemmerne nu er så lidt repræsentative for partiets vælgere og  

 så ortodokse, at det afstikker snævre grænser for, hvilke kompromiser  

 politikerne kan indgå.
Rekruttering til partierne Partimedlemmer og græsrodsdeltagelse er undersøgt med hensyn til fordeling  

 på alder, køn og uddannelse hos Erik Damgaard (red): Folkets veje i dansk  

 politik (1980); Ole Borre et al.: Efter vælgerskredet - analyser af  

 folketingsvalget 1979, Politica, 1987; Jørgen Elklit og Ole Tonsgaard (red):  

 To folketingsvalg - vælgerholdninger og vælgeradfærd i 1987 og 1988,  

 Politica, 1989; Palle Svensson og Lise Togeby: Græsrodsdeltagelse mellem  

 politisk mobilisering og interessevaretagelse in: Elklit og Tonsgaard op.  

 cit; Johannes Andersen, Medborgerskab, 1993.
Som nævnt i andet hovedafsnit taler meget for, at overrepræsentationen af  

 aldersgruppen over 50 år er en generationseffekt; de partimedlemmer, der er  

 blevet hængende, er blevet ældre, mens de yngre årgange kun rekrutteres i  

 ringe omfang.
Med hensyn til køn viste tallene for henholdsvis mænd og  

 kvinder, at 12 % af de mandlige og 9 % af de kvindelige vælgere var medlem af  

 et politisk parti.
For datamateriale i 1971 og 1979 var procenterne  

 henholdsvis 24 og 13; 14 og 10. (Sammenskrevet i Lise Togeby 1992, side 12).
Ser man på køns- og aldersfordelingen i græsrodsaktivitet i perioden fra  

 1979 til 1987 er der en interessant forskel på kvinders og mænds deltagelse.  

 Blandt mændene var den mest aktive generation de 30-39 årige, altså den  

 generation af nye mellemlag der blev mobiliseret i 1970erne.
Men for  

 kvinderne »finder man stadig væk klare tegn på, at der gennem  

 græsrodsdeltagelsen foregår en stærk politisk mobilisering (. . .) Specielt  

 finder man også i dag en høj deltagelse i den yngste generation af  

 højtuddannede, venstreorienterede og politisk interesserede kvinder«  

 (Palle Svensson og Lise Togeby, 1989) Hvad angår uddannelse er der en »overrepræsentation« af vælgere  

 med lav skolegang i partiforeninger.
I 1987 vælgerdatamaterialet er  

 repræsentationen af vælgere med lav, mellem og høj uddannelse i politiske  

 partier henholdsvis 12 %, 10 % og 8 %, mens det omvendte mønster er gældende  

 for deltagelse i græsrodsaktiviteter med 11 %, 17 % og 39 %. I forhold til  

 målingerne i 1979 er de to sidstnævnte procenttal konstante, mens deltagelsen  

 af personer med lav uddannelse i græsrodsaktiviteter steg fra 6 % til de  

 nævnte 11 % (Lise Togeby, 1992, side 8).
Med hensyn til erhvervsfordelingen blandt partimedlemmer i forhold til  

 vælgere i samme erhvervsgruppe viser 1987-datamaterialet, at 7 % af de  

 ufaglærte var partimedlemmer, 9 % af de faglærte, 9 % af »den nye  

 middelklasse«, 13 % af offentligt ansatte funktionærer, 6 % af  

 privatansatte funktionærer, 48 % selvstændige i landbrug (procenten er  

 usikker), og 15 % andre selvstændige.
For deltagelse i græsrodsaktiviteter  

 scorer »ny middelklasse« og offentligt ansatte funktionærer højest  

 med henholdsvis 49 % og 21 %. (Lise Togeby, side 9, Goul Andersen gør som  

 nævnt opmærksom på at dette også gælder i partiarbejde ved besættelse af  

 tillidsposter Politisk deltagelse i 1990 1993 s. 266).
Rekruttering i partierne I forhold til de mange analyser af vælgernes sociale, alders- og  

 kønsmæssige fordeling i relation til partivalg, er der meget få analyser af  

 partiaktivisternes og de folkevalgtes aktiviteter internt i partieme.
En  

 række undersøgelser af valgene i 1970'erne er stadig enestående: Lars  

 Nørby Johansen og Ole P.
Kristensen, Sikre kredse og personlig  

 stemmeafgivning ved folketingsvalgene i 1960'erne og 1970'erne og Peter  

 Foverskov, Den politiske rekrutteringsproces omkring folketingsvalget 1973  

 begge in: Mogens N.
Pedersen (red.) Dansk politik i 1970'erne,  

 Samfundsvidenskabeligt forlag 1979. Her vises, at de i forvejen  

 favoriserede grupper favoriseres ved tildeling af sikre kredse og at dette  

 mønster fortsatte efter, at bl.a. den nye valgkredsinddeling og en begyndende  

 overgang til sideordnet opstilling fra 1970 havde givet vælgerne større  

 mulighed for at ændre ved partiernes opstillinger.
Analysen af 1973 valget  

 viser afvigelser herfra, men der er ingen sikre konklusioner om fremtidige  

 valg.
Jørgen Goul Andersen viser (i Politisk deltagelse i 1990 . . . 1993)  

 betydelige ændringer i medlemskabets sociale og aldersmæssige sammensætning,  

 men også at de ressourcestærke trods faldende medlemskab stadig besætter  

 relativt flest tillidsposter.
Han fremhæver, at der ikke nødvendigvis er  

 noget rekrutteringsproblem men en mulighed for ændring i  

 rekrutteringsmønstret ved at partierne bliver til valgkomitepartier og at  

 indsnævringen af antallet af beslutningsdeltagere ved kandidatopstilling  

 flytter vægten mod kandidatens personlige egenskaber snarere end de politiske  

 holdninger.
Som ovenfor nævnt gives sammenligningsgrundlag for udviklingcn  

 siden 1970'erne.
Mogens N.
Pedersen har i Fluctuations in recruitement patterns in  

 connection with a critical election: Denmark 1973 Politologiske skrifter fra  

 Institut for erhvervsret og politologi, no. 2/1988, Odense Universitet i  

 en overvejende teoretisk diskussion vist hvorledes »chokbølgerne«  

 breder sig fra et valg med kraftig udskiftning i parlamentet.
Det vises  

 hvorledes udskiftningen især rammer visse grupper, de nyest valgte, hvorledes  

 det »normale« genvalgsmønster langsomt indfinder sig ved senere  

 valg og hvorledes »seniormedlemmer«, som har overlevet flere valg,  

 sidder stadig sikrere.
Men analysen konkluderer, at der stadig mangler en  

 analyse af de enkelte partiers reaktion på et chokvalg i relation til evt.  

 ændrede rekrutteringsmønstre.
 Litteraturoversigt:
 Johannes Andersen Ingen politisk krise i Danmark - forskning for systemet  

 in: Grus nr. 29, 1989.
Johannes Andersen, Demokrati uden partier, Hovedland 1990 Johannes Andersen et al.: Medborgerskab - demokrati og politisk  

 deltagelse, Systime, 1993 Lars Bille, Denmark: The oscilating party system in: West European  

 Politics vol. 12 no. 4, 1989 Lars Bille, Election campaigning in Denmark, Forskningsrapport 1990/7,  

 Institut for statskundskab, Københavns Universitet Lars Bille: The Danish party organizations and the thesis of party  

 decline, Forskningsrapport 1991, nr 4, Institut for statskundskab, København Lars Bille, Demokrati og partier, Forskningsrapport 1993/1 Institut for  

 statskundskab, Københavns Universitet Ole Borre et al.: Efter vælgerskredet - analyser af folketingsvalget 1979,  

 Politica, 1987 Jacob A.
Buksti: Partiapparaternes rolle og udvikling, Politica, 1989, vol  

 21, nr 3 Erik Damgård (red): Folkets veje i dansk politik, Schultz, 1980 Erik Damgård (red.) Partigrupper, repræsentation og styring, Schultz 1982 Erik Damgård: Partier og demokratisk styring in: Erik Damgård (red.) Dansk  

 demokrati under forandring.
Schultz 1984 Erik Damgård, Parlamentarismens danske tilstande in: Erik Damgård (red.)  

 Parlamentarisk forandring i Norden, Universitetsforlaget, Oslo 1990 Jørgen Elklit: Faldet i medlemstal i danske politiske partier - nogle  

 mulige årsager, Politica, 1991, vol 23, nr 1 Jørgen Elklit og Ole Tonsgaard (red): To folketingsvalg - vælgerholdninger  

 og vælgeradfærd i 1987 og 1988, Politica, 1989 Jørgen Elklit (red.) De politiske partier - nu og i fremtiden, Institut  

 for statskundskab og Lintas, 1990 Jørgen Elklit, Gorm Willemoes Jensen og Karen Prehn, Danske politiske  

 partier 1970-92. En bibliografi, Institut for statskundskab 1993 Peter Foverskov, Den politiske rekrutteringsproces omkring  

 folketingsvalget 1973 in: Mogens N.
Pedersen (red.) Dansk politik i  

 1970'erne, Samfundsvidenskabeligt forlag 1979 Jørgen Goul Andersen, Mod klassisk demokrati? Ansvarlighed og  

 uansvarlighed i dansk politik in: Grus nr. 32, 1990 Jørgen Goul Andersen, Politikerleden - myte eller realitet? Vi og vore  

 politikere, Den politiske troværdighed i Danmark, Rockwool Fondens  

 Forskningsprojekt, Spektrum 1992 Jørgen Goul Andersen, Politisk deltagelse i 1990 sammenlignet med 1979 in:  

 Johannes Andersen et al., Medborgerskab - demokrati og politisk deltagelse,  

 Systime 1993 Jørgen Goul Andersen, Politik og samfund i forandring, Columbus 1993 Ole P.
Kristensen: Deltagelse i partipolitiske aktiviteter, in: Erik  

 Damgård (red): Folkets veje i dansk politik, Schultz, 1980 Niels Kærgård: Partiernes krise og den økonomiske styring in: Politica  

 1989, vol 21, nr 3 Hans Christian Mikkelsen, Udviklingen i partisammenholdet in: Politica  

 1994, vol. 26 nr. 1 Peter Nannestad, Dimensioner i vælgernes opfattelse af partisystemet in:  

 Elklit og Tonsgaard (red.) Valg og vælgeradfærd, Forlaget Politica 1984 Peter Nannestad, Reactive voting in danish general elections 1971-79,  

 Århus University Press, 1989 Hans Jørgen Nielsen: Politikersamtalerne, in: Jørgen Goul Andersen et al:  

 Vi og vore politikere, Spektrum, 1992.
Lars Nørby Johansen og Ole P.
Kristensen, Sikre kredse og personlig  

 stemmeafgivning ved folketingsvalgene i 1960'erne og 1970'erne in: Mogens N.  

 Pedersen (red) Dansk politik i 1970'erne.
Samfundsvidenskabeligt forlag 1979 Eggert Pedersen (red): Idealer og realiteter i en vælgerforening, SOC,  

 1977 Mogens N.
Pedersen, The danish »working multiparty system«:  

 Breakdown or adaption? in Daalder (ed.) Party systems in Denmark, Austria,  

 Switzerland, The Netherlands and Belgium, Frances Pinter, London 1987 Mogens N.
Pedersen, Fluctuations in recruitement patterns in connection  

 with a critical election: Denmark 1973, Politologiske skrifter fra Institut  

 for erhvervsret og politologi, no. 2/1988, Odense Universitet Mogens N.
Pedersen: En kortfattet oversigt over det danske partisystems  

 udvikling, Politica, 1989, nr 21 Gunnar Sjøblom The role of political parties in Denmark and Sweden,  

 1970-1984 in: Richard S.
Katz (ed.) The future of party government, vol. 2,  

 Walter de Gruyter, New York 1987 Kaare R.
Skou: Den moderne afpolitisering og partisystemets forfald, in:  

 Grus, 1990, nr 32 Jan Sundberg: Exploring the basis of declining party membership in Denmark  

 - a scandinavian comparison - I: Scandinavian Political Studies 1987, vol 10,  

 nr 1, side 17-38 Jan Sundberg: Premisser for politiskt massemedlemskap - partierne i  

 Danmark i en nordisk jamforelse, Politica, 1989, vol 21, nr. 3 Palle Svensson, Danskernes opfattelser af den politiske magtstruktur,  

 Politica 1983 nr. 3 Palle Svensson i Vælgernes syn på det danske demokrati in: Elklit og  

 Tonsgaard (red.) To folketingsvalg - Vælgerholdninger og vælgeradfærd i 1987  

 og 1988, Forlaget Politica 1989 Palle Svensson, Om apologi og empiri in: Grus nr. 30, 1989 Palle Svensson og Lise Togeby: Græsrodsdeltagelse mellem politisk  

 mobilisering og interessevaretagelse, in: Elklit og Tonsgaard (red): To  

 folketingsvalg - vælgerholdninger og vælgeradfærd i 1987 og 1988, Politica,  

 1989 Niels Thomsen, Det politiske rodnet, Folk og politikere i Danmark i vor  

 tid in: Goul Andersen et al.
Vi og vore politikere, Den politiske  

 troværdighed i Danmark, Rockwool fondens Forskningsprojekt, Spektrum 1992 Lise Togeby: The nature of declining party membership in Denmark - causes  

 and consequences in: Scandinavian political studies, 1992, vol 15, no 1, side  

 1-19 Lise Togeby: Politiseringen af kvinder og af kvindespørgsmålet, in: Jørgen  

 Elklit og Ole Tonsgaard (red): To folketingsvalg - vælgerholdninger og  

 vælgeradfærd i 1987 og 1988. Politica, 1989 Jesper Wittrup, Konflikt eller konsensus i det danske Folketing 1982-92  

 in: Politica 1994, vol. 6 nr. 1 Bilag 15  8-94 Annelise Quistorff, fuldmægtig Folketingets Bibliotek, Arkiv og Oplysningstjeneste Statsret: - den politiske beslutningsproces - regering og folketing - grundlov - valglov - stående udvalg Bøger:
Albæk Jensen, Jørgen Parlamentarismens statsretlige betydning.
Det parlamentariske princips  

 betydning for forholdet mellem Folketing og regering.
 Jurist- og Økonomforbundets Forlag, 1989. 168 sider.
Christensen, Jens Peter Forfatningsretten og det levende liv.
 Jurist- og Økonomforbundets Forlag, 1990. 270 sider.
(Licentiatafhandling) Germer, Peter Statsforfatningsret.
Bind I-II Jurist- og Økonomforbundets Forlag, 1988 og 1989. 192 og 138 sider.
Hansen, Holger Folketingets stående udvalg.
 Jurist- og Økonomforbundets Forlag, 1985. 261 sider.
Henrichsen, Carsten Forholdet mellem Folketing og regering.
Et essay om forfatningsret,  

 forfatningsliv og behovet for forfatningsreformer. 1991. 35 s.
Københavns Universitet.
Retsvidenskabeligt Institut B.
Studieserie nr. 42.
Zahle Henrik Forfatningsret 1-3 Christian Ejlers Forlag, 1989. 415, 389 og 249 sider samt registerbind 64  

 sider.
 Artikler:
Christensen, Bent Domstolene og lovgivningsmagten UfR 1990, B73-83.
Christensen, Bent En grundlovs funktioner Juristen, 1992, s. 105-9.
Christensen, Jens Peter Debatten om grundlovsændring i forfatningsretlig belysning UfR B 93/1-12.
Christensen, Jens Peter Sædvane og forfatningsret UfR B 90/321-329.
Espersen, Ole Parlamentarismens retlige grundlag og vilkår Københavns Universitet.
Retsvidenskabeligt Institut B.
 Studier 26. 1988. s. 55-66.
Hansen, Holger Finanslovens behandling i Folketinget Juristen, 1986, s. 81-91.
Albæk Jensen, Jørgen Parlamentarismens statsretlige betydning.
Det parlamentariske princips  

 betydning for forholdet mellem Folketing og regering.
 Jurist- og Økonomforbundets Forlag, 1989. 168 sider.
 Bogen er resultatet af et juridisk licentiatstudium ved Institut for  

 Offentlig Ret, Århus Universitet, og baggrunden for undersøgelsen er perioden  

 efter regeringsskiftet i 1982, hvor regeringen på en række væsentlige områder  

 oplevede at komme i mindretal, uden at den gik af eller udskrev valg.
Bogens emne er en undersøgelse af de statsretlige sider af  

 parlamentarismen, og undersøgelsens formål er at fastslå den retlige  

 betydning af parlamentarismen i Danmark.
Den er opdelt i to hovedafsnit,  

 hvoraf det første beskæftiger sig med parlamentarismens betydning for  

 regeringens sammensætning, det andet med det parlamentariske princips  

 betydning for andre områder end regeringens sammensætning.
 Den overordnede problemstilling i første hovedafsnit er, hvilke  

 retlige forpligtelser grundlovens § 15 medfører dels med hensyn til en  

 regerings fratræden eller udskrivelse af nyvalg, dels i forbindelse med  

 udnævnelsen af en ny regering.
Konklusionen er, at ifølge grundlovens § 15, stk. 2, er regeringen  

 forpligtet til at drage parlamentariske konsekvenser, hvis den stilles over  

 for et egentligt mistillidsvotum.
Undersøgelsen redegor for situationer, hvor  

 et sådant antages at foreligge.
Endvidere viser undersøgelsen, at der ikke må  

 dannes en regering, der kan forventes mødt med et mistillidsvotum ved sin  

 fremstilling for Folketinget, men at der derudover ikke er nogen statsretlige  

 bindinger for, hvilken regering der kan dannes.
Undersøgelsens andet afsnit behandler parlamentarismen som udtryk  

 for, at den principielle ligestilling mellem parlament og regering er afløst  

 af en situation, hvor parlamentet er overordnet regeringen.
Det udtrykkes  

 ofte i sentensen »Ingen over og ingen ved siden af Folketinget«.  

 Undersøgelsen bygger på en antagelse om, at regeringen statsretligt måtte  

 være undergivet Folketingets flertal på en række punkter ud over de, der  

 udtrykkeligt er reguleret i grundloven.
Problemet belyses ved en undersøgelse  

 af tre problemkomplekser: 1) er folketingsbeslutninger uden hjemmel bindende  

 for regeringen, 2) markedsudvalgets rolle, 3) er regeringen statsretligt  

 forpligtet til at stadfæste vedtagne lovforslag.
Undersøgelsesresultatet af  

 disse spørgsmål tilbageviser den nævnte antagelse.
 Det samlede resultat af undersøgelsen er, at regeringen kun på enkelte  

 punkter er statsretligt begrænset i sit forhold til Folketinget.
 På spørgsmålet om der var behov for en ændring af grundloven,  

 svarer forfatteren, at det næppe vil være muligt at foreslå en klarere  

 formulering af mistillidsbestemmelsen end den nuværende i grundlovens 15,  

 stk. 2, om Folketingets mistillidstilkendegivelser.
Med hensyn til det parlamentariske princip indeholder grundloven ingen  

 udtrykkelige bestemmelser om dets betydning for regeringsdannelsen, men i  

 grundlovens § 15, stk. 2, indfortolkes det princip, at en regering ikke må  

 udnævnes, såfremt den må forventes mødt med et mistillidsvotum ved sin  

 fremstilling i Folketinget.
Denne refleksvirkning anses for så fastslået i  

 dansk statsret, at det ikke er nødvendigt at udtrykke den eksplicit i en  

 eventuel ny grundlov.
Forfatteren påpeger dog, at såfremt man ønsker at gå videre i retning af  

 positiv parlamentarisme, således at en ny regering skal have Folketingets  

 udtrykkelige godkendelse, kræver det utvivlsomt en grundlovændring.
I givet  

 fald ville fordelene ligge i en formodet større politisk stabilitet, mens  

 ulemperne til gengæld ville bestå i vanskelighederne ved at finde et sådant  

 flertal.
Risikoen er derfor, at den forøgede stabilitet opnås på bekostning  

 af handlingslammelse.
 Derimod anbefaler forfatteren, at markedsudvalgets indflydelse på  

 EF-politikken sikres et bedre retligt grundlag end i dag, hvor regeringen  

 principielt ubundet af markedsudvalgets mandater kan pådrage Danmark ikke  

 blot folkeretligt, men også statsretligt bindende forpligtelser.
Christensen, Jens Peter Forfatningsretten og det levende liv.
Jurist- og Økonomforbundets Forlag,  

 1990. 270 sider.
 Forfatteren, der har en politologisk baggrund, har med den foreliggende  

 afhandling erhvervet den juridiske licentiatgrad.
 Emnet er den statsretlige teoris grundlovsfortolkning gennem tiderne, og  

 formålet med afhandlingen er at identificere principper for  

 forfatningsfortolkning.
Der argumenteres for, at forskellige dele af grundlovsfortolkningen må ske  

 på grundlag af forskellige principper, og der anlægges navnlig en sondring  

 mellem frihedsrettighederne, der angår forholdet mellem stat og borger, og de  

 øvrige dele af forfatningen, der i større omfang angår forholdet mellem de  

 øverste statsorganer, (bla. grundlovens §§ 3 og 15, som i bogen kaldes  

 samspilsreglerne). Tesen er, at der på det første område kan og undertiden  

 bør anlægges en dynamisk fortolkning, og på det andet bør udvises betydelig  

 tilbageholdenhed med at søge at retliggøre det politiske sam- og modspil  

 mellem de øverste statsorganer.
I den forbindelse fremhæves som en væsentlig  

 praktisk forudsætning, at hensynene bag samspilsreglerne ikke er entydige og  

 ofte peger i forskellige retninger, hvilket taler imod udvidende  

 fortolkninger og imod antagelser om sædvaneretlige forpligtelser.
Derimod er  

 der en større grad af overensstemmelse af hensyn bag frihedsrettighederne og  

 derfor en friere adgang til dynamisk fortolkning.
Forfatterens overordnede konklusion er, at den danske grundlov netop qua  

 sin formløshed, for såvidt angår samspillet mellem de øverste statsorganer  

 udgør en tidssvarende ramme om det faktiske politiske liv.
Forfatteren  

 opfordrer på denne baggrund juristerne til at være tilbageholdende med at  

 formalisere dette liv og dermed bidrage til at fastlåse og antikvere  

 grundloven.
 Det praktiske resultat af afhandlingen er dels en kortlægning af  

 væsentlige dele af den danske statsretlige teoritradition, dels en anvisning  

 på hvordan statsretlig fortolkning principielt bør gribes an.
Germer, Peter Statsforfatningsret I-II Jurist- og Økonomforbundets Forlag, 1988 og 1989. 192 og 138 sider.
Zahle, Henrik Dansk forfatningsret 1-3 Christian Ejlers Forlag, 1989. 415, 389 og 249 sider samt registerbind 64  

 sider.
Ovennævnte to nye forfatningsretlige fremstillinger, skrevet af hhv.
Peter  

 Germer og Henrik Zahle, er udkommet næsten samtidig.
I begge fremstillinger  

 belyses såvel nye som gamle forfatningsretlige problemstillinger, men de to  

 værker adskiller sig dog væsentligt fra hinanden, både hvad angår  

 fremstillingsformer og de faglige grundsynspunkter.
Hvor Henrik Zahles  

 fremstilling er præget af en tendens til retliggørelse af politisk praksis  

 vedrørende det parlamentariske samspil mellem regering og Folketing, er Peter  

 Germers fremstilling præget af de politiske frihedsrettigheders betydning for  

 det demokratiske forfatningssystems opretholdelse og funktion.
Hansen, Holger Folketingets stående udvalg.
Jurist- og Økonomforbundets Forlag, 1985. 261  

 sider.
Bogens emne er en undersøgelse af, hvordan Folketingets stående udvalg  

 arbejder.
Formålet er at vurdere eller konstatere, hvad der blev følgen af  

 den udvalgsreform, der blev gennemført i 1972 med indførelse af en fast  

 udvalgsstruktur med stående udvalg.
Problemstillingen angår reformens virkning dels i forhold til Tinget og  

 det enkelte medlem, dels til lovgivningsarbejdet og dermed lovene, og til  

 Folketingets arbejde og kontrol med regering og administration.
En yderligere  

 synsvinkel på undersøgelsen er, om der kan konstateres en ændring af  

 magtfordelingen mellem Folketing og regering.
 Undersøgelsen viser, at udvalgsarbejdet med lovforslag og forslag til  

 folketingsbeslutning, Speciel del, ikke på afgørende måde har ændret karakter  

 fra 1965/66 til 1980/81, bortset fra at der kan konstateres en stærkt  

 stigende aktivitet i udvalgene især i spørgsmål til regeringsforslag.  

 Undersøgelsen konkluderer, at der ikke er holdepunkt for en antagelse af, at  

 udvalgsbehandling af lovforelag skulle være blevet dårligere.
 Alm. del af udvalgsarbejdet, der indførtes med udvalgsreformen, og som fik  

 til opgave at have indsigt i den offentlige forvaltning, har skabt en praksis  

 af stor betydning for den parlamentariske kontrol med regering og  

 administration.
Derimod forholder det sig mere problematisk med Alm. dels ønsker om at få  

 indsigt eller kontrol eller indflydelse på konkrete forvaltningsakter.  

 Undersøgelsen dokumenterer, at Alm. del efterhånden har antaget et omfang,  

 som næppe har været tænkt ved ordningens indførelse, og som ikke kan anses  

 for hensigtsmæssig.
På denne baggrund stiller forfatteren en række forslag.
 Bogens hovedkonklusion er, at de stående udvalg spiller en vigtig og  

 væsentlig rolle i Folketingets kontrol med forvaltningen, såvel i forbindelse  

 med udstedelse af anordninger m.v. som i forbindelse med de egentlige  

 forvaltningsafgørelser.
Imidlertid opfatter de stående udvalg sig som magtfaktorer, og de  

 betragter sig undertiden, og bliver af offentligheden betragtet, som en slags  

 minifolketing.
Forfatteren påpeger, at der hos nogle medlemmer i folketingets  

 stående udvalg er et ønske om at blive egentlige administratorer.
Denne  

 udvikling viser, at der er sket en glidning af indflydelse og magt fra den  

 parlamentarisk ansvarlige minister over til de stående udvalg, og at dette  

 undertiden er sket med en ministers indforståelse eller på dennes  

 foranledning.
Det anses for at være helt i overensstemmelse med grundlovens § 3 om  

 adskillelsen af den udøvende, den lovgivende og den dømmende magt, at  

 Folketinget bemyndiger ministrene til ved anordninger at udforme de nærmere  

 regler i henhold til lov, og det er i øvrigt gammel skik, at Folketinget  

 overvåger, hvordan ministrene skal udøve de givne bemyndigelser til  

 udformning af generelle retsregler.
Men det er mere end tvivlsomt, om nogle  

 udvalgs interesse for at få indflydelse på egentlige administrative  

 forvaltningsafgørelser er i pagt med de oprindelige tanker hos  

 grundlovgiverne.
Eller med det begreb der kan kaldes grundlovens ånd.
Dertil  

 kommer, at det ikke kan udledes af nogen bestemmelse, vedtaget af  

 Folketinget, at udvalgene skulle skulle påtage sig administrative beføjelser.  

 Konkret administrativ afgørelse sker stadig på ministerens ansvar, men de  

 stående udvalgs praksis udvisker konturerne af dette, og det er betænkeligt.
Henrichsen, Carsten Forholdet mellem Folketing og regering.
Et essay om forfatningsret,  

 forfatningsliv og behovet for forfatningsreformer. 1991. 35 s.
Københavns Universitet.
Retsvidenskabeligt Institut B.
Studieserie nr. 42.
 Baggrunden for afhandlingen er de skiftende borgerlige regeringers  

 tilbøjelighed i tiåret fra 1982 til at se bort fra parlamentariske nederlag  

 og blot fortsætte, som om intet var hændt.
 Formålet er at klarlægge de reelle årsager til den politiske ustabilitet  

 og dermed afklare behovet for konstitutionelle eller andre reformer af  

 samspillet mellem Folketing og regering.
 Afhandlingen omhandler kompetence- og magtrelationerne mellem to af det  

 politiske systems hovedaktører, Folketing og regering, set i lyset af  

 juridiske og politologiske tolkninger af samspillet mellem disse  

 statsorganer.
 Det konstateres, at de retlige og politologiske teorier om magtforholdene  

 i statsstyrelsen er stærkt modstridende, idet juristerne anser Folketinget  

 for at være den styrende instans, mens politologerne anser regeringen eller  

 regeringsapparatet for at være krumtappen i den politiske beslutningsproces.
 Forfatteren konkluderer, at ingen af disse aktører styrer nogetsomhelst,  

 at det politiske spil er begrænset til diskussioner om befolkningens  

 forbrugsmuligheder, og at ingen af de politiske partier er i stand til at  

 løse spørgsmålet om, hvilke værdier der skal prioriteres i  

 samfundsudviklingen.
 I stedet for en ændring af grundlovens regler om de øverste statsorganer  

 peger forfatteren på det nødvendige i en videreudviklng af samfundet og  

 foreslår en tilpasning af de parlamentariske spilleregler til en situation,  

 hvor forholdene er præget af voksende modsætninger mellem befolkningsgrupper,  

 der på den ene side står fast på velerhvervede rettigheder, og på den anden  

 side repræsenterer nye forventninger og krav.
 Artikler:
Christensen, Bent Domstolene og lovgivningsmagten Ugeskrift for Retsvæsen 1990 B73-83.
 Med baggrund i påviselige forandringer i forholdet mellem den offentlige  

 sektors organer drejer denne artikel sig om en mulig forandring i forholdet  

 mellem lovgivningsmagten og domstolene.
Den beskriver og bedømmer to syn på forholdet mellem domstolene og  

 lovgivningsmagten.
Det ene, som hidtil har domineret i dansk ret, overlader  

 den grundlæggende afvejning af stridende interesser i samfundet til  

 lovgivningsmagten og fører til tilbageholdenhed fra domstolenes side.
 Det andet alternative syn - som har fået stadig større betydning i  

 Vesteuropa - bygger på to elementer i gældende ret, som ikke hidtil har haft  

 stor betydning for rollefordelingen mellem domstolene og lovgivningsmagten:  

 forfatninger og traktater, specielt den europæiske menneskeretskonvention.
Det alternative syn beskrives på grundlag af den tyske og den franske  

 forfatningsdomstol og menneskeretsdomstolen i Strasbourg.
Det går ud fra, at  

 nogle grundlæggende resultater af afvejningen af samfundsinteresser - især  

 resultater der har fundet udtryk i forfatningen eller i dokumenter som  

 menneskeretskonventionen - skal respekteres også af lovgivningsmagten, og at  

 det er en domstolsopgave at påse, at dette sker.
 Forfatteren advarer mod denne udvikling, som indebærer, at der er visse  

 konflikter, som kun domstolene og ikke Folketinget kan afgøre.
Christensen, Bent En grundlovs funktioner.
Ugeskrift for Retsvæsen 1992B105 Artiklen er et forsøg på at give et overblik over de funktioner, en  

 grundlov som den danske i alt fald udfylder.
Beskrivelsen af disse funktioner  

 inddrager sammenligninger med andre forfatninger.
Christensen, Peter Debatten om grundlovsændring i forfatningsretlig belysning.
Ugeskrift for Retsvæsen 1993B1 På baggrund af debatten om grundlovsændring diskuterer artiklen en række  

 aktuelle forfatningsretlige problemer vedrørende samspillet mellem regering  

 og Folketing.
Der argumenteres for, at en grundlovsændring næppe ligger lige  

 for, og at virkningerne af en række af de forslag om grundlovsændring, der  

 har været fremført i debatten, må vurderes som ganske usikre.
Dog erkender forfatteren, at visse forfatningsmæssige spørgsmål trænger  

 sig på.
Det gælder en styrkelse af Folketingets kontrol med EU-politikken, en  

 effektivisering af ministeransvaret samt behovet for at finde en mere  

 tilfredsstillende løsning på Folketingets juridiske rådgivningsproblem.
 Karakteristisk er det dog, at både spørgsmålet om Folketingets kontrol med  

 EU-politikken og Folketingets juridiske rådgivningsproblem kan løses ved  

 almindelig lovgivning uden, at grundloven behøver at skulle ændres.
Christensen, Peter Sædvane og forfatningsret Ugeskrift for Retsvæsen 1990B321 Forfatningsretlige sædvaner har den funktion at gøre plads for  

 forfatningsretlige nydannelser uafhængigt af formelle grundlovsændringer.  

 Sædvaneretslæren tilfører på denne måde den forfatningsretlige teori et  

 dynamisk element, der muliggør en beskrivelse af forfatningssystemet i  

 overensstemmelse med det faktiske forfatningsliv.
 Aktualiseret af de seneste års betydelige ændringer i den parlamentariske  

 praksis diskuterer artiklen behovet for retssædvanebegrebet i dansk  

 forfatningsret.
Espersen, Ole Parlamentarismens retlige grundlag og vilkår.
Københavns Universitet.
Retsvidenskabeligt Institut B.
 Studier 26. 1988. S. 55-66.
 Artiklens emne er de skiftende borgerlige regeringers tilbøjelighed fra  

 1982 og frem til at se bort fra parlamentariske nederlag og blot fortsætte  

 uanfægtet heraf samt oppositionens manglende tilbøjelighed til at stille  

 mistillidsvotum iht. grundlovens § 15. Forfatterens største betænkelighed  

 gælder disse parlamentariske forhold i relation til Danmarks udenrigspolitik.
 Forfatteren konkluderer, at ansvaret for parlamentarismens problemer først  

 og fremmest må være parlamentets, men det almindelige politiske/moralske  

 ansvar må regering og opposition være fælles om.
Hansen, Holger Finanslovens behandling i Folketinget Juristen, 1986, s. 81-91.
Emnet for artiklen er Finansudvalgets enekompetence til udvalgsbehandling  

 af finansloven og dette forholds betydning for samtlige sektorudvalgs  

 arbejde.
Forfatterens synsvinkel er, at de stående udvalg ikke har indsigt i  

 deres fagområdes økonomiske baggrund, fordi de ikke er inddraget i  

 behandlingen af finansloven, samt at Finansudvalgets 17 medlemmer er stillet  

 over for en opgave, som synes uoverkommelig.
Spørgsmålet rejses, om den  

 arbejdsfordeling, der er fastlagt i Folketingets forretningsorden, er  

 hensigtsmæssig.
 Efter en gennemgang af den danske bevillingsprocedure samt tilsvarende  

 forhold i Norge og Sverige argumenterer forfatteren for, at de stående udvalg  

 inddrages i behandlingen i finansloven og opstiller model for dette forslag.
 Det konkluderes, at Folketinget ved en ændret arbejdsfordeling mellem  

 Finansudvalget og sektorudvalgene vil kunne give finansloven en bedre og mere  

 dybtgånde behandling og gøre Finansudvalget til et centralt udvalg i den  

 overordnede økonomiske styring.
Bilag 16 Folketinget Kristian Hvidt Protokolsekretær Dr. phil Den 14.9.94.
Litteratur om politisk kommunikation, massemedier og opinion 1984-94 En egentlig medieforskning er først begyndt sent i Danmark i forhold til  

 andre lande omkring os.
Fra en veludviklet interesse for pressehistorie  

 udvikledes fra 1970'erne en mere videnskabelig, samtids- og  

 samfundsorienteret presseforskning med udgangspunkt i professor Niels  

 Thomsens disputats fra 1972: Dagbladskonkurrencen 1870-1970. Thomsen har  

 påvist fortsættelsen i medieudviklingen de følgende 25 år i Pressens Årbog  

 1986, s.13-41 Den påviste, hvordan den gamle partifinansierede og politisk styrede  

 presse var ved at forsvinde.
Bladdøden høstede mere end to tredjedel af  

 dagbladene, og tilbage er blevet et antal trykte aviser, der er pressede af  

 faldende oplagstal og af konkurrence fra de to nye medier, radio og fjernsyn.  

 Konkurrencen om læsere og seere styrer udviklingen i medieverdenen og det  

 øver indflydelse på mediernes formidling af politiske nyheder.
Medieforskningen har i de sidste ti år for en stor del centreret sig om  

 spørgsmålet, hvilke politiske og økonomiske virkninger denne strukturændring  

 i pressen har haft.
Danske undersøgelser bygger for en stor del på teorier og  

 metoder i udenlandsk, især svensk og amerikansk forskning fra 1970'erne og  

 tidligere.
Denne litteratur er opregnet i Karen Siunes nedenfor nævnte bog:  

 Valgkampe i TV og radio, 1982, s. 290-302.
 Nedenstående bøger og afhandlinger må betragtes som de vigtigste originale  

 studier fra de sidste år:
Bøger 1. Medier og politik, Nils Andren & Reske-Nielsen, 1982 2. Valgkampe i TV og Radio, Politiske partiers anvendelse af tv og radio herunder samspillet med  

 journalisterne, Karen Siune, Forlaget Politica, Århus 1982 3. EF på Dagsordenen, Karen Siune, Forlaget Politica, Århus 1991 4. To folketingsvalg, Jørgen Elklit og Ole Tonsgaard (red.), Forlaget Politica, Århus l989 Heri:
Jørgen Elklit: Opinionsmålinger og valgresultater, s 84-104 og Karen  

 Siune: Valgkampene og vælgerne, s 107-34 5. From Voters to Participants, Peter Gundelach & Karen Siune ed.
Politica, Århus 19 Heri:
 Karen Siune:
Mass Media and Their Agenda-Setting Function, s 148-66 6. Valg og vælgeradfærd, Studier i dansk politik, Jørgen Elklit og Ole Tonsgaard, Politica, Århus 19 Heri:
 Karen Siune:
Bestemmer TV valgresultatet?, s 132-48 7. From Voters to Participants, Århus 1991 Heri:
 Karen Siune:
Mass Media and Their Agenda-Setting Function, s 148-66 8. Vi og vore politikere, red. af Jørgen Goul Andersen m.fl., Spektrum 1992.
9. Kan vi stole på politikerne? Gunnar Viby Mogensen Udg.af Rockwoolfonden, Spektrum 1992 10. Journalistens fortolkning af Gallups politiske index, Dan Larsen, Danmarks Journalisthøjskoles forskningsudvalg, Rapport nr. 2, 1988.
2. Afhandlinger 11. Folketingsreferatet lever, men sikke et liv, Jan la Cour m.fl., Pressens Årbog 1983 s.151-77.
12. Myndighederne, politikerne, pressen og den moderne pressionsgruppe, Mogens Meilby og Kim Minke, Pressens Årbog 1984, s.21-31.
13. De nordiske mediesystemer foran hamskifte, Nogle linjer gennem 25 års udvikling, Niels Thomsen, Pressens Årbog 1986, s. 12-41 14. Pressens skødesynder, Otte træk bag medieforvridninger af samfundsdebatten, Niels Thomsen, Pressens Årbog 1988, s.13-26.
15. Fra sagen til personen, Carl Otto Brix, Pressens Årbog 1990, s.77-83.
Kommentarer 1. Medier og politik, 1982.
Afhandlinger af nordiske pressefolk og politikere, herunder et kraftigt  

 angreb fra daværende udenrigsminister Uffe Ellemann Jensen mod den politiske  

 information i de danske medier.
Pressen opsøger sensationer og sigter på  

 enkeltpersoner og skævvrider den politiske debat.
Mere konkret og analytisk  

 behandler Gunnar Thorlund Jepsen det samme (s.113-25). i øvrigt går bogens  

 artikler mest på den offentlige mediepolitik (pressestøtte, TV-monopol osv.) 2. Valgkampe i TV og Radio, 1982.
Karen Siunes doktorafhandling i statskundskab går direkte på de ovennævnte  

 klager over samspillet eller modspillet mellem politikere og journalister.
På  

 basis af en teoretisk model opstilles et mønster for politikernes og  

 ætermediernes medarbejdere, et stadig ændret rollespil ud fra den situation,  

 at partiernes antal blev fordoblet fra 1973 og deres kamp om adgang til det  

 monopolprægede TV og radio mere begrænset.
Som et skræmmebillede opstilles  

 kampen om medierne i USA ved præsidentvalget i 1980. Undersøgelsens  

 konklusioner må nu i nogen grad betragtes som forældede efter etablering af  

 et konkurrerende TV 2 og nedlæggelse af den politiske styring af Danmarks  

 Radio.
 3. EF på dagsordenen, 1991.
Med udgangspunkt i amerikanske undersøgelser over mediernes indflydelse på  

 den offentlige opinion, »massemediernes dagsordensættende effekt«  

 undersøger Karen Siune den offentlige debat i Danmark omkring EF i perioden  

 fra folkeafetemningen om indtræden i 1971 og til folketingsvalget 1990. Bogen  

 gennemgår hver for sig debatten i TV, radio og presse forud for de enkelte  

 afetemninger.
Grundlaget er interviews med vælgere, journalister og  

 politikere samt gennemgang af dagblade og de æterbårne mediers indhold.
Konklusionen er, at medierne i høj grad styrer debatten og medvirker til  

 at styre de temaer, der bliver valgets hovedspørgsmål.
Politik er blevet  

 »medialiseret« - politikerne må indrette sig på mediernes præmisser  

 i valgkampe.
Omvendt bruger medierne kun EF-emnet, når der er konflikt om det  

 som »godt stof«, der kan tiltrække læserne.
 4. To folketingsvalg, 1989.
A, Opinionsmålinger og valgresultater En række forskere fra Århus har analyseret de to folketingsvalg 1987 og  

 1988. Herunder også mediernes opinions-undersøgelser, AIM, Gallup, Vilstrup  

 osv. og deres indflydelse på opinionsdannelsen.
Resultatet af målingerne af  

 partiernes eventuelle styrkeforhold ved et valg et halvt år forud for selve  

 valget i 1987 viser, at de fire store bureauers tal er overraskende  

 ensartede, men alle behæftet med stor usikkerhed.
Det er først målingerne  

 to-tre dage før valgdagen, der har den rette sikkerhed i skønnet i forhold  

 til valgresultatet.
Forfatteren er utilfreds med nogle af bureauernes  

 oplysninger om grundlaget for undersøgelserne, »varedeklarationen«.
Det undersøges endelig, hvorvidt opinionsundersøgelserne påvirker  

 vælgernes beslutning på valgdagen.
Det statistiske materiale kan ikke påvise  

 nogen direkte påvirkning og spørgsmålet anses for uden betydning, fordi  

 påvirkningen kan gå i alle retninger og derfor ikke er synlig.
Det frarådes  

 derfor som foreslået nogle gange at forbyde offentliggørelse af  

 opinionsmålinger umiddelbart før valget.
B.
Karen Siune: Valgkampene og vælgerne samt:
6. Karen Siune: Bestemmer TV valgresultatet? og 7. Karen Siune: Mass-Media and Their Agenda-Setting Function På grundlag af et stort, databehandlet interviewmateriale om valgkampene  

 1987 og 1988 uddyber forfatteren ideerne fra doktorafhandlingen.
Får  

 partierne en nogenlunde lige stor omtale i pressen? Er det partierne eller  

 pressen, der fastslår, hvad der er valgkampens vigtigste tema? Kan pressens  

 temaer siges at have indflydelse på vælgernes stemmer på valgdagen?  

 Hovedresultat af undersøgelsen synes at være, at mængden af omtale i medierne  

 ikke nødvendigvis bestemmer partiernes frem- eller tilbagegang.
Mediernes  

 fastsættelse af »dagsordenen« i valgkampen har indflydelse på  

 vælgerne og dermed indirekte på valgresultatet.
Men mediernes indvirkning er  

 meget kortvarig.
Læserne kan her som andre steder i bogen være bekymret for,  

 om det skrøbelige, databehandlede interviwmateriale kan bære de nogen steder  

 meget bastante konklusioner.
 8. Vi og vore politikere, 1992.
 9. Kan vi stole på politikerne, 1992.
 De to bøger er resultatet af det af Rockwoolfonden finansierede projekt om  

 forholdet mellem befolkningen og politikerne (politikerlede). Som baggrund er  

 indsamlet et omfattende statistisk materiale samt optaget interviews med et  

 stort antal politikere, journalister og vælgere.
Mest tungtvejende m.h. til emnet politisk kommunikation er Jorgen  

 Wasterståls analyse af mediernes og særlig tv's rolle i befolkningens  

 opfattelse af politikerne.
Det fastslås - bl.a. ved at se nærmere på tv's  

 omtale af finanslovs-forhandlingerne 1987, at medierne ved at satse på  

 konflikt og på person-centreret stof bidrager til at forvrænge billedet af  

 folkestyrets daglige form for arbejde og lægge tåge over det faktiske  

 sagsindhold i lovgivningsarbejdet.
Det saglige indblik er blevet dårligere i  

 de sidste 20 år, selv om pressens stofmængde om politik er blevet femdoblet i  

 samme periode. Årsagen til dette søges i den nye form for opsøgende  

 journalistik, som opstod i USA i 1960'erne og slog igennem i dansk  

 journalistuddannelse løbet af firserne Indtrykket af pressens tendens til forvrængning modificeres til en vis  

 grad i Hans Jørgen Nielsens samtaler med politikere (s 203-70). De fortæller  

 her om deres forholdsvis afklarede forhold til journalisterne på  

 Christiansborg og den gensidige brug, de kan gøre af hinanden til formidling  

 af politisk stof.
 10. Journalistens fortolkning af Gallups politiske index, 1988.
 En påvisning af de usikkerhedsfaktorer, der ligger i opinionsmålinger og  

 nogle midler til at vurdere tallene så objektivt som muligt.
 11. Folketingsreferatet lever, men sikke et liv, 1983.
En analyse af den praktiske side af nyhedsformidlingen fra Christiansborg  

 på basis af et konkret kriseforløb.
Det vises, hvordan timenyhederne i  

 radioen til en vis grad i løbet af dagen styrer journalisternes arbejde med  

 at opsøge »originale« nyheder fra bl.a.
Folketingets udvalg.
Den  

 trykte dagspresse er ofte henvist til blot kommenterende artikler, fordi  

 Radioavisen og senere TV-aviserne har affyret de egentlige  

 »nyheder« dagen før.
 12. Myndighederne, politikerne, pressen og den moderne  

 pressionsgruppe, 1984.
 Et eksempel på de forskellige pressionsgruppers indvirken på en konkret  

 sag, fabrikken Cheminovas forurening af området omkring bygningerne.
 13. De nordiske mediesystemer foran hamskifte, 1986.
 Oversigt over udviklingen siden 1970 med tilpasning til de nye æterbårne  

 medier og udviklingen af den nye, opsøgende journalistik i forhold til  

 politikere.
 14, Pressens skødesynder, Otte træk bag medieforvridninger af  

 samfundsdebatten, 1988.
De otte »skødesynder« er: sensationstrang, foruddiskontering af  

 nyheder, lokalbinding til lokalt område, personcentrering, overdramatisering,  

 konfliktbetoning, konkretisering samt forenkling og visualisering.
Niels  

 Thomsen mener ikke, »skødesynderne« kan bortelimineres, fordi andre  

 end pressen betjener sig af de samme midler, således reklamebranchen og endda  

 de politiske partier i forbindelse med valgkampe.
Det er desuden et  

 internationalt og ikke noget specielt dansk fænomen.
 15. Fra sagen til personen, 1990.
På basis af en spørgeskema-undersøgelse blandt samtlige  

 folketingsmedlemmer og et antal journalister på Christiansborg undersøges  

 årsagen til, at den politiske journalistik er blevet personcentreret og i  

 visse tilfælde kan få karakter af personforfølgelse.
Konklusionen er, at der  

 er bekymring i alle partier over denne udvikling og en opfattelse af, at det  

 er til skade for folkestyret.
Knap halvdelen af de adspurgte svarede på  

 spørgeskemaet.
Bilag 17 Centraladministrationens magt Oversigt over forskning inden for emnet: Centraladministrationens forhold  

 til Folketinget, ministrene og interesseorganisationerne.
Nils Bredsdorff, Roskilde Universitetsbibliotek I en lærebog om den offentlige administration skriver professor Jørgen  

 Grønnegård Christensen, at »interessen for samspillet mellem de  

 politiske institutioner næsten døde ud i begyndelsen af 1980'erne«.  

 (Forvaltning og omgivelser, Viborg 1992, s. 32) Selv om dette skal tages med et gran salt, bygger en meget stor del af de  

 undersøgelser, som skal omtales, på undersøgelser lavet i slutningen af  

 halvfjerdserne og begyndelsen af firserne.
Samspillet mellem  

 centraladministrationen og Folketing, ministre og interesseorganisationer er,  

 som Grønnegårds bog (der er skrevet længe før beslutningen om en  

 magtudredning blev truffet) viser det, præget af manglende »sikker  

 viden« om næsten alle centrale sammenhænge (se f.eks. s. 33, 50, 55, 60,  

 81).
Dette er så meget desto vigtigere som alle forskere - trods stor uenighed  

 i øvrigt - synes at være enige om, at samspillet mellem de nævnte politiske  

 institutioner netop i løbet af de sidste 10 år er blevet voldsomt ændret.  

 Herved er resultaterne af de mange »klassiske« og ofte citerede  

 undersøgelser (f.eks.
Erik Damgård og forskergruppen vedrørende den politiske  

 beslutningsproces, Grønnegårds bog om centraladministrationen og Bukstis bog  

 om interesseorganisationerne) stærkt relativeret i forhold til den aktuelle  

 kortlægning af magten.
Det betyder naturligvis ikke, at der ikke i det forløbne tiår har været  

 arbejdet med og forsket i centraladministrationens forhold.
Ej heller at der  

 ikke har været ført teoretiske debatter, hvis forløb har store effekter på  

 forskningen omkring den centrale forvaltning (som eksempler kan nævnes  

 Grønnegårds og Ole P.
Kristensens arbejder med Public Choice teorien og Ove  

 K.
Petersens arbejder med forhandlingsøkonomien). Men det har skortet på  

 anvendelse af de teoretiske overvejelser til empiriske undersøgelser.
I det følgende er fortrinsvis omtalt publikationer, der omhandler  

 empiriske analyser af området (egne eller andres) hovedsageligt foretaget i  

 de forløbne 10 år.
Den meget omfattende diskussion og forskning i  

 Moderniseringsprogrammerne er kun medtaget for så vidt de forholder sig  

 direkte til »emnerne demokrati og magt«.
En stor del af firsernes litteratur om moderniseringen af den offentlige  

 sektor er samlet i John Elberg, Den centrale forvaltnings udvikling i  

 Danmark 1980-1990 - problemstillinger og  

 litteraturoversigt,COS-forskningsrapport 9/1990 Peter Bogason Organisation og beslutning, Offentlig administration i Danmark.
Systime,  

 1988 Giver en meget omfattende oversigt over politologisk forvaltningsforskning  

 fra midten af halvfjerdserne, alfabetisk og systematisk. (Oversigten er  

 videreført i databasen Politologisk forvaltningsbibliografi). Desuden giver  

 et par af kapitlerne en oversigt over forskningsudviklingen inden for de her  

 behandlede emner, interorganisatorisk perspektiv og politikere og personale,  

 i begyndelsen af firserne.
 Dansk politik under forandring 1945-1985 - et forskningsinitiativ  

 under Statens Humanistiske Forskningsråd, Forskningssekretariatet, 1987.
Der gives her gennem indledningsartikler en generel kommentar om  

 forskningssituationen inden for bl.a. emnerne: regering og folketing,  

 centraladministrationen, interesseorganisationerne og den offentlige sektors  

 ekspansion.
Efter hvert afsnit følger et udvalg af international og dansk  

 forskning fra midten af halvfjerdserne og frem.
 Centraladministrationens magtrelationer behandles i den svenske  

 Maktutredning af Olof Petersson, Maktens natverk, En undersøkning av  

 regeringskansliets kontakter, Carlssons, 1989.
For at understrege betydningen af de vigtige ændringer, der er sket i  

 samspillet mellem institutionerne skal først omtales en række meget  

 forskellige undersøgelser, som viser dette.
Derefter følger undersøgelser af  

 de enkelte aspekter af emnet.
Det er forsøgt at give en vis emnemæssig  

 sammenhæng, hvor dette letter læsningen af de komprimerede beskrivelser.  

 Ellers er rækkefølgen tilfældig.
J.
Grønnegård Christensen og P.
Munk Christiansen: Forvaltning og  

 omgivelser Systime, 1992 Gennemgang af teorier om samspillet mellem forvaltning og dens politiske  

 og organisatoriske omgivelser.
Beskrivelse af de sidste 20 års undersøgelser  

 af både den centrale og kommunale forvaltnings forhold til Folketing,  

 interesseorgansationer og andre institutioner.
Opsummering af  

 forskningssituationen.
Den centrale tese er, at embedsmænd i centralforvaltningen arbejder under  

 to strategier, en maksimering af trygheden og stabiliteten og en maksimering  

 af bevægelsesfriheden, institutionernes autonomi.
I en gennemgang af  

 teorihistorien, de undersøgelser, som blev lavet i slutningen af 70'erne og  

 med vægt på ændringerne af de politiske samarbejdsforhold i Folketinget,  

 vises behovet for mere nuancerede og sektorspecifikke undersøgelser.
Siden 1982 er der opstået nye samspilsformer (s.24, 40, 47, 86, 95), som  

 for så vidt angår forvaltningens samspil med Folketinget, dets stående udvalg  

 og ministrene er meget dårligt belyst. (Jf. yderligere under Erik Damgård  

 1990 og Grønnegård 1991) Med hensyn til forholdet til interesseorganisationerne vises det gennem en  

 ny undersøgelse, at der er sket kraftige ændringer i antallet af udvalg og  

 deres sammensætning i firserne.
Men den kraftige reduktion i antal udvalg  

 modvirkes af en intensivering af interesserepræsentationen i bestemte  

 sektorer og sagstyper.
Undersøgelsen bygger på en større dataindsamling ved  

 Statskundskab i Århus (Database over offentlige udvalg) og er foreløbig.
Igen  

 understreges forandringens vigtighed, dens forskelligartede gennemslag,  

 forskningens mangel på sikker viden, og stabiliteten trods de nye  

 samspilsvilkår (s. 87).
Bent Christensen og Chr.
S.
Nissen (Red.): Offentlige udvalg og  

 kommissioner: Syltekrukke eller udenomsparlamentarisme? Jurist- og  

 økonomforbundets forlag 1984 Samler en række bidrag fra forskere og udvalgsdeltagere.
I konklusionen  

 hedder det:. . . »at udvalgsarbejdet fra at være en relativt  

 veldefineret arbejdsform i det politisk-administrative system i stigende grad  

 repræsenterer en række forskellige måder at arbejde på, og hvor de  

 implicerede til stadighed prøver at finde former, der gør instrumentet mere  

 egnet i forhold til de problemstillinger, der skal løses.« Erik Damgård Parlamentarismens danske tilstande i: Erik Damgård (red.) Parlamentarisk  

 forandring i Norden Universitetsforlaget, Oslo 1990 Damgård bygger videre på og reviderer sin centrale undersøgelse i  

 »Folketinget under forandring« (1977). Derfor er det de  

 »markante ændringer« vedrørende partisystem, parlament og regering,  

 der står i centrum.
Da disse udgør en væsentlig del af forvaltningens  

 omgivelser, er undersøgelsen medtaget her.
Gennem en historisk undersøgelse  

 af »minoritetsparlamentarismen« især siden 1973 vises et vigtigt  

 skift i firserne med nye parlamentariske normer og etablering af systematiske  

 alternative flertal.
 Regeringernes svagere greb om flertalsdannelsen og oppositionspartiernes  

 nye former for indflydelse giver sammen med institutionelle reformer et  

 styrket Folketing, ændrede arbejdsbetingelser for partigrupperne, styrkelse  

 af de stående udvalg og ændring af deres arbejdsformer, ændrede arbejdsformer  

 i »salen«, og forøgede ressourcer til de enkelte medlemmer.
Udviklingen i firserne er en kulmination på »to indbyrdes forbundne  

 udviklingstendenser.
Den ene er en eksklusiv forekomst af  

 mindretalsregeringer, bestående af et eller flere partier, uden fast støtte  

 til flertalsdannelse.
Den anden er et mere aktivt og indflydelsesrigt  

 Folketing, der virker på et højere konfliktniveau end tidligere.« (s.43) En afsluttende vurdering sætter fokus på to aspekter af dansk  

 parlamentarisme: Udviklingen har vist, at systemet er fleksibelt og  

 repræsentativt, men samtidig at styringskapaciteten er svækket.
Det stiller  

 spørgsmålet om forbedrede styringsmuligheder gennem reformer, opløsningsret  

 og spærreregler.
 Undersøgelsen siger ikke noget om, hvorledes disse ændringer påvirker  

 forvaltningen, som betjener regering og udvalg, bortset fra registreringen af  

 den kraftige stigning i spørgsmål til ministrene fra udvalg og medlemmer.
Forholdet mellem politikere og embedsmænd blev derimod taget op af Damgård  

 i Partier og demokratisk styring in: Erik Damgård (red.), Dansk demokrati  

 under forvandling, Schultz forlag, 1984. Gennem spørgeskemaundersøgelser  

 fra 1980 vises de forskellige gruppers vurdering af hinanden og udbyttet af  

 samspillet.
Embedsmændenes holdning til indblanding fra politikere og stående  

 udvalg afhænger af sektortilknytningen og af om Folketingskontrollen sker  

 inden for netop hans område. (Embedsmandsundersøgelsen er desværre behæftet  

 med store problemer). Konkluderende hedder det, at der er tegnet »et  

 billede af forholdsvis svage og svækkede politikere og forholdsvis stærke  

 organisationer og embedsmænd«.
Niels Åkerstrøm Andersen Danmark: Forvaltningspolitikkens udvikling og Danmark:  

 Forvaltningspolitiske strategier in: Per Lægreid og Ove K.
Pedersen (red.)  

 Forvaltningspolitik i Norden Jurist- og økonomforbundets forlag, 1994 Artiklerne er et led i et nordisk komparativt projekt.
Gennem analyserne  

 af kommissionsbetænkninger og ministerielle oplæg gennem de sidste 50 år  

 vises, at forvaltningspolitikken forandres både med hensyn til midler og mål.  

 I modsætning til tidligere er den polycentrisk, stærkt varierende efter  

 sektorer, embedsmandsstyret, ikke formaliseret, dvs. antallet af  

 »gråpapirer« eller ministerielle policypapirer er stigende, rettet  

 mod meningsdannelse og politikformulering snarere end mod konkrete interne  

 forvaltningsreformer.
Også interesseorganisationers og politikeres  

 involvering i kommissionsbetænkninger har ændret sig.
De nye forhold  

 diskuteres ikke i undersøgelserne.
Det fremgår af redaktørernes efterskrift,  

 at netop menings- og institutionsdannelsesprocesserne vil være næste skridt i  

 projektet.
Disse ændringer, som tidsfestes til firserne, giver helt nye betingelser  

 for embedsmændenes kontakter og handlemuligheder.
Men de mange nye  

 beslutningcentre, ministerier, giver også politikere og organisationsfolk nye  

 betingelser.
Særligt med hensyn til interesseorganisationernes deltagelse i  

 offentlige udvalg har et andet nordisk komparativt projekt (FOFI) etableret  

 en database, som skal danne basis for studiet af nye samspilsrelationer i  

 disse udvalg, hvor politikere, embedsmænd og interesseorganisationsfolk  

 traditionelt har en fælles arena.
Projektet, som ikke er afrapporteret,  

 diskuteres i Erik Højbjerg, Frank Marcher og Karsten Ronit, Erfaringer og  

 problemer ved kortlægningen af offentlige udvalg i den danske  

 centraladministration, COS-forskningsrapport 3/1994.
Mikael Skou Andersen og Michael W.
Hansen - Vandmiljøplanen - fra  

 forhandling til symbol Forlaget Niche, 1991 Udgangspunktet er en analyse af forløbet af Vandmiljøplanens  

 tilblivelsesproces 1987. Fortolkningsrammen er en bred gengivelse af  

 ændringerne i det politiske og administrative system i firserne fra  

 forhandlingspolitik/korporative og stabile strukturer til løsere  

 netværk/opsplittede beslutningsforløb.
Både regeringens, parlamentarikernes og »embedsværkets«  

 betingelser og interne samspil ændres.
Vægten i forklaringen på sammenbruddet  

 i de forhandlingspolitiske strukturer er lagt på brede  

 samfundsudviklingstræk, mod et mere »fragmenteret service- og  

 kommunikationssamfund«, som giver »nye indflydelsesveje, nye  

 deltagelsesformer og nye måder at lave politik på«. (s.33).
Forhandlingspolitikken er kendetegnet ved stor tillid til embedsværket,  

 tætte og stabile kontakter til organisationerne.
Det nye politiske systems  

 »kortere tidshorisont« begrænser interessen for indflydelse på det  

 langsigtede bureaukratiske arbejde, men øger samtidig muligheden for at pleje  

 selvstændige bureaukratiske interesser.
Embedsværket vil være præget af  

 skiftende regeringers politiske udnævnelser og derfor blive mere uhomogent.
 Analysen af Vandmiljøplanen demonstrerer, at disse tendenser mod  

 kortsigtet symbolpolitik, opsplitning af embedsmandskorpset, frakobling af  

 forvaltningen (og tilsvarende tilkobling af Folketinget) og nye  

 interesseorganisationers entre på arenaen, var gældende - i hvert tilfælde  

 indenfor miljøpolitikken.
 Bogen slutter med diskussion af alternative milljøreguleringsformer,  

 miljøafgifter kombineret med regionale, ansvarlige forhandlingsstrukturer.
Peter Munk Christiansen Organisering i et virkemiddelperspektiv - nogle overvejelser om policy  

 netværk AKF-forlaget, 1991 Pjecen skal omtales her selv om den ikke indeholder en empirisk analyse af  

 ændringen i de politiske strukturer, fordi den overskueligt og kort skitserer  

 et af de nye forskningsparadigmer, netværket.
Det passer til den hævdede  

 forskydning fra det formaliserede til andre former for samspil.
I den teoretiske analyse af det politiske system har forskerne bevæget sig  

 væk fra halvfjerdsernes korporatismeteorier, stabile monolitiske  

 magtstrukturer, over segmenteringsteorier, stærke policy-communities inden  

 for enkelte politikområder eller såkaldte jerntrekanter (stabile relationer  

 mellem politikere, embedsmænd og interesseorganisationsfolk indenfor et  

 bestemt område - f.eks.
Iandbrugspolitikken) til område-netværk og  

 emne-netværk.
Disse er karakteriseret ved mere komplekse og løsere - men ikke  

 mindre effektfulde - relationer.
De bindes sammen af medlemmernes interesser,  

 udvælgelsen af medlemmerne og mange og varierede normer.
Der argumenteres for, at analysen af de enkelte netværk må foregå på et  

 niveau »lavere« end de traditionelle sektorer eller politikfelter,  

 fordi det er her, netværkene eksisterer.
Kun herved kan opnås en forståelse  

 af, hvordan de fungerer.
I tilknytning til dette skal nævnes Peter Munk Christiansens korte artikel  

Organisationernes rolle in: Folkestyre og forvaltning, Festskrift i  

 anledning af Nordisk administrativt forbunds 75 års jubilæum, Jurist- og  

 økonomforbundets forlag, 1994. Her refereres oplysninger fra andre  

 undersøgelser, og der konkluderes: ». . .at de traditionelle korporative  

 deltagelsesmønstre er forandret i 1980'erne.
Det kan have strukturelle  

 årsager - forbundet med ændringer i den offentlige sektors struktur og  

 opgaver - det kan have politisk-ideologiske forklaringer, og det kan endelig  

 forklares med de svage mindretalsregeringer.
Man kan imidlertid ikke af disse  

 ændringer slutte, at organisationernes indflydelse på offentlig politik er  

 svækket.
Det vil være nærliggende at forvente, at organisationerne inden for  

 nogle områder er svækket, mens deres position er styrket inden for  

 andre.«(s.63) Denne opløsning af de stabile strukturer giver sig udtryk i diskussionen  

 af Moderniseringsprogrammerne og analysen af administrationspolitikken.
Begge  

 dele vedrører i høj grad interne forandringer i forvaltningen og skal som  

 nævnt ikke uddybes her.
Blot skal ud over ovennævnte undersøgelser af Niels  

 Åkerstrøm Andersen også nævnes Torben Beck Jørgensen,  

 Administrationspolitik: Indhold, form og institutionalisering in: Folkestyre  

 og forvaltning, Festskrift op. cit., dels for sine referencer og dels for  

 sin understregning af opløsningen af forvaltningens enhed og symbolpolitikken  

 (in casu moderniseringspolitikken) som erstatning for tidligere tiders  

 (forsøg på) rationel organisationsstrukturering.
Og Torben Beck Jørgensen,  

 Offentlig organisationsteori - krav og udviklingsmuligheder in: Peter Bogason  

 (red.) Nyere tendenser i politologien - stat og forvaltning, Forlaget  

 politiske studier, 1990, for sin oversigt over nyere  

 forvaltningsvidenskabelig og organisationsteoretisk litteratur, som danner  

 grundlaget for mange af de nævnte undersøgelser.
Administrations- og moderniseringspolitikken danner en del af grundlaget  

 for centraladministrationens samspil med andre institutioner.
Det gælder også  

 ændringeme i styringsmetoder og -forestillinger i forvaltningen.
Der skal  

 henvises til sammenfatningen af mange artikler og rapporter omkring de nye  

 styringsmåder:
Torben Beck Jørgensen og Preben Melander (red.) Livet i offentlige organisationer - Institutionsdrift i spændingsfeltet  

 mellem stat, profession og marked Jurist- og økonomforbundet, 1992 Selv om vægten her er lagt på analysen af offentlige producerende  

 virksomheder og ikke på politisk-administrative og hierarkiske institutioner,  

 giver de mangeartede analyser og organisationseksempler (Det kgl.
Teater,  

 Statsfrøkontollen, Arbejdstilsynet og Rigshospitalet) et indblik i den  

 konfliktfyldte og »koalitionsprægede« virkelighed i dele af den  

 sønderdelte eller subsektoropdelte forvaltning - der, hvor sondringen mellem  

 privat og offentlig, forvaltning og produktion bliver meget sløret.
Nye  

 muligheder og konflikter for dele af forvaltningen vil måske smitte af på  

 andre dele af denne.
I de nye konflikt- og koalitionsfyldte omgivelser spiller de uformelle  

 strukturer og normer blandt forvaltningens embedsmænd stor rolle.
Grønnegård  

 Christensen og Finn Brun undersøgte dette med oplysninger fra de foregående  

 årtier (in: Lennart Lundquist og Krister Ståhlberg, Byråkrater i Norden,  

 Åbo 1983). Grønnegård gjorde sig i Mandariner og ministre (Politica 1983)  

 nogle bevidst ikke empirisk efterviste overvejelser over topbureaukraters  

 adfærd, som er værd at nævne, fordi de trods deres foreløbige karakter har  

 skabt indtrykket af »sikker viden«.
Det samme gælder Grønnegård og  

 Rolf Geckler, På vej mod en ny embedsmandsstat? in: Geckler og Grønnegård  

 Christensen, på ministerens vegne, Gyldendal 1987. Der er få  

 undersøgelser af emnet.
Jørgen Grønnegård Christensen og Marius Ibsen Bureaukrati og bureaukrater Systime, 1991 Viderefører de tidligere undersøgelser med aktuelle tal for forvaltningens  

 »organisationskultur«.
Karrieremønstre og uddannelsesbaggrund er  

 undersøgt.
Undersøgelsen er ikke omfattende nok til konklusioner om  

 holdningsdannelsen hos embedsmændene, men bekræfter formodningerne om  

 identifikation med institutionen og sektoren og om positive opfattelser af  

 samspillet med interesseorgansationerne.
Men som Grønnegård og Christiansen  

 konkluderer i en senere undersøgelse: »Noget fuldgyldigt svar på  

 spørgsmålet om ændringer i samspilsnormerne i 1980'erne kan ikke gives.  

 Dertil er problemet ikke tilstrækkeligt dokumenteret«. (Forvaltning og  

 omgivelser s. 87) Det gælder også eventuelle ændringer fra slutningen af  

 firserne i embedsmandssocialiseringen.
Spørgsmålet om interesseorganisationernes indflydelse var tidligere i  

 fokus for studiet af centraladministrationen.
En del af undersøgelserne  

 falder inden for de sidste 10 år, men bygger på oplysninger fra tidligere.  

 For at understrege den historiske forandringsproces skal først omtales.
Birgit Nuchel Thomsen Studier i samspillet mellem interesseorganisationer, centraladministration  

 og rigsdag.
En oversigt in: Thomsen, Eriksen, Hertz, Hjorth, Samspillet  

 mellem organisationer og stat, Rigsarkivet 1987 Artiklen giver som en ramme for studier inden for indenrigsministeriets og  

 handelsministeriets område 1879-1950 en oversigt over  

 interesseorganisationsforskningen frem til midten af firserne.  

 Indflydelsesforskningen har beskæftiget sig mest med »hvem, der er  

 aktører, men man har endnu ikke vist hvorledes organisationerne spiller  

 sammen med beslutningstagerne«.
Gennem artiklen - og de 4 konkrete  

 historiske undersøgelser - forsøges den »faktiske indflydelse«  

 vist.
Konklusionen er, at organisationerne har deltaget »livligt« i  

 den politiske beslutningsproces hele dette århundrede, men at vurderingen af  

 deres faktiske indflydelse i de sammenhænge, som er studeret, er mere  

 forbeholden.
Samspilsmønstre og indflydelse varierede fra område til område  

 og over tid.
Jacob Buksti Organisationernes folk, Om interesseorganisationerne og deres  

 repræsentanters rolle i i forhold til den politiske beslutningsproces Forlaget Politica, 1984 Undersøgelsen var en del af det store projekt om den politiske  

 beslutningsproces i Danmark.
Den behandler dels interesseorganisationernes  

 funktionsmåder, rekruttering, interne opgaver og strukturer og  

 indflydelseskanaler på det øvrige politiske system, partier, Folketing og  

 forvaltning. (Den er således en parallel til Erik Damgårds analyse af  

 Partigrupper, repræsentation og styring fra 1982, som behandler  

 interesserepræsentationen gennem partierne). Forholdet til  

 centraladministrationen belyses ikke blot gennem den formelle repræsentation  

 i udvalg, som er i fokus i de senere undersøgelser, men gennem  

 spørgeskemaundersøgelse hos organisationsrepræsentanterne.
Desuden er  

 undersøgelsen især rettet mod forskellene i de forskellige  

 organisationstypers relationer i modsætning til senere undersøgelser, som  

 mere interesserer sig for forskellene iblandt centraladministrationens  

 sektorer.
 Organisationsrepræsentanterne vurderer kontakten med forvaltningen direkte  

 eller gennem kommissioner mere positivt end kontakten til politikeme i  

 forhold til indflydelse på den politiske beslutningsproces.  

 Arbejderorganisationerne synes mere positive over for direkte politiker- og  

 regeringskontakter (undersøgelsen blev foretaget under socialdemokratisk  

 regering). I undersøgelsen er også gengivet forvaltningens/embedsmændenes  

 vurderinger af en række centrale politiske spørgsmål hhv. vurderinger af  

 magtens fordeling.
Søren Viemose Lobbyisme Gyldendal, 1990 I de indledende afsnit gives en oversigt over den særegne danske  

 (skandinaviske) lobbyisme.
Grundet de danske interesseorganisationers tætte  

 integration i det politiske system har en mere traditionel ekspertbåret  

 lobbyisme udviklet sig sent.
Arbejdet har været varetaget af valgte ledere.  

 Organisationernes eksperter og ministeriernes eksperter forhandler med  

 hinanden.
Tænketanke og private forskningsinstitutter er måske sammen med  

 eksperterne ved at blive en ny del af samspillet mellem organisationer og det  

 politisk-administrative system.
En del af den viden, lobbyisten stiller til  

 rådighed, kunne måske også produceres i embedsværket.
Det foreslås som et  

 modtræk mod den stigende magt, som tilfalder de nye organisationsfolk.
Et andet komplicerende forhold er blevet fremholdt for nylig: Måske er  

 kategorier som politiker, embedsmand, organisationsleder osv. for generelle.  

 Det er vist for organisationer og sektorer, men Torben K.
Jensen, Politik  

 i praksis, Samfundslitteratur 1993, viser, at politikere i selvforståelse  

 og i praksis også reagerer, handler og influerer meget forskelligt.
Der søges  

 opstillet en typologi på baggrund af interview med folketingspolitikere, som  

 støtter og komplicerer sektoriseringstesen.
 En enkelt politiker har i perioden givet sin vurdering af forholdet mellem  

 ministre og embedsmænd, Poul Nielson, Politikere og embedsmænd, Danmarks  

 Forvaltningshøjskoles forlag, 1991. Han beskæftiger sig især med de nye  

 forhold, som sætter den klassiske model for samspillet under pres.
Til de tidligere nævnte forandringer i det politiske system skal i  

 vurderingen af denne undersøgelse også lægges de fundamentale nye forhold  

 blandt mange store interesseorganisationer.
Buksti understreger selv  

 foranderligheden i indflydelsen og forskelligheden mellem sektorerne og  

 dermed i samspillet. (Jf. ovenfor om Munk Christiansen, Organisationernes  

 rolle).
I denne forbindelse skal nævnes et element i Ole P.
Kristensens  

 afhandling Væksten i den offentlige sektor, Jurist- og økonomforbundets  

 forlag, 1987. I en spørgeskemaundersøgelse fra 1980 (refereret i kapitel  

 3) undersøges bl.a. embedsmændenes »bidrag« til asymmetrien i de  

 offentlige udgiftsbeslutninger.
Problemet opstår ved, at de kræfter, der  

 støtter udgiftsbeslutninger er systematisk stærkere end de kræfter, der  

 modarbejder stigende udgifter.
Et eksempel i relation til  

 centraladministrationen er, at der i forvaltningen til stadighed produceres  

 meget detaillerede forslag til forbedringer og udvidelser af de offentlige  

 aktiviteter, mens der ikke på samme måde automatisk produceres spareforslag.  

 Undersøgelsen bekræfter eksistensen af asymmetrien og viser bl.a., at  

 embedsmændene samtidig med at de mener, at det samlede udgiftsniveau er for  

 højt, ikke mener at besparelser kan finde sted inden for deres område.  

 (Undersøgelsen er for så vidt angår embedsmændenes holdninger desværre som  

 nævnt under Damgård 1984 problematisk).
 Også Jørgen Grønnegård Christensen gennemførte i slutningen af  

 halvfjerdserne en undersøgelse af embedsmænds holdning til deres omgivelser,  

 herunder en vurdering af interesseorganisationer og Folketingets stående  

 udvalg. (Kapitel 7 i Centraladministrationen: Organisation og politisk  

 placering, Jurist- og økonomforbundets forlag, 1980). Konklusionen  

 understreger samspillets tætte og stabile karakter, samt etableringen af  

 uformelt normsæt, der er sideordnet med de formelle regler og som gør  

 inddragelsen af interesseorganisationer til ikke blot en regel men en pligt.
Jens Hoff (red.) Stat, kultur og subjektivitet - elementer til en  

 moderne klasseanalyse, Forlaget politiske studier, 1985 indeholder  

 studier af Jens Hoff, Sven Bislev og Jørgen Goul Andersen, som søger at  

 foretage en bredere bestemmelse af de offentligt ansattes interesser,  

 differentieringen imellem dem og udviklingen af deres organisationer.
Hans  

 Jørgen Nielsen og Jens Hoff, Offentligt ansattes faglige aktivitet og  

 holdninger, Institut for Statskundskab, Københavas Universitet,  

 Forskningsrapport 1991/3 finder, at især de »godt uddannede« er  

 bedre organiseret set i relation til den private sektor og i international  

 sammenligning.
Den bedre organisering tjener både de ansatte og  

 arbejdsgiveren.
Udviklingen fra den mere entydige funktion som embeds- og tjenestemand til  

 statslig lønarbejder med store interesseforskelle internt behandles senest af  

Dorte Pedersen, Offentlig løn, Samfundslitteratur, 1993. Her behandles  

 også effekterne af, at løn- og arbejdsvilkår opsplittes og forhandles  

 decentralt - i endnu et forhandlingsspil, hvor embedsmændenes fagforening  

 spiller en stor rolle.
Endelig skal henvises til en lille overset artikel,  

Mogens Nygård Christoffersen, Magtens mænd - om rekrutteringen til  

 magtfulde poster in: Samfundsøkonomen 5/1987. Den statistiske analyse  

 insisterer mod den herskende opfattelse på, at den skæve sociale rekruttering  

 gennem uddannelsessystemet fortsætter i embedsmandssystemet.
Men meget kan  

 have ændret sig siden »85.
En af de mest omfattende nyere analyser af virkningen af  

 interesseorgansationernes samspil med centraladministrationen er Ove K.
Pedersen Den sønderdelte stat COS-forskningsrapport 8/1991 I en omfattende litteraturgennemgang vises, at det politiske system er  

 blevet mere differentieret og komplekst.
Den formelle enhed i forholdet  

 mellem politisk styring og forvaltning kombineres med dannelse af segmenter  

 og institutionelle netværk.
Gennem integrationen af interesseorganisationer i  

 den offentlige forvaltning gennem dette århundrede og især efter »45 er  

 der opstået stadig mere komplekse kombinationer af forskellige offentlige,  

 semioffentlige og private retsformer.
Etableringen af segmenter diskuteres gennem en diskussion af den udbredte  

 segmenteringsteori, men det er især dannelsen af, hvad der kaldes  

 institutionelle netværk, der bryder med forvaltningens enhed og  

 legalitetsprincippet.
De er ikke underlagt ressortområder,  

 overunderordnelsesforhold, og kombinerer offentlige, halvoffentlige og  

 private institutioner.
Grænserne mellem privat og offentlig, mellem politik  

 og administration, sløres og forandres kontinuerligt.
Den multi-centrerede  

 forvaltning har ingen autoritativ myndighed, men fungerer via forhandling.
Forfatteren har udviklet disse teser i en række bøger og senest i bogen  

Demokratiets lette tilstand, Spektrum 1994. Bogens tema er langt  

 bredere end denne oversigts emne, men i to afsnit (s. 140-159, 189-225)  

 diskuteres centraladministrationen og dens forhold til det øvrige politiske  

 system.
Her sammenfattes teserne om den forhandlingsøkonomiske centerløse  

 (ikke længere blot poly-centriske) stat.
Bogens form er essayistisk, men  

 gennem de tidligere bøger, sidst Privat politik, Samfundslitteratur,  

 1992, gives den teoretiske og empiriske baggrund for de tilspidsede og  

 teseagtige formuleringer, samt relationen til tidligere forskningsresultater.
Udover den nævnte dannelse af institutionelle netværk er der sket en  

 opsplitning og udvidelse af det politiske system i en række selvstændige  

 »konstitutioner«, hvoraf den »transnationale« er den  

 nyeste, eksemplificeret i institutionaliseringen af spillereglerne omkring  

 markedsudvalget, mandatpolitikken i Ministerrådet, og opsplitningen af  

 forvaltningen i denne nye dimension, som giver lejlighed til tværsektoriale  

 sektorer.
Forhandlingsspillene multipliceres, konsensusmaskinen integrerer  

 den udøvende magt og de organiserede interesser med de forskellige segmenter  

 af den politiske magt.
Udviklingen ses at pointere tidligere udviklingstræk, eksponere nye  

 muligheder og nye farer for det traditionelle politiske system.  

 Centraladministrationen er blevet oversvømmet af politikken.
Tidligere  

 distinktioner forsvinder eller bliver formalistiske, omgået af det hektiske,  

 vanskeligt registrerbare forhandlings- og kompromisspil.
Bogen indeholder en  

 række reformforslag, som vedrører det her behandlede emne.
Jørgen Goul  

 Andersen har i sin bog Politik og samfund i forandring, Columbus, 1993,  

 som er skrevet i samme brede essayistiske eller ikke akademiske stil, tre  

 store afsnit, som berører emnerne, Folketing og regering, offentlig  

 forvaltning og interesseorganisationerne og velfærdsstaten under omstilling  

 (s. 163-246). Overvejelserne bygger meget på Damgård (1990), som videreføres,  

 og Grønnegård og Munk Christiansen (1992), men understreger meningsdannelsen  

 og gennemførelsesprocessen, den stigende kompleksitet i det politiske system  

 og skiftet fra »hårde til bløde styringsformer«.
Tim Knudsen har i Den danske stat i Europa, Jurist- og  

 økonomforbundets forlag, 1993, koncentreret sig om de lange historiske  

 linier i udviklingen af den danske stats og centralforvaltnings særtræk.
Ved  

 hele tiden at drage sammenligninger til andre europæiske lande og EF sættes  

 det danske politiske systems særtræk i en belysning, der muliggør  

 diskussionen af alternativer.
Stig Ree, Bedre politisk ledelse, Nyt nordisk forlag, 1986, er  

 gået næsten stik modsat til værks.
I en aktionsforskningspræget undersøgelse  

 gives en vurdering af en lang række cases fra kommuner, styrelser, partier,  

 ministerier og politikere, hvor beslutningsprocessen ses i forhold til en  

 række variable, politisk troværdighed, administrativ effektivitet og politisk  

 sproglig evne.
Formålet er at opnå en næsten intuitiv forståelse af den  

 politiske ledelses karakter.
Overvejelserne i forhold til politikere og  

 centralforvaltning får derved sammen karakter som Grønnegårds essayistiske  

 refleksioner i »Mandariner og ministre«.
Afslutningsvis skal tre mere afgrænsede undersøgelser nævnes.
Men det skal  

 understreges, at der ud over de nævnte publikationer findes adskillige, som  

 behandler afgrænsede sektorer i det politisk-administrative system,  

 teknologipolitik, industripolitik, erhvervs- og arbejdsmarkedpolitik,  

 socialpolitik, miljøpolitik.
I disse behandles ud fra de grundsynspunkter,  

 som er fremlagt ovenfor, disse sektorers særlige forhold.
Som eksempel på, at  

 de særlige forhold ikke kun knytter sig til relationen mellem netværkets  

 dele, men også vedrører forskellige organisationskulturer internt i hver  

 enkelt del, kan nævnes Jane Larsen og Majken Schultz, Bureaukrati og  

 videnskab - organisationskulturer i centraladministrationen, Forlaget  

 politiske studier, 1984. Her fremhæves eksistensen af flere sideordnede  

 »kulturer« indenfor socialministeriets område og deres sammenhæng  

 med beslutningsprocesserne i forvaltningen.
Det giver flertydige  

 beslutningsprocesser, som er afhængige af timing, emne, afdelingernes  

 historie i lige så høj grad som de formelle strukturer.
Jørgen Grønnegård Christensen Den usynlige stat Gyldendal 1991 Den usynlige stat er den regulerende i modsætning til den  

 serviceproducerende (gode) stat.
Bogen er som antydet i denne modstilling et  

 liberalt opgør med den socialdemokratiske velfærdsstats dirigistiske sider,  

 en parallel til Ove K.
Petersens og Ritt Bjerregårds »lette  

 tilstand«.
Men den er først og fremmest en undersøgelse af de borgerlige  

 regeringers regelforenklingskampagner i firserne.
De mere end 2000  

 forenklingsforslag er registreret og vurderet ud fra tilblivelsesproces,  

 gennemførelsesprocent, embedsmænds, politikeres og organisationers påvirkning  

 af forløbet.
Centraladministrationen gjorde hvad der var nødvendigt for dem, men heller  

 ikke mere.
Deres mest positive hold var en stor portion skepsis, som også  

 prægede erhvervsorganisationer og kommunale interesser.
Det vises hvorledes  

 de forskellige ressortministre og embedsmænd og deres forskellige omgivelser  

 - giver modsætninger og stilstand i kampagneforløbet.
I en serie  

 enkeltanalyser vises, hvordan embedsmandstræghed eller  

 ressortinteresser/professionelle ditto gør regelforenkling til en sej affære.  

 Og som for at føje spot til det delvise nederlag for forenklingskampagnen  

 vises det, at regelproduktionen i samme periode steg. Årsagerne i rutiner,  

 uformelle normer, stærke organiserede interesser og parlamentariske forhold  

 afsøges gennem samtidig kritik af det etablerede forhandlingsøkonomiske  

 system.
I en afsluttende kommentar tages den asymmetriske regelproduktion op: De  

 som ser fordelene har adgang til forhandlingsprocessen.
Og konsekvenserne af  

 den usynlige stats regulering er ikke altid lette at få øje på.
Derfor gives  

 den ny regulering bedre odds end dereguleringen.
Det er forsøgt at angive nye  

 reglers økonomiske og administrative omkostninger, »Det virker  

 ikke«.
I stedet foreslås at udvikle et net af private tænketanke og  

 uafhængige analyseinstitutter, som kan producere »gedigne og  

 politikrelevante analyser af myndighedernes politik og deres  

 konsekvenser.« Et eksempel på en sådan privat tænketank er Forum for industriel  

 udvikling, som udgav Den offentlige sektors rolle i 90'ernes samfund -  

 forslag til en offensiv strategi, Kbh. 1990. Modellen er konkurrence og  

 mindre styring.
Udgangspunktet er, at politikerne skal koncentrere sig om den  

 overordnede styring og overlade konkurrencen og markedet at styre resten.
Den  

 meget uensartede offentlige sektor erkendes, men der er ingen diskussion af  

 netværk og forholdet mellem organisationer, forvaltning og politikere.
Holger Hansen, Folketingets stående udvalg, Jurist- og  

 økonomforbundets forlag, 1985. Undersøgelsen omfatter en mindre del af de  

 stående udvalg, som sammenlignes med udvalgsarbejdet på samme områder i  

 midten af tresserne.
De ændrede arbejdsformer og den stigende indflydelse i  

 forhold til ministre og forvaltning diskuteres og der stilles forskellige  

 reformforslag.
Forfatteren er kritisk over for de stående udvalgs tendens til  

 kontrol med forvaltningens konkrete afgørelser.
Også de nye magtforhold  

 mellem styrelser, som kan handle direkte i forhold til Folketinget og  

 ministrene undersøges.
Lars Busck, Folketingets kontrol med forvaltningen, G.E.C.Gad,  

 1988. Denne meget detaillerede retlige undersøgelse omfatter alle dele af  

 Folketingets virksomhed.
Det er dels en samlet oversigt over retstilstanden,  

 en registrering af forskellen mellem den formelle og den reelle tilstand, og  

 samtidig en diskussion af mange af de retlige problemer, som de nye former  

 for samspil mellem parterne rummer.
Kommentarerne række også ud til andre  

 aktører på scenerne: »Folketingets kontrol med forvaltningen er. . .  

 samtidig en (demokratisk velmotiveret) kontrol med den måde, hvorpå  

 organisationerne øver indflydelse på forvaltningen«.
Undersøgelsen er interessant som et ikke-politologisk indlæg i debatten.  

 (Forfatteren er jurist og var ansat hos Ombudsmanden). Der er derfor mange  

 kontrære iagttagelser i forhold til den herskende videnskabelige mening,  

 f.eks. følgende opposition til Grønnegårds generelt accepterede påstand om  

 ministrene som ofte viljeløse udtryk for ministerielle særinteresser:  

 »Ministre er først og fremmest politikere.
Oftest har de en lang  

 karriere som folketingsmedlemmer bag sig.
Deres placering som ministre og  

 dermed forvaltningschefer er i alle tilfælde forbigående og afhængig af  

 udfaldet af næste folketingsvalg.
De indgår således i et skæbnefællesskab,  

 som omfatter alle, der har gjort politik til deres hovederhverv. . .  

 Menneskeligt og socialt er ministre langt nærmere forbundet med Folketinget  

 end med det embedsapparat, de er chefer for«. s. 45).
Bilag 18 VALG og VÆLGERADFÆRD udarbejdet af Hanne Rasmussen, fuldmægtig, Folketingets Bibliotek,  

 Arkiv og Oplysningstjeneste Valgforskningen, dvs. studier af vælgernes adfærd i forbindelse med valg  

 og årsager til ændringerne heri, startede i Danmark i 1960'erne.
Gallup har  

 analyseret valgene siden 1957 og fra begyndelsen af 1970'erne har Statens  

 samfundsvidenskabelige Forskningsråd ydet tilskud til, at forskere ved Århus  

 og Københavns Universiteter har kunnet studere samtlige valg.
Datamaterialet  

 findes på Dansk Data Arkiv i Odense.
Selve interviewundersøgelserne blev i de  

 første år gennemført af Socialforskningsinstituttet (SFI), senere af Gallup  

 og AIM.
I 1970'erne blev der forsket en del i årsager til de nye partiers  

 fremkomst, især Fremskridtspartiet og dets vælgerbasis var genstand for mange  

 studier.
Et samlet overblik over valgforskningen siden 1970 findes i en  

 bibliografi: Danske politiske partier 1970-92. En bibliografi ved Jørgen  

 Elklit, Gorm Willemoes Jensen og Karen Prehn, Institut for statskundskab  

 1992. Af sammenfattende fremstillinger om forskningen i 1970'erne kan især  

 nævnes:
Borre Ole, H.J.
Nielsen, Sauerberg og Worre: Vælgere i 70'erne.  

 Resultater fra interviewundersøgelser ved folketingsvalgene 1971, 1973, 1975,  

 1976 + tillæg om valget i 1977.
Borre, Ole H.J.
Nielsen, Sauerberg, Worre: Efter vælgerskreddet,  

 1983. Analyser af folketingsvalget 1979.
 Forskergruppen vedrørende den politiske beslutningsproces i Danmark  

 udsendte i 1980 en publikation: Folkets veje i dansk politik, der handlede om  

 vælgerbefolkningens politiske aktiviteter og opfattelser baseret på  

 undersøgelser fra 1977.
Valgstudierne har formet sig som studier af de enkelte valg, studier af de  

 enkelte partiers vælgermæssige opbakning og studier af mere generelle og  

 tidsmæssige udviklinger.
Der har været fokuseret på forskellige aspekter af  

 vælgeradfærd, på indflydelsen fra social klasse, alder og køn og på  

 forskellige grupper af vælgere, især de unge og kvinderne.
Endelig er der  

 foretaget sammenligninger af kommunevalg og amtsrådsvalg med folketingsvalg,  

 og de forskellige EF-afstemninger er også analyseret, se i øvrigt mere om  

 dette i afsnittet om internationaliseringen.
Om vælgernes græsrodsdeltagelse,  

 se afsnittet om organisationer og bevægelser.
Alle studier bygger på de generelle vælgerundersøgelser.
Studierne er ikke  

 helt nye, således findes endnu ingen videnskabelige studier af, hvor Venstre  

 henter sine mange nye vælgere.
 Litteratur 1984-1994 om vælgeradfærd:
Bille, Lars: De uregerlige vælgere: valgkamp, medier og vælgere  

 ved folketingsvalget 1990, 1992 Borre, Ole: Politiske generationer i To folketingsvalg.
 Borre, Ole: Træk af den danske vælgeradfærd 1971-84 i Valg og  

 vælgeradfærd.
 Dahlerup, Drude: Kvinderne - en ny vælgergruppe i Valg og  

 vælgeradfærd.
 From voters to participants, red Gundelach/Siune, 1992.
 Glans, Ingemar: Langtidsudviklingen i dansk vælgeradfærd i To  

 folketingsvalg.
Goul Andersen, Jørgen: Class voting revisted i From voters to  

 participants, red.
Gundelach/Siune, 1992.
 Goul Andersen, Jørgen: Klasseløse vælgere i Valg og vælgeradfærd.
 Goul Andersen, Jørgen: Kvinder og politik, 1984.
 Goul Andersen, Jørgen: Konservatismen, vælgerne og velfærdsstaten,  

 1985 29 sider.
 Goul Andersen, Jørgen: Partierne, klasserne - forskydninger i  

 1970'erne, Økonomi og Politik 1983 s. 274-86.
 Goul Andersen, Jørgen: Social klasse og parti i To folketingsvalg.
 Goul Andersen, Jørgen: Vælgernes holdninger til den offentlige  

 udgiftspolitik i Karl-Henrik Bentzon (red.): Fra vækst til omstilling, 1988.
Goul Andersen, Jørgen: Vælgerudviklingen.
Danmark fra 1960'erne  

 til 1980'erne, 1987.
 Goul Andersen, Jørgen: Vælgernes vurderinger af kriseårsager i  

 Eggert Petersen: De trivsomme og arbejdsomme danskere, 1991 s. 61-80.
 Nannestad, Peter: Reactive Voting in Danish General Elections  

 1971-79, 1989.
 Nannestad, Peter: Dimensioner i vælgernes opfattelse af  

 partisystemet i Valg og vælgeradfærd.
 Nielsen, Hans Jørgen: Vælgersamtalerne i Vi og vore Politikere s.  

 272-321.
 Risbjerg Thomsen, Søren: National Impact on Local Elections.  

 Blowing in the Wind? i From voters to participants, 1992.
 Risbjerg Thomsen, Søren: Danish elections 1920-79: a logit  

 approach to ecological analysis and inference, 1987.
 Risbjerg Thomsen, Søren: Kommunale valg i Valg og vælgeradfærd.
 Risbjerg Thomsen, Søren: Udviklingen under forholdstalsvalgmåden  

 1920-84 i Valg og vælgeradfærd, 1984.
 Svensson, Palle: De unge - en ny vælgergruppe i Valg og  

 vælgeradfærd.
Svensson, Palle: Vælgernes syn på det danske demokrati i To  

 Folketingsvalg.
Red af Jørgen Elklit og Ole Tonsgaard, 1989.
 Togeby, Lise: Politik også en kvindesag, 1984.
Togeby, Lise: Politiseringen af kvinderne og kvindespørgsmålet i  

 To folketingsvalg Tonsgaard, Ole: Højre og venstre i dansk politik i Valg og  

 vælgeradfærd.
 Tonsgaard, Ole: Vælgervandringer og vælgerusikkerhed i To  

 folketingsvalg.
Valg og vælgeradfærd.
Studier i dansk politik red af Jørgen E1klit  

 og Ole Tonsgaard, 2. udg 1986.
 Vi og vore politikere, Jørgen Goul Andersen et al., 1992.
 Viby Mogensen, Gunnar: Kan vi stole på politikerne?, 1992.
 Worre Torben: Dansk vælgeradfærd, 1987.
 Worre, Torben: Vælgernes kryds i Økonomi og Politik, 1987 s.  

 70-82.
Vælgeradfærd generelt og over tid Valg og vælgeradfærd.
Studier i dansk politik red af Jørgen Elklit og Ole  

 Tonsgaard, 2.udg 1986 og To Folketingsvalg.
Red af Jørgen Elklit og Ole Tonsgaard, 1989  

 giver tilsammen en behandling af danske vælgerholdninger og dansk  

 vælgeradfærd i en periode, der strækker sig fra begyndelsen af 1970'erne til  

 slutningen af 1980'erne og er en slags opsummering på den eksisterende  

 forskning.
 Redaktørerne er lektorer på Århus Universitet.
 Begge bøger er antologier, der består af kapitler om forskellige emner,  

 disse vil være behandlet systematisk nedenfor.
 Søren Risbjerg Thomsen, lektor på Århus Universitet, har i Valg og  

 vælgeradfærd skrevet om Udviklingen under forholdstalsvalgmåden (1920-84).
 Problemstilling: Udviklingen i vælgeradfærden undersøges gennem en  

 undersøgelse af partiernes stemmeandele og valgdeltagelsen.
 Konklusion: Han forklarer udviklingen i vælgeradfærden på den ene side ved  

 at lægge vægt på udviklingen i klasseforholdene og på den anden side ved at  

 se på, hvilke partier der har varetaget regeringsmagten, og hvordan  

 samarbejdet mellem partierne har været i de enkelte valgperioder.
 Ole Borre: Træk af den danske vælgeradfærd 1971-84 i Valg og vælgeradfærd.
 Forfatteren er lektor på Århus Universitet.
 Problemstilling: Han forsøger at sammenfatte udviklingen i perioden på  

 baggrund af vælgerundersøgelserne af de syv folketingsvalg.
 Metode: I undersøgelsen fokuseres på nogle indikatorer for den samlede  

 vælgerbefolknings adfærdsmæssige og bevidsthedsmæssige udvikling.
Konklusion: Undersøgelsen viser en bølge af partiskift og ubeslutsomhed  

 blandt vælgerne i begyndelsen af perioden ledsaget af en udbredt mistillid  

 til den politiske ledelse.
Vælgerne drog dog ikke den konsekvens, at de  

 vendte sig bort fra det parlamentariske system og dets organisationer som  

 helhed.
Undersøgelsen viser, at den politiske interesse og diskussion ved de  

 fleste af valgene var meget intens, og at vælgerne knyttede bånd til de nye  

 partier og dermed konsoliderede det nye mangepartisystem.
Selv om nogle af de  

 traditionelle vælgerbaser er gået i opløsning, er der skabt nye vælgerbaser,  

 der mere bygger på ideologisk fællesskab end socialt fællesskab.
Endelig  

 bemærkes, at vælgernes opfattelse af sig selv på en højre-venstre skala  

 spiller en dominerende rolle for partivalget, og at det er et fænomen, som  

 har voksende betydning.
 Worre, Torben: Dansk vælgeradfærd, 1987. Torben Worre er cand.scient.pol.  

 og lektor ved Historisk Institut, Institut for Samtidshistorie, Københavns  

 Universitet.
 Problemstilling: Worre ønsker at analysere de grundlæggende og varige træk  

 i dansk vælgeradfærd, og hvordan danskerne opfylder vælgerrollen, og ikke kun  

 at begrænse sig til forklaringer på aktuelle stemmeforskydninger.
Metode: Hans data er interviewdata fra folketingsvalgsundersøgelserne fra  

 1971-84. Bogen bygger på den opfattelse, at mange væsensforskellige, men ofte  

 indbyrdes sammenhængende faktorer er relevante for forståelsen af  

 vælgeradfærd.
Hvilke der er de vigtigste, afhænger af, hvilke sider af  

 vælgeradfærden man vil forklare.
Bogens samler sig om to emnekredse: 1.  

 vælgeradfærd og beslutningsproces i almindelighed på tværs af partiskel. 2.  

 skillelinjerne mellem partierne, dvs. med forskellene på deres vælgerkorps.
Konklusion: Undersøgelsen viser både kontinuitet og forandring.
Det meget  

 stabile danske partisystem er i de senere årtier blevet mere flydende.
Der er  

 sket meget store forskydninger i partiernes vælgertilslutning fra valg til  

 valg, men svingningerne foregår inden for visse vide rammer, idet den  

 overordnede ligevægt mellem højre og venstre side af partispektret ikke er  

 blevet rokket.
Der synes ikke bag de voldsomme korttidssvingninger at kunne  

 spores nogen langtidsforandring af strukturen i partisystemet.
Partisystemets  

 oprindelige snævre tilknytning til den sociale struktur præger stadig  

 vælgeradfærden, men klassepræget er aftaget.
Mens vælgeradfærden således  

 udviser stor ustabilitet på kort sigt, er der ikke i valgundersøgelserne  

 grundlag for at påvise nogen grundlæggende strukturændringer i det danske  

 partisystem i de seneste årtier.
Det er orienteret efter de samme sociale,  

 ideologiske og parlamentariske skillelinjer som hidtil, men den enkelte  

 vælger er mindre bundet til faste tilhørsforhold og derfor mere modtagelig  

 for skiftende påvirkninger.
 Worre, Torben: Vælgernes kryds, Økonomi og Politik, 1987 s. 70-82.
 Worre belyser i denne artikel spørgsmålet om, hvad der bestemmer  

 partivalget blandt danske vælgere, og hvad der sker under en valgkamp.  

 Undersøgelsen er baseret på interviewdata fra vælgerundersøgelserne.
Han konkluderer, at næsten halvdelen af de danske vælgere er  

 grænsevælgere, der ikke har afgjort deres partivalg endeligt, når der  

 udskrives valg.
De kan med andre ord påvirkes under valgkampen.
 Artiklen påviser også, at der eksisterer en overordnet balance mellem  

 højre og venstre i dansk politik, som ikke påvirkes meget af den individuelle  

 ustabilitet og partiernes svingende stemmetal.
 Peter Nannestad: Dimensioner i vælgernes opfattelse af partisystemet i  

 Valg og vælgeradfærd.
 Peter Nannestad: Reactive voting in Danish General Elections 1971-79,  

 1989.
 Tese: I begge studier ønsker forfatteren, der er professor i statskundskab  

 ved Århus Universitet, at undersøge, om det er muligt at påvise eksistensen  

 af en rimeligt klar, velstruktureret og stabil opfattelse af partierne i det  

 danske partisystem efter 1973 hos den danske vælgerbefolkning og dermed  

 underbygge hans tese om, at vælgerne reagerer rationelt.
 Metode: Han tager udgangspunkt i data fra vælgerundersøgelserne og  

 foretager en selvstændig undersøgelse af, om vælgernes opfattelse af  

 partiernes indbyrdes forhold og deres placering i forhold til partisystemets  

 konfliktdimensioner svarer til den adfærd, partierne faktisk udviser, hvilket  

 han undersøger gennem en analyse af partiernes adfærd ved 3. behandling af  

 regeringens lovforslag.
I undersøgelsen har han brugt data fra valgene 1971-79 og set på  

 afstemningsresultater i Folketinget.
Partiernes positioner er derefter tegnet  

 ind på et flerdimensionelt kort.
Data, der måler vælgernes sympati med et  

 parti (termometerdata) er tegnet ind på et andet kort.
De to kort med  

 henholdsvis partiernes positioner og vælgernes opfattelse er derefter  

 sammenholdt.
Konklusion: Hans konklusion er, at der i vælgerbefolkningen i 1970'erne  

 var en rimelig klar og velstruktureret opfattelse af partisystemets struktur  

 og de enkelte partiers placering i forhold til hinanden og i forhold til  

 partisystemets konfliktdimensioner, og at der var høj grad af  

 overensstemmelse mellem partiernes faktiske adfærd og vælgernes opfattelse af  

 partierne.
Gennemsnitsvælgeren synes at være i besiddelse af de nødvendige  

 vidensmæssige forudsætninger for at kunne handle rationelt.
Han vender sig  

 imod, at partiidentifikation eller vanetænkning skulle være vigtige til at  

 forklare vælgeradfærd, men også mod klasseteorier, fordi de ikke giver megen  

 plads til vælgernes rationalitet.
Han mener, at vælgernes præferencer er temmelig uforanderlige, men  

 partierne flytter sig for at opfange vælgerne.
Vælgerne vidste, hvad de havde  

 at vælge imellem, og handlede rationelt.
Han konkluderer, at hypotesen om  

 rationel stemmeafgivning har empirisk belæg.
Bille, Lars: De uregerlige vælgere.
Valgkamp, medier og vælgere ved  

 folketingsvalget 1990, 1992 er skrevet af tre lektorer ved Københavns  

 Universitet, Institut for Statskundskab: Lars Bille, Hans Jørgen Nielsen og  

 Steen Sauerberg.
De bygger på vælgerundersøgelser fra Gallup og Danmarks  

 Radio og kommer med konkrete analyser af valget i 1990. Bl.a. har de  

 undersøgt valgkampen, hvornår vælgerne besluttede sig, stemmevandringer, og  

 hvordan de enkelte erhvervs- og uddannelsesgrupper stemte.
 Jørgen Goul Andersen: Vælgernes vurderinger af kriseårsager s. 61-80 i  

 Eggert Petersen: De trivsomme og arbejdsomme danskere, 1991.
 Jørgen Goul Andersen: Vælgernes holdninger til den offentlige  

 udgiftspolitik i Karl-Henrik Bentzon (red.) Fra vækst til omstilling, 1988.
 I »Vælgernes holdning til den offentlige udgiftspolitik i K.H.  

 Bentzon Fra vækst til omstilling« er der tale om en konkret analyse af  

 vælgernes holdning til en begrænsning af de offentlige udgifter.
To hovedteser efterprøves: 1. At meget brede og grundfæstede  

 vælgerholdninger er en vigtig - og nok den vigtigste - forklaring på, at  

 regeringen ikke er gået videre, end den gjorde. 2. At den umiddelbare  

 egeninteresse ikke er den væsentligste bevæggrund for folk.
Tilslutningen til  

 velfærdsstaten grunder sig i højere grad på kulturelle faktorer, herunder  

 ikke mindst den måde, hvorpå hverdagslivet leves.
Artiklen indledes med en oversigt over vælgernes holdninger til  

 forskellige sider af velfærdsstaten, og dette udbygges med en kort drøftelse  

 af opinionens politiske betydning.
Herefter diskuteres det, hvorledes  

 vælgerholdningerne overhovedet kan fortolkes.
I det sidste afsnit undersøges  

 forskellige forklaringer på tilslutningen til velfærdsstaten.
I den anden artikel tager forfatteren udgangspunkt i, at økonomiske emner  

 og vælgernes holdninger til dette spørgsmål er underprioriteret i  

 vælgerundersøgelserne.
Der har imidlertid været en stigende interesse for  

 sammenhængen mellem økonomien og vælgeradfærden, og der er foretaget enkelte  

 undersøgelser af makroøkonomiske faktorers effekt på tilslutningen til  

 regeringen/partierne, hvor sammenhængen mellem vælgernes vurderinger af  

 privat- og samfundsøkonomien og deres stemmeafgivning er undersøgt.
Han  

 mener, at man må forestille sig, at vælgerne langt hen ad vejen accepterer  

 midlerne til at opnå økonomiske mål, hvis de føler sig overbeviste om, at de  

 virker.
F.eks accepterede vælgerne de økonomiske indgreb under den første  

 firkløverregering, skønt de var uforklarlige ud fra traditionelle isolerede  

 undersøgelser af vælgernes holdninger til velfærdsstaten, men i høj grad  

 forståelig ud fra vælgernes stærke ønske om, at der blev gjort noget ved de  

 økonomiske problemer.
Søren Risbjerg Thomsens disputats er en metodisk afhandling, der  

 beskæftiger sig med udvikling og afprøvning af modeller til analyse af  

 officielle valgdata, han er talsmand for en økologisk analyse, hvor vælgernes  

 adfærd i geografisk afgrænsede områder er undersøgt.
Han slutter fra  

 sammenhænge inden for et geografisk område til sammenhænge på det  

 individuelle plan.
Han har lagt hovedvægten på den teoretiske diskussion  

 snarere end på en konkret diskussion af vælgeradfærd på makro- eller  

 mikroplanet.
Klassebestemt vælgeradfærd Goul Andersen, J.: Partierne, klasserne - forskydninger i 1970'erne,  

 Økonomi og Politik 1983 s. 274-86.
 Goul Andersen, J.: Klasseløse vælgere? i Valg og vælgeradfærd, 1986.
 Goul Andersen, J.: The decline of class voting i From voters to  

 participants, 1992.
 Goul Andersen, J.: Social klasse og Parti i To folketingsvalg.
 I valgforskningen har det været genstand for diskussion, om man kunne tale  

 om »the decline of class voting« dvs. det fænomen, at vælgerne i  

 dag er mindre afhængige af deres sociale baggrund ved stemmeafgivelsen end  

 tidligere.
Jørgen Goul Andersen har behandlet dette spørgsmål i alle de ovennævnte  

 artikler.
Emnet er desuden taget op i to konkrete studier af henholdsvis  

 Socialdemokratiets og nykonservatismens vælgerbasis.
Han argumenterer for på baggrund af data fra vælgeranalyserne, at vælgerne  

 ikke er blevet mere klasseløse i partivalget.
Sammenhængen mellem klasse og  

 parti bliver blot i stigende grad formidlet via politiske holdninger.  

 Vælgerne stemmer i stigende grad i overensstemmelse med politiske holdninger  

 og i mindre grad ud fra nedarvede loyaliteter f.eks. med en bestemt klasse  

 eller samfundsgruppe eller med et bestemt parti. Ændringer i den  

 klassebestemte adfærd kan forklares med ændringer i klassestrukturen snarere  

 end ændringer i vælgermønstre.
Der er en bevægelse til højre blandt arbejdere  

 og en bevægelse til venstre blandt »den nye middelklasse«.
I stedet  

 for at se på faktorer, der kan forklare en generel tendens mod fald i  

 klassevalg, finder han det mere frugtbart at lede efter faktorer, som kan  

 forklare ændringerne inden for de forskellige klasser hver for sig.
 Ingemar Glans: Langtidsudviklingen i dansk vælgeradfærd i To  

 folketingsvalg.
Forfatteren, der er lektor på Århus Universitet, hævder, at forskellige  

 teorier om vælgeradfærd som regel placeres i en af to grupper: enten  

 forklaringer, som lægger hovedvægten på vælgernes sociale placering, eller  

 modeller, som koncentrerer sig om vælgernes holdninger enten til enkelte  

 sagsforhold eller til holdninger af mere generel, ideologisk karakter.
Han  

 mener, at de to tilgangsvinkler supplerer hinanden.
Han ønsker at belyse  

 udviklingen over en 30-årig periode tilbage til 1957 på baggrund af data fra  

 Gallup.
Han lægger hovedvægten på sammenhængen mellem klasse og partivalg.
Han argumenter for, at den borgerlige dominans i vælgerkorpset i 1980'erne  

 kun kan forstås, hvis der tages hensyn til de langsigtede forandringer i  

 social struktur og vælgeradfærd, som har fundet sted siden 1950'erne.
Han  

 konkluderer, at strukturen i vælgeradfærden i mange henseender ligger fast.  

 Vælgerkorpsets klassemæssige sammensætning er ændret til ugunst for de  

 borgerlige partier, men det er udlignet gennem en gradvis styrkelse af de  

 borgerlige sympatier i vigtige vælgergupper, bl.a. arbejderne.
De borgerlige  

 partier har haft fremgang blandt vælgere, der kun har folkeskoleuddannelse,  

 og blandt de mandlige vælgere.
Social klasse forstået som stillings- og  

 erhvervsmæssig placering har fortsat stor betydning for partivalget, men  

 boligforholdene er også stadig en væsentlig faktor.
De unges vælgeradfærd Palle Svensson: De unge - en ny vælgergruppe i Valg og vælgeradfærd.
 Palle Svensson, lektor på Århus Universitet, rejser, som titlen angiver,  

 spørgsmålet: Udgør de unge mellem 18 og 25 år en ny vælgergruppe? adskiller  

 deres vælgeradfærd sig fra det øvrige vælgerkorps'? Han bygger på generelle  

 vælgerundersøgelser samt en ungdomsundersøgelse i Århus Amt i 1979.
 To teser om de unges partivalg, fleksibilitet og begyndervanskeligheder.
De unge udgør en større del af vælgerkorpset end tidligere, de deltager  

 forholdsvis mindre i folketingsvalg end den øvrige vælgerbefolkning, men  

 aldersforskellene er ikke store.
De unge er mere fleksible i deres partivalg  

 end de ældre.
De unge bidrager derfor til partisystemets evne til at tilpasse  

 sig skiftende omstændigheder og problemstillinger.
Den formulerede  

 fleksibilitetshypotese om de unges partivalg har således i højere grad vist  

 sig holdbar end den formulerede begyndervanskelighedshypotese.
De unges  

 bidrag til partisystemets ustabilitet skal ikke overdrives, og udvidelsen af  

 valgretten til de unge har ikke et sådant omfang, at den kan yde noget  

 væsentligt bidrag til forklaringen af de senere års politiske ustabilitet.
De  

 unge er en ny vælgerkategori, de er mere venstreorienterede end den øvrige  

 vælgerbefolkning, men det er langtfra sådan, at alle unge eller blot et  

 flertal er venstreorienterede.
 Ole Borre: Politiske generationer i To folketingsvalg.
 Ole Borre, lektor på Århus Universitet, konkluderer, at basale træk i  

 vælgernes politiske orientering fastlægges i de unge år, og at der med  

 alderen er en stigende partipolitisk stabilitet, således at der kun  

 undtagelsesvis foregår radikale forskydninger i en generations partivalg.
Kommunalvalg Søren Risbjerg Thomsen: Kommunale valg 1970-85 i Valg og vælgeradfærd.
Søren Risbjerg Thomsen: National Impact on Local Elections.
Blowing in the  

 Wind? i From voters to participants,1992.
Søren Risbjerg Thomsen, lektor på Århus Universitet, undersøger, om der er  

 sammenhæng mellem de kommunale valg og folketingsvalgene i Danmark.
Om der  

 efter kommunalreformen er sket en stigende »landspolitisering« af  

 de kommunale valg.
Undersøgelsen bygger på statistiske oplysninger om  

 valgene.
Formålet med kommunalreformen var at skabe større og mere autonome  

 enheder.
Den mulige fremmedgørelse af vælgerne i denne proces undersøges ved  

 at sammenligne stemmeprocenter ved de lokale valg med de nationale  

 stemmeprocenter og den nationale indflydelse på resultatet.
Han måler ud fra  

 3 parametre: om der er lavere valgdeltagelse ved lokale valg end nationale  

 valg, om der er lavere tilslutning til ikkelandspolitiske lister, og om der  

 kan spores en høj grad af tilpasning ved lokale valg til de landspolitiske  

 udsving.
Udviklingen i de lokale stemmeprocenter giver ingen klar tendens i retning  

 stigende eller faldende fremmedgørelse ved lokalvalg efter 1970. Efter en  

 begyndende forvirring var der øget deltagelse indtil 1981, derefter faldende  

 deltagelse.
En dynamisk undersøgelse af den nationale indflydelse giver  

 resultater i samme retning.
En faldende national indflydelse frem til 1981  

 herefter stigende.
 Konklusionen, som ganske vist bygger på spinkelt materiale, er, at  

 kommunalreformen i 1970 umiddelbart medvirkede til en landspolitisering af  

 lokalvalgene, men at udviklingstendensen siden har været en stigende  

 lokalpolitisering.
Kvinders vælgeradfærd Goul Andersen, Jørgen: Kvinder og politik, Politica, 1984. Tager  

 udgangspunkt i en almindeligt accepteret hypotese om, at kvinder er mere  

 konservative end mænd, og at gifte kvinder følger mandens politiske  

 synspunkter.
Han mener ikke, at kvinders politiske holdning og vælgeradfærd  

 har været genstand for megen opmærksomhed, og det vil han råde bod på.  

 Kvindernes stigende erhvervsdeltagelse har betydet ændringer.
Han vil  

 undersøge: Kvinders bevidsthed som lønarbejdere, antagelsen om mandlig  

 politisk dominans - i hvilken grad er gifte kvinders partivalg underlagt  

 mændenes, og hvad er i givet fald forklaringen herpå, er kvinder mindre  

 »kompetente« som vælgere, i hvilken grad og på hvilke måder afviger  

 kvinders politiske bevidsthed, politiske holdninger og partivalg fra mænds.  

 Undersøgelsen bygger på data fra vælgerundersøgelser samt data fra projektet  

 den politiske beslutningsproces fra 1979 og en undersøgelse af politiske  

 holdninger fra 1978. Data fra 1971 til 1981.
Tesen om, at den »gamle« kvinderolle indtil for få år siden  

 tenderede mod at trække kvinder politisk mod højre, og den »nye«  

 kvinderolle i et moderne samfund vil tendere mod at trække kvinder mod  

 venstre, og at disse tendenser vil reducere kønsforskelle i politisk  

 engangement, afhængighed af manden m.v., bekræftes kun delvis af materialet.  

 Kvinders politiske interesse og politiske selvtillid er fortsat væsentligt  

 lavere end mænds.
Mænd og kvinder stemmer fortsat ens, men det skyldes ikke  

 at ændringerne i erhvervsaktitivet ikke er slået igennem på partivalget.
Goul  

 Andersen mener, at det skyldes to modsatrettede tendenser: en generel  

 højredrejning omfattende alle klasser samt en venstredrejning i de  

 mellemlags- og småborgerfamilier, der får ændrede klasseinteresser som følge  

 af husmoderens overgang til erhvervsarbejde.
Der kan dog også spores en  

 tendens til, at ægtefæller i stigende omfang stemmer på forskellige partier.
 Drude Dahlerup: Kvinderne - en ny vælgergruppe i Valg og  

 vælgeradfærd,1986.
 Drude Dahlerup, lektor på Århus Universitet, belyser kvinders og mænds  

 partivalg ud fra vælgeradfærdsforskningens data og deres valgdeltagelse.
Forskellene i mænds og kvinders valgdeltagelse er stort set forsvundet,  

 deres partivalg er nu som før meget ens, den nyeste tendens at mænd stemmer  

 lidt til højre for kvinder.
De afgørende forskelle ses i mænds og kvinders  

 politiske deltagelse og indflydelse, De mest betydningsfulde langsigtede  

 tendenser er, at problemer fra den tidligere »privatsfære« nu  

 bringes ind på den politiske arena, formidlet via en øget  

 kvinderepræsentation i politik, og at unge kvinder synes at være mindst lige  

 så politisk aktive som mænd.
 Lise Togeby: Politiseringen af kvinder og kvindespørgsmålet i To  

 folketingsvalg.
 Lise Togeby: Politik, også en kvindesag, 1984.
Udviklingen i de seneste 20 år er undersøgt i studiet fra 1990. Kvindernes  

 politiske deltagelse steget stærkt siden 1960'erne og er nu på samme niveau  

 som mændenes.
Samtidig har kvindernes politiske holdninger og partivalg  

 bevæget sig mod venstre sammenlignet med mænds.
Kapitlet giver en række  

 detaljerede analyser af kvinders politiske holdninger og vælgeradfærd ved  

 valgene i 1987, 1988.
 I »Politik, også en kvindesag« har Lise Togeby rapporteret fra  

 projektet Den politiske socialisering og den politiske deltagelse i  

 ungdomsårene.
 Udgangspunktet for undersøgelsen en formodning om, at de ændrede  

 livsvilkår har ændret kvinders politiske deltagelse, at der er en øget  

 politisk deltagelse blandt kvinder.
 Togeby beskæftiger sig med kvinders politiske deltagelse, som defineres  

 bredt og ikke kun er valgdeltagelsen.
 Data stammer fra en interviewundersøgelse af unge mennesker i Århus Amt i  

 1979. Konklusion: At kvinder deltager lige så meget i det politiske liv som  

 mænd, ensartetheden forbundet med en svag tendens til kønsspecifik  

 specialisering, som især viser sig blandt de meget politisk interesserede  

 unge.
 Ole Tonsgaard: Vælgervandringer og vælgerusikkerhed i To Folketingsvalg.
 Heri forsøger forfatterne at komme bag om de officielle valgtal og  

 analysere vælgernes egne oplysninger om, hvornår beslutningen om partivalg  

 blev truffet.
Han konkluderer, at omkring 3/4 af alle vælgere stemmer på det samme parti  

 ved to på hinanden følgende valg. 3/4 af alle vælgere har en såkaldt anden  

 præference, hvilket vil sige, at de er villige til at udtrykke sympati for et  

 andet parti.
En analyse af andenpræferencerne viser, at partiernes placering  

 på en højre-venstre-dimension ikke kan opretholdes i denne forbindelse.
Ole Tonsgaard: Højre og venstre i dansk politik.
Han konkluderer, at denne  

 ideologiske dimension er en realitet i den forstand, at næsten alle vælgere  

 har en ideologisk selvopfattelse, og at der inden for de enkelte partiers  

 vælgerkorps er en betydelig grad af overensstemmelse mellem de ideologiske  

 selvplaceringer, men vælgernes vandringer lader sig ikke forklare ud fra en  

 højre-venstre-dimension.
 Tillid/mistillid til politikerne blandt vælgerne.
 Palle Svensson: Vælgernes syn på det danske demokrati i To folketingsvalg.
Han tager spørgsmålet op, om Danmark befinder sig i en politisk krise af  

 en sådan karakter, at selve demokratiet er i krise.
Bygger på data fra 1987,  

 der måler vælgernes tilslutning til den demokratiske styreform og dens  

 værdier konkretiseret ved tillid eller mistillid til politikere, tilfredshed  

 med demokratiets funktion, holdning til det repræsentative princip.
Analysen viser, at der findes en del mistillid til politikerne og en del  

 utilfredshed med demokratiets funktionsmåde blandt vælgerne.
Men mistilliden  

 har været stærkt svingende, og i international sammenhæng er utilfredsheden  

 lav.
Styreformens grundlæggende værdier finder bred tilslutning.  

 Hovedkonklusion: »At det ikke er særlig velbegrundet at hævde, at det  

 danske folkestyre er i krise«.
Forholdet mellem befolkning og politikerne - tillid, mistillid er  

 undersøgt i Rockwool-fondens forskningsprojekt.
Forskerne foretog deres egen  

 spørgeskemaundersøgelse, og efterfølgende blev et mindre antal vælgere  

 interviewet.
Resultaterne findes i Vi og vore politikere bl.a. i 2 kapitler  

 af Jørgen Goul Andersen.
Bilag 19 Til udvalgets medlemmer.
Notat til udvalget om demokrati oq magt.
 1. Forkortelsesliste.
I forskningsoversigter m.v. vil der ofte forekomme forkortelser for  

 forskningsinstitutioner.
De hyppigst forekommende gengives her:
AU - Aalborg Universitet KU - Københavns Universitet OU - Odense Universitet RUC - Roskilde Universitetscenter ÅU - Århus Universitet SSF - Statens Samfundsvidenskabelige Forskningsråd SHF - Statens Humanistiske Forskningeråd 2. Oversigt over tidligere oq nuværende forskningsprojekter.- 1974 ønskede Planlægningsrådet for forskning en samlet analyse af  

 samfundets politiske institutioner og deres arbejdsformer.
SSF ydede  

 derefter støtte til en række studier; - 1979-1984 støttede SSF forskningsprojektet om den politiske  

 beslutninqsproces i Danmark (i alt kan opregnes 34 publikationer); - 1988-1992 finansierede SHF et projekt om Dansk politik under  

 forandrinq 1945-1985; en række publikationer er udsendt eller under  

 udsendelse; - 1982-1992 finansierede Rockwool-fonden et projekt om Den politiske  

 troværdighed, mediernes rolle m.v.
- ved AU løber et projekt om Demokrati i udvikling, projektet  

 indgår i et nordisk initiativ; - ved OU løber i samarbejde med ÅU et 5-årigt projekt om Det kommunale  

 lederskab; - ved KU er igangsat et projekt støttet af Danmarks Jurist- &  

 Økonomforbund om Offentlig sektor, vilkår og fremtid; - ved RUC koordineres en række studier, også med deltagelse fra andre  

 institutioner, der analyserer den offentlige magt i forhold til andre  

 indflydelseskanaler, der ændrer samfundet.
 - ved ÅU danner forskningsprogrammet Demokrati og demokratisering  

 rammen om en væsentlig del af forskningsaktiviteterne på Institut for  

 Statskundskab.
 - ved ÅU indsamles oplysninger om offentlige udvalg og  

 interesserepræsentation i bestemte sektorer og sagstyper, oplysningerne  

 inddateres i en database.
22. november-1994 H.P.
Clausen  Bilag 20 Udvalget vedrørende analyse af Medieudvalget demokrati og magt i Danmark Statsministeriet marts 1996 Rapport fra høringen om »Folkestyret i  

 informationssamfundet« Onsdag den 22. november 1995 afholdt Udvalget vedrørende analyse af  

 demokrati og magt i Danmark sammen med Statsministeriets Medieudvalg en  

 høring med emnet: »Folkestyret i informationssamfundet«.
Høringen  

 var delt op i to temaer: »Mediernes rolle i informationssamfundet«  

 og »Ændrer informationsteknologien folkestyrets måde at fungere  

 på?».
Oplægsholdere til det første tema var Georg Metz, chefredaktør  

 Information, Karen Siune, docent, dr. scient.pol.
AU, og Birthe  

 Christensen-Dalsgaard, chefkonsulent, UNI-C.
Ordstyrer var H.P.
Clausen,  

 formand for Udvalget vedrørende analyse af demokrati og magt i Danmark.  

 Oplægsholderne til det andet tema var Søren Christensen, amtmand, Anne B.  

 Jensen, administrerende direktør i Dansk Arbejdsgiverforening, og Rolf  

 Jensen, direktør, Instituttet for Fremtidsforskning.
Ordstyrer var Torben  

 Krogh, formand for Medieudvalget.
Georg Metz talte især om mediemønstrets forandring.
Han fremhævede de  

 elektroniske mediers stigende vægt og påpegede, at det mønster i  

 mediebilledet i form af partipressen m.v. er forsvundet.
Demokratiet  

 forudsætter efter hans mening et nuanceret dannelsesgrundlag hos borgerne.  

 Det er en hovedbegrundelse for public service-begrebet.
 Metz mente, at vi måske er på vej til et spaltet samfund, hvor en lille,  

 veluddannet og velorienteret elite diskuterer med sig selv gennem  

 specialiserede medier, mens hovedparten af befolkningen holder sig til  

 underholdningstilbudene og de særlige interesser.
Metz polemiserede mod påstanden om, at markedsmekanismen gør medierne  

 demokratiserende med hensyn til dannelse og uddannelse.
Det, man tror er en  

 demokratisering, bliver til kulturel nivellering og ensretning.
Karen Siune sagde, at direkte adgang til flere informationer ikke  

 automatisk fører til, at flere mennesker engagerer sig i den demokratiske  

 proces.
Selv hvis alle borgere gives både formel og reel adgang til det store  

 hav af mulige informationer, er det tvivlsomt, om der derved skabes større  

 lighed.
Det er snarere forskelle og differentiering, der tegner sig.
Interesse for det omgivende samfund er et kernepunkt og mangelen på lyst  

 til at bruge de relevante tilbud, dvs. demokratiets »sunde  

 fødevarer«, er et problem.
Tilfredsheden er den største fare.
Karen Siune brugte det billede, at den danske befolkning kan opfattes som  

 værende inde i en blødt foret tunnel.
Tunnelen er foret med bekvemmelighed i  

 form at et godt, velfungerende, rigt samfund.
Tunnelen er også forsynet med  

 rettigheder og med en vis portion pligter.
Vi hygger os inde i tunnelen med  

 de andre, og da vi er et tolerant samfund, så er der vide grænser for, hvad  

 vi accepterer af udskejelser.
Problemerne og reaktionerne kommer kun, når vi  

 borer os ud, enten ved alt for kreativ indsats, eller hvis vi direkte falder  

 ud gennem bunden i tunnelen.
Så kommer medierne og dækker dette som en unik  

 case.
Manglende interesse for diskussion og debat kan føre til legitimitetskrise  

 for det etablerede politiske system.
Tilliden til det politiske system er  

 generelt høj, men der er problemer med tilliden til politikerne.
 Birthe Christensen-Dalsgaard sagde, at folk i dag er for passive.
Der er ikke så meget, folk brænder for.
Måske er problemerne for abstrakte  

 og kan derfor ikke formuleres.
Hun stillede spørgsmålstegn ved, om der var brug for en ny grænseflade  

 mellem politikere og »brugere« i stedet for de eksisterende  

 vælgerforeninger.
Kan vi på en eller anden måde vende debatten, så folk  

 faktisk føler, at »det nytter noget«.
Det kræver en aktiv indsats  

 fra politikerne.
Den ny informationsteknologi giver mulighed for tovejskommunikation mellem  

 politikere og borgere og dermed muligheder for at udbygge det nuværende  

 system, hvor meningsdannere i høj grad »fordøjer« det politiske  

 budskab for publikum.
Det vil også give mulighed for at få adgang til  

 kvalificeret information og dermed få en kvalificeret debat.
Hvordan får vi  

 gjort folk aktive, hvordan frembringes ansvarsfølelse på nationalt plan? Den politiske dagsorden sættes som hidtil, men kontrollen med den  

 forbedres.
Politikerne afgrænser selv mediernes magt.
I den efterfølgende debat advarede Peter Duelund imod at overvurdere  

 mediernes betydning for demokratiets udvikling.
Den sociale omgang er efter  

 hans mening mere afgørende.
Spørgsmålet er, hvordan man kan øge den  

 samfundsmæssige nysgerrighed eller »sult«, jf.
Karen Siunes tale om  

 »demokratiets sunde fødevarer«.
Det kan muligvis lade sig gøre ved  

 en kombination af mediepolitik, arbejdsmarkedspolitik, socialpolitik osv.
Georg Metz sagde, at politikerne mener, at de selv sætter dagsordenen i  

 medierne, men dagsordenen er blevet forudsigelig.
Der er sket en nivellering  

 og ensliggørelse af medieudbudet, og denne tendens fremmes af  

 markedsmekanismen og mediernes behov for popularitet i form af jagt på  

 seertal og oplag.
 Karen Siune mente, at dagsordenen blev til i et samspil mellem medier og  

 aktører, og hun fremhævede nødvendigheden af, at uddannelsessystemet fremmer  

 en kritisk holdning til medierne.
 Birthe Christensen-Dalsgaard var bange for en polarisering af samfundet.  

 Hvis politikerne lader sig rive med af enkeltstående eksempler og laver ad  

 hoc-løsninger, så er der en fare.
 På lang sigt kan man forestille sig en kobling mellem teknologistøttet  

 undervisning, livslang undervisning og så det at forholde sig til samfundet.
Henning Gjellerod stillede det spørgsmål, om der var sammenhæng mellem den  

 reelle afstand og følelsen af afstand mellem politikere og borgere.
Kan vi på  

 trods af det store udbud af medier overhovedet bryde den barriere ned, at  

 folk føler, at der er for langt fra »top« til »bund«? Kate Bluhme mente, at vi drukner i informationer.
Hun kunne ikke forstå,  

 hvordan almindelige mennesker fik tid til at vide alt det, man skal vide for  

 at være en aktiv samfundsborger.
Hun tilsluttede sig synspunktet, at en stor  

 informationsmængde ikke uden videre er et demokratisk gode.
Der er behov for,  

 at nogle har mod til at tage politiske beslutninger, hvilket er en meget  

 vigtig egenskab ved det repræsentative demokrati.
Bo Smith mente, at hastigheden er steget i de politiske  

 beslutningsprocesser, hvilket først og fremmest er mediernes skyld.
Politik  

 er kommet til at handle om den uvirkelige virkelighed, hvilket  

 vandmiljøplanen er et eksempel på, og politikerne savner distance til  

 pressen.
 Endelig mente Birthe Christensen-Dalsgaard, at der er behov for en kobling  

 mellem det lokale og det globale niveau.
Tema 2: Ændrer informationsteknologien folkestyrets måde at fungere  

 på? Søren Christensen sagde bl.a., at informationssamfundet betyder en hidtil  

 uset åbenhed og en fri, ustyret adgang til information og kommunikation, og  

 fokuserede i den forbindelse på nogle sandsynlige udviklingstendenser heraf.
Masser af rutinearbejde forsvinder, samtidig med at der er en tendens til,  

 at befolkningen opdeles i de berømmelige A- og B-hold: A-holdet, som via  

 arbejde eller fritidsinteresser er fortrolige med informationsteknologien og  

 er i stand til at udnytte dens mange muligheder, og B-holdet, som ikke får  

 greb om teknologien og viger uden om den.
Vi ser også, at B-holdets  

 jobmuligheder indsnævres mere og mere.
 Disse udviklingstendenser rejser en række problemer, blandt andre om det  

 at anvende informationsteknologi har nogen indflydelse på selve folkestyret.
Udviklingen både herhjemme og i udlandet går i retning af, at politikken  

 mere og mere snævert bliver forbundet med politikeren som person og med hans  

 eller hendes evne til at opnå gennemslagskraft i medierne.
Det politiske  

 håndværk består også af evnen til at analysere data, danne sig politiske  

 holdninger på grundlag af det, kommunikere disse holdninger ud og føre en  

 dialog med vælgerne på baggrund af de politiske budskaber, man har.
Her kommer informationsteknologien ind som et nyt, stort, spændende  

 værktøj for politikerne.
Det er på linje med talerstolen, aviskronikken,  

 tv-optræden og politiske bøger og artikler.
Det kan bruges til at forbedre  

 den politiske virkningsgrad på alle felter.
Søren Christensen mente, at folkestyret skal følge med i den  

 informationsteknologiske udvikling for ikke at isolere sig fra vælgernes  

 hverdag.
Det er ikke en gang relevant at stille spørgsmålet, om folkestyret  

 har mulighed for at følge med i den informationsteknologiske udvikling;  

 folkestyret skal følge med i denne udvikling.
 Grænsen mellem forvaltning og politik vil blive flyttet, og den nye  

 balance styrker politikerne.
IT-teknologien vil medføre, at det bliver sværere at bevare homogeniteten  

 i samfundet som sådant.
Der vil udvikle sig et A- og et B-hold, næsten uanset  

 hvad man gør for at uddanne folk til at anvende informationsteknologien mere.  

 Der er i hvert fald brug for flere pc'er i folkeskolen.
Anne E.
Jensen talte om informationsteknologiens forhold til  

 finanssektoren og de til tider urolige forhold på valutamarkederne.
Desuden  

 behandlede hun spørgsmålet om, hvorvidt uforudsigelige bevægelser i  

 kapitalstrømmene på tværs af landegrænserne lægger snærende bånd på  

 handlefriheden i den økonomiske politik, og om det påvirker demokratiets måde  

 at fungere på.
Det var hendes opfattelse, at de frie kapitalbevægelser ikke er skabt af  

 informationsteknologien, men er politisk bestemt.
Den nye teknologi har ikke  

 i sig selv skabt behovet for de frie kapitalbevægelser.
Derimod må man nok  

 erkende, at de gamle reguleringsformer næppe effektivt ville kunne have  

 dæmmet op for kapitalens frie bevægelighed under de nye teknologiske vilkår.  

 Dansk økonomisk politik er underordnet hensynet til en bestent økonomisk  

 udvikling.
Konvergenskriterierne i ØMU'en er styrende.
Spørgsmålet er så, hvem der er overdommere over den økonomiske politik:  

 vælgerne eller mere eller mindre seriøse bankøkonomer? Medierne og borgerne  

 burde interessere sig mindre for tallene og mere for principperne.
Det er  

 principperne og ikke tallene, der former samfundet.
Rolf Jensen sagde, at alle i dag har adgang til viden.
Viden er blevet  

 demokratiseret, den er åben.
Der er ikke længere de forskelle, som der var  

 for 100 år siden.
De kæmpemæssige vidensbrønde, der bliver tilgængelige via  

 pc'en og et modem, via tv og på anden vis, gør, at vi ikke længere har et  

 leddelt samfund.
Vi har et videnmæssigt mere fladt samfund.
 Autoritetstroen er på vej ned, ekspertvældet afvikles, men samtidig er  

 B-holdet en risikagruppe.
 Partierne er ikke ene om medlemskrise, også græsrodsorganisationer har  

 problemer, fordi udviklingstendensen i samfundet går mod det individuelle.
Vi har fået politiske forbrugere, så stemmeboksen er flyttet ud på  

 markedet.
Samtidig med, at man køber sine varer, afgiver man sin stemme i  

 form af de indkøb, man foretager.
Derved sker der en total individualisering.  

 Man vælger et givet produkt eller en given serviceydelse, fordi det passer  

 med ens holdninger og man ønsker at afgive en stemme til fordel for den  

 udvikling, som de pågældende varer repræsenterer.
Folkestyret får til opgave  

 at operationalisere forbrugernes valg.
Det bliver sværere at føre  

 konsistente, logiske, rationelle, videnskabelige og ekspertunderbyggede  

 politikker og træffe tilsvarende beslutninger.
Det repræsentative folkestyre  

 står over for krav om revision.
Peter Duelund stillede spørgsmålet: Hvad sker der med det danske  

 folkestyre i informationssamfundet om 15-20 år? Hvilke udfordringer står  

 folkestyret overfor, hvis vi skal forny og videreudvikle det? Han mente selv,  

 at folkestyret må fornys gennem direkte samværs- og kommunikationsformer.
Han  

 forestillede sig, at vi på mange måder ville vende tilbage til et  

 forsamlingshusdemokrati, til et folkestyre, hvor de direkte  

 kommunikationsformer mellem borgerne og deres politikere bliver den primære  

 holdningsskabende informationskilde, og hvor mediernes betydning vil aftage.
Hans Peter Baadsgaard spurgte: Kommer politikeren overhovedet til at  

 spille en rolle, og hvad sker der med fællesskabet? Politikerne har nogle holdninger til og ideer om, hvordan samfundet skal  

 indrettes og udvikles, som bygger på den betragtning, at vi er og skal  

 vedblive at være et samfund med nogle fælles grundværdier og sprog, som  

 definerer os som samfund.
Samtidig må vi imidlertid se i øjnene, at  

 befolkningen selv vil bestemme i langt større omfang som forbrugere.
Men hvis  

 det sidstnævnte på den ene side er fremtidsperspektivet og befolkningen på  

 den anden side fortsat siger, at det er politikernes skyld, når noget går  

 galt, hvordan skal vi så holde sammen på et samfund, som består af fem  

 millioner individer, der stemmer med fødderne? Marcus J.
Schmidt syntes, at debatten i påfaldende grad mindede om  

 generalforsamlingen i fanklubben for det repræsentative demokrati.
Han havde  

 i de senere år haft mulighed for at diskutere teledemokrati, altså muligheden  

 for at anvende den elektroniske teknologi til f.eks. at lave  

 folkeafstemninger.
Han spurgte, hvorfor man generelt er negativt indstillet  

 over for alle eksperimenter i forhold til det nugældende repræsentative  

 demokrati? Rolf Jensen sagde til Peter Duelund, at han forestillede sig, at en  

 genoplivning af forsamlingshuset ville komme til at foregå på  

 arbejdspladserne, i fritidsaktiviteterne, i hjemmet, i det hele taget uden  

 for de formelle rammer.
Politikerne skal henvende sig på nye adresser.
Der er  

 ingen mangel på politisk interesse hos danskerne,  

 »forsamlingshuset« ligger mange forskellige steder.
Søren Christensen sagde til spørgsmålet om det direkte demokrati, at han  

 mente, at der er en glidende udvikling i gang i retning af et direkte  

 demokrati, og at det interessante i den forbindelse er at analysere, hvilke  

 virkninger denne glidende udvikling har.
Hvad er forskellen mellem  

 folkeafstemninger og de ugentlige galluptal? Frank Aaen hæftede sig ved det, Anne E.
Jensen sagde om, at de problemer,  

 der var skabt af de frie kapitalbevægelser, var et politisk skabt problem og  

 ikke en følge af informationsteknologien.
Han udtrykte tilfredshed med  

 konstateringen af, at det var et politisk valg, at vi i dag har de  

 finansielle markeder som overdommere.
Ole Grunbann sagde, at det er, som om vi leder efter et »rum«.  

 Vi lever i et meget institutionaliseret samfund.
Det repræsentative demokrati  

 er en af institutionerne, arbejdspladserne er en anden institution.
Vi lever  

 i et mediestyret samfund eller en »journaliststat«, hvor medierne  

 er blevet det rum, hvori de politiske begivenheder foregår: Journalisterne  

 står som dørvogtere og bestemmer, om politikerne kan få adgang til at tale  

 med befolkningen.
 Birthe Christensen-Dalagaard sagde, at en fare ved det direkte demokrati  

 er, at den enkelte borger ikke altid er i stand til fuldt ud at vurdere  

 konsekvenserne af de beslutninger, der bliver taget.
Peter Hesseldahl mente ikke, at det direkte demokrati og det  

 repræsentative demokrati kunne stilles som et enten-eller.
Det må  

 nødvendigvis være et både-og, for det direkte demokrati vil komme snigende.  

 Folketinget vil stille og roligt miste betydning og ikke vedblive med at være  

 det vigtigste politiske forum.
Folketingets indflydelse vil forsvinde ud mod  

 det globale og mod det meget lokale.
Det vigtige ved det repræsentative  

 demokrati er, at en mand har en stemme, men i forbrugerdemokratiet har alle  

 ikke lige mange stemmer.
Søren Christensen sagde, at hvis man åbner op for, at de demokratiske  

 processer flyttes fra Folketinget og kommunalbestyrelserne til medieverdenen  

 eller forsamlingshusene, så vil man få meget, meget travlt.
Det demokratiske  

 system håndterer enormt mange beslutninger og på en forholdsvis effektiv  

 måde.
I meget vid udstrækning er der tale om beslutninger, der er relativt  

 konfliktfrie.
De er uden mediemæssig interesse og glider derfor igennem  

 systemet.
Hanne Rasmussen, fuldmægtig Folketingets Bibliotek, Arkiv og Oplysningstjeneste Bilag 21 Resume fra konferencen om den grå zone Onsdag den 17. april 1996 kl. 9-12 afholdt Udvalget vedrørende analyse af  

 demokrati og magt i Danmark sammen med Projekt »Offentlig Sektor -  

 Vilkår og Fremtid« en konference i Folketingets Landstingssal om emnet  

 »Den grå zone«.
Først var der fire indlæg og herefter diskussion.  

 De fire indlæg blev holdt af adjunkt Carsten Greve, Aalborg Universitet;  

 Palle Simonsen, administrerende direktør i ATP og formand for Post Danmarks  

 bestyrelse; direktør Ole P.
Kristensen, Falck, og formand for Statens  

 Udliciteringsråd; og Terkel Andersen, formand for Socialministeriets udvalg  

 om frivilligt socialt arbejde.
Den afsluttende kommentar blev givet af  

 professor Torben Beck Jørgensen, Institut for Statskundskab, Københavns  

 Universitet, og formand for styregruppen for Projekt »Offentlig Sektor -  

 Vilkår og Fremtid«.
Ordfører var H.P.
Clausen, MF og formand for  

 Udvalget vedrørende analyse af demokrati og magt i Danmark.
Den grå zones karakteristika Carsten Greve indledte med at ridse den grå zones karakteristika  

 op.
Den grå zone udgøres af organisationer, der befinder sig mellem offentlig  

 og privat virksomhed i forskellige former, som statlige aktieselskaber,  

 udlicitering til private firmaer og inddragelse af frivillige organisationer  

 i offentlig opgavevaretagelse.
Den grå zone er ikke noget nyt fænomen i  

 Danmark.
Alligevel står vi i et vadested, hvor vi må opgive vante  

 forestillinger om, hvad der offentligt og privat.
For at gøre den grå zone  

 farverig, dvs. udnytte de potentielle muligheder i samarbejde mellem den  

 offentlige og den private sektor, er der brug for flere initiativer.
Der skal være forpligtende politiske markeringer om den grå zones  

 berettigelse.
De negative forventninger mellem den offentlige og den private  

 sektor må væk og dialogen holdes i gang.
Offentligt-privat samarbejde skal  

 institutionaliseres bedre.
En ny juridisk opdeling af forskellige  

 organisationer i den grå zone skal udarbejdes.
Politisk skal der tages  

 stilling til omfanget af opgaver, der kan lægges ud til den grå zone.  

Carsten Greve tændte flere advarselslamper i forhold til den nuværende  

 udvikling: Politikerne kan have flere motiver for at lægge opgaver væk fra  

 det offentlige.
Fleksibilitet kan medføre et »ansvarstomrum«, der  

 kan føre til ansvarsforflygtigelse.
Den demokratiske kontrol skal omstilles  

 og indrettes på en ny og ukendt måde.
Der er risiko for tab af samfundsmæssig  

 styring og en »hovedløs høne« -stat, hvor den grå zone bliver  

 legeplads for veletablerede interesser.
Udviklingen i de statslige selskaber Palle Simonsen talte især om udviklingen i de statslige selskaber.  

 Han præciserede, at formålet med selskabsdannelser er at styrke det  

 forretningsmæssige aspekt i ledelsen og give mulighed for at fungere på  

 markedsvilkår.
Den ny teknologi er med til at bryde de gamle monopoler som  

 f.eks.
Tele Danmark og Post Danmark.
Palle Simonsen udpegede to  

 væsentlige roller for politikerne over for statslige selskaber: 1) at sikre,  

 at koncessionsbetingelserne bliver overholdt, og 2) at varetage en ejerrolle  

 på samme måde som private investorer.
Statslige repræsentanter spiller den  

 samme rolle som andre bestyrelsesmedlemmer og skal varetage selskabets  

 interesser.
Politikerne skal være varsomme med at blande sig i  

 detailspørgsmål, når de har udnævnt en bestyrelse.
Bestyrelsens sammensætning  

 med repræsentanter for både den offentlige og den private sektor giver  

 mulighed for en sund og positiv dialog.
Han kritiserede et lovforslag om at  

 give Rigsrevisionen adgang til statslige aktieselskaber, hvor staten kun ejer  

 en del af aktierne, fordi det vil stille private og statslige aktionærer  

 ulige.
Det er bestyrelsens ansvar, at virksomheden kører driftsmæssigt  

 fornuftigt og effektivt.
Palle Simonsen kom til sidst ind på  

 spørgsmålet, om et statsligt selskab skal kunne gå konkurs, og mente klart  

 ja.
Kriterier for opgavefordeling mellem offentlig og privat Ole P.
Kristensen lagde vægt på tre kriterier for at diskutere  

 opgavefordeling mellem den offentlige sektor og den private sektor: Hvem  

 finansierer, hvem bestemmer og kontrollerer en aktivitet, og hvem udfører  

 selve opgaven? Hvis de »rene og klare« versioner af henholdsvis den  

 offentlige og den private sektor udgør yderformer, er man i den grå zone, når  

 man blander et eller to elementer fra den ene side og et eller to elementer  

 fra den anden side.
Ole P.
Kristensen diskuterede herefter især mulighed for  

 udlicitering, hvor opgaveudførelsen lægges ud, men hvor beslutning og  

 finansiering bevares i det offentlige. Øget konkurrence og effektivitet,  

 mulighed for at skabe private servicevirksomheder, som kan bidrage til øget  

 beskæftigelse og deltage i systemeksportaktiviteter, samt brugerindflydelse  

 og valgmuligheder for brugerne, var de fordele, han hæftede sig ved.  

 Yderligere skelnede han mellem virksomheder, der arbejder for at tjene et  

 overskud, og den ikke-kommercielle sektor blandt frivillige organisationer.  

 Han advarede imod at skabe »grå hybridorganisationer«, hvor  

 organisationer unddrager sig demokratiske kontrolmekanismer og er beskyttet  

 mod konkurrence.
Ole P.
Kristensen understregede, at udlicitering kræver, at  

 politiske myndigheder laver en beskrivelse af de opgaver, der skal varetags,  

 og at samme myndigheder herefter opgiver at styre driften og den interne  

 organisering i en organisation.
Grænsen for udlicitering går ved  

 myndighedsudøvelse og ved, om opgaven kan præciseres i en kontrakt.
Han  

 mente, at ved at udlicitere inddrages flere leverandører, hvad der kan give  

 mere konkurrence og effektivitet, og desuden opnår den enkelte mere  

 indflydelse på grund af retten til at skifte leverandør.
Brug af private i  

 opgavevaretagelsen kan især finde sted inden for undervisning og  

 børnepasning, mens ældresektoren og visse dele af sundhedssektoren er mere  

 problematisk i så henseende.
De frie sociale organisationer Terkel Andersen påpegede, at få af de frie sociale organisationer  

 entydigt befinder sig i det civile samfund, og at langt de fleste indgår i et  

 samspil med det offentlige og til dels med markedet.
Han skitserede to  

 dimensioner ved frivillige sociale organisationer: en, der handler om det  

 aktive medlemskabs betydning for en demokratisering af samfundet, og en  

 anden, der handler om rollen som serviceproducenter.
Begge dele bør  

 diskuteres lige seriøst.
Samarbejdet mellem frivillige sektorer har historisk  

 været frugtbart, men tog et dyk under velfærdsstatens opbygning og især i  

 1970'ernes socialreform.
I dag er billedet vendt: De frivillige  

 organisationer og det offentlige samarbejder uformelt og henviser gensidigt  

 til hinanden, men selv om 3/4 af de frivillige organisationer får økonomisk  

 støtte i alle former fra det offentlige, er organisationerne indstillet på at  

 beskytte deres selvstændighed og særkende.
Et øget ønske om kontrol fra bevilgende myndigheders side får frivillige  

 organisationer til at indrette sig mere bureaukratisk.
En bedre mulighed for  

 de frivillige organisationer er måske at styrke dokumentation af resultater  

 gennem kvalitetssikring.
Terkel Andersen gjorde opmærksom på, at når  

 markedskræfterne inddrages i forhold til frivillige organisationer, f.eks.  

 ved udlicitering, kan det give problemer med fastholdelsen af legitimitet i  

 befolkningen, den politiske vilje til at støtte via offentlige tilskud,  

 fastholdelse og rekruttering af frivillig arbejdskraft og fastholdelse af  

 rollen som varetager af brugerinteresser.
Desuden er der fare for, at der  

 mistes fora for nytænkning og kreativitet i udviklingen af det sociale  

 arbejde.
Frivillige organisationer skal ikke kun være entreprenører, men  

 ligeværdige partnere over for det offentlige.
Terkel Andersen sluttede  

 med at sige, at de frivillige organisationers rolle som forum for folkelig  

 deltagelse, kritisk modmagt og medborgerskabsskole skal fastholdes og  

 udvikles.
Temaer i den efterfølgende debat I den efterfølgende debat blev især fire temaer berørt: Politisk kontrol  

 med statslige selskaber, udlicitering i praksis, demokratiets vilkår og  

 behovet for at skelne mellem forskellige organisationer i den grå zone.
Tema 1: Politisk kontrol med statslige selskaber Hans Peter Baadsgaard, MF (S), spurgte til, hvordan Folketinget skal udøve  

 sin demokratiske kontrol af ministre, der kan sidde og forvalte flere  

 milliarder kroner som aktiekapital, hvis ikke Rigsrevisionen skal kunne gå  

 direkte ind i forhold til statslige aktieselskaber.
Palle Simonsen svarede, at staten skal klare sig som andre  

 investorer, dvs. på grundlag af fondsbørsmeddelser og årsregnskaber, og at  

 det afgørende for Folketinget er, hvilket regnskabsresultat et statsligt  

 selskab når frem til.
Folketingets vigtigste opgave over for selskaberne er  

 at sikre, at koncessionen overholdes.
Svend Jakobsen, Bus Danmark A/S og tidligere formand for  

 Folketinget, erklærede sig i princippet enig i, at Folketinget skal  

 definere en opgave og efterfølgende kontrollere koncessionens overholdelse,  

 men påpegede, at der er følsomme områder, hvor man ikke kan beslutte, at  

 politikerne ikke må beskæftige sig med området i en 4-årig kontraktperiode.  

 Han sagde, at man skal passe på, at den demokratiske proces ikke mere kan  

 finde sted, hvis der sker privatisering og udlicitering.
Alternativet, er, at  

 det meget nøje må overvejes, hvad man flytter over i en af de grå zoner.
 Hans Henrik Østergaard, Hypotekbanken, nævnte muligheden i  

 selskabslovgivningen for at en generalforsamling kan beslutte en granskning,  

 og at det kunne Folketinget sammen med en minister benytte sig af over for  

 statslige selskaber.
Ivar Hansen, MF (V) og statsrevisor, påpegede, at de politiske  

 partier stadig ønsker en finger på pulsen i forhold til de statslige  

 selskaber, selv om der er kommet private investorer i selskaberne.
Vejen ud  

 af usikkerheden er, at der træffes en mere klar afgørelse om, hvem der har  

 beslutningerne i de statslige selskaber.
Han talte for, at statsrevisorerne  

 skal efterkontrollere både regnskabsresultatet, og om der er ført den ønskede  

 politik på områderne.
Han sagde, at de herskende tilstande ikke kan løbe  

 videre, og at Folketinget kan træffe en beslutnig om at sælge  

 aktiemajoriteten i flere selskaber.
 Carsten Greve henviste til, at modellen om en  

 »indkapslet« politik for de statslige selskaber er klar nok, men at  

 den i realiteten kan krakelere, især hvis forholdet mellem ejer og  

 bestyrelsesformand gøres til et personligt tillidsforhold og ikke  

 institutionaliseres.
Palle Simonsen hæftede sig ved, at kommunikationen mellem  

 bestyrelsen og ejeren er vigtig, og at ministeren især optræder i ejerrollen  

 og ikke som politisk kontrollant.
Bestyrelserne i selskaberne har et stort  

 ansvar at leve op til, og arbejdet i bestyrelsen er en blanding mellem en  

 politisk og erhvervsmæssig opgave.
Tema 2: Udlicitering i praksis Frank Aaen, MF (EL), efterlyste andre modeller end kun en »central,  

 tung offentlig sektor« og en »købmandsmodel«, hvor tankegangen  

 går på at skabe flere leverandører og flere varer på hylderne.
Han spurgte,  

 hvor bruger- og medarbejderindflydelsen var blevet af? Han mente, at der er  

 brug for mere fantasi og nytænkning, når lokalsamfund skal udvikle andre  

 organisationsformer end selskabsformen.
 Palle Mikkelsen, Institut for Offentlig Økonomi og Udvikling,  

 efterspurgte en erfaringsopsamling med hensyn til succeskriterier og løn- og  

 personalevilkår i forbindelse med selvstændiggørelse af offentlig virksomhed.
 Carsten Greve spurgte ligeledes til afvejningen mellem et pænt  

 driftsresultet og sikringen af den offentlige opgavevaretagelse og noterede,  

 at det stiller store krav til Folketinget at lave meget præcise  

 succeskriterier.
Ole P.
Kristensen gjorde opmærksom på, at selv om der har været  

 meget snak og diskussion om udlicitering, er der næsten ikke sket noget på  

 området.
Han påpegede, at den opgavevaretagelse, der traditionelt har ligget  

 i offentlige institutioner, stadig ligger der.
Tema 3: Demokratiets vilkår Peter Bogason, professor, RUC, konstaterede, at politikerne har fået  

 indflydelse på mere og mere, og at indflydelsen ikke alene kan udøves gennem  

 Folketing og kommunalbestyrelse.
Han pegede på muligheden af at give  

 befolkningen løbende indsigt gennem bestyrelser og repræsentantskaber, som  

 man især har haft succes med på lokalt plan.
Knud Elm Larsen, Trafikministeriet, noterede dansk  

 centraladministrations forhold til EU-administrationen, og at organisationer  

 i den grå zone indgik i et tæt samspil med EU.
Han luftede tanken om, at  

 tiden er moden til at lade en administrationskommission afklare flere af  

 disse problemer.
 Torben Beck Jørgensen påpegede, at forudsætningen for en  

 administrationskommissions arbejde er, at der finder en kortlægning af den  

 grå zone sted.
Lis Lauritsen, Amtsrådsforeningen, fik en kættersk tanke om, at  

 hvis man er borger i Danmark, er der problemer med at komme i kontakt med  

 politikerne og få indflydelse og dialog.
Hvor man før stillede krav om  

 politiske visioner og tværgående prioriteringer gennem partiforeninger, skal  

 man være medlem af en brugerstyrelse eller en frivillig organisation.
Frank Aaen efterspurgte en stillingtagen til, om en stor offentlig  

 sektor, der ikke er markedsdomineret, er en vigtig ting i et demokrati.
Han  

 understregede, at han ikke tænkte på nationalisering, men på større plads til  

 en »ikke-markedssektor«.
Ole P.
Kristensen erklærede, at der er behov for øget  

 brugerindflydelse som supplement til indflydelsen via det traditionelle  

 politiske demokrati.
Han advokerede for at tildele borgerne individuelle  

 valgmuligheder.
Carsten Greve lagde vægt på, at det statslige aktieselskab DONG  

 havde indhøstet positive erfaringer med sit repræsentantskab, men at ideen  

 var blevet fraveget i mange af de nye selskabsdannelser.
Han advokerede for,  

 at modellen i DONG, som afgiver en redegørelse til Folketinget hvert år,  

 kunne man bygge videre på.
Terkel Andersen mente, at politikernes ansvar for at definere  

 målsætninger og kvalitetskrav må finde sted i et samspil med andre  

 organisationer.
Der er behov for at få udviklet nye fora, der kan sikre en  

 ordentlig brugerindflydelse.
Han påpegede, at også virksomheder har et  

 socialt ansvar.
Han advarede om, at hvis vi ikke arbejder på samme  

 samfundsprojekt, vil der skabes nye konflikter, og derfor er frivillige  

 organisationer vigtige som modspil til, hvad der sker i bestyrelseslokalerne.
Tema 4: Behov for differentiering i forhold til den grå zone Peter Bogason anførte, at der er brug for farvelade i den grå zone.
Det er  

 ikke heldigt at fastholde, at man kan slå Øresundsforbindelsen sammen med en  

 frivillig organisation i en lille kommune og bruge samme betegnelse.
Der er  

 brug for en begrebsmæssig afklaring.
 Svend Jakobsen noterede vanskeligheden var at få udmeldinger fra  

 de politiske partier, når der ikke er tale om en zone.
Carsten Greve hæftede sig ved, at et fælles udviklingstræk er, at  

 politikerne får en anden rolle, hvad enten man decentraliserer til brugerne,  

 udliciterer eller danner selskaber.
Han noterede dog, at der ligger en stor  

 opgave med dels at kortlægge den grå zone bedre, dels at vurdere  

 konsekvenserne af selvstændiggørelsen.
Hans Henrik Østergaard undrede sig over, hvorfor ikke  

 EU-dimensionen var mere fremtrædende i diskussionen, da spillereglerne for de  

 statslige selskaber fastlægges gennem EU-direktiver.
Han påpegede endvidere  

 ustabiliteten i hele den grå zone som en vigtig faktor.
 Palle Mikkelsen fremhævede, at den grå zone har været langt  

 større, end tilfældet er i dag, fordi hele social- og sundhedssektoren  

 historisk er rundet af den grå zone.
Terkel Andersen konstaterede, at der er langt fra Kirkens Korshær  

 til spørgsmål om Rigsrevisionen og de statslige selskaber.
Derfor påpegede  

 han, at man skal gøre sig mange overvejelser om, hvordan den grå zone kan  

 analyseres på en god og differentieret måde.
Ubestemtheder i den grå zone Torben Beck Jørgensen pegede i sit afsluttende indlæg på flere  

 temaer: 1) Vigtigheden af at anskue den grå zone som både en varig holdeplads  

 og en mellemstation.
Privatskoler er et eksempel på det første; Postgiroens  

 identitet som GiroBank på vej mod den private BG-bank er et eksempel på det  

 sidste.
Nogle organisationer i den frivillige sektor kan være på vej i den  

 modsatte retning: mod den offentlige sektor. 2) Hvor vidt er spillereglerne i  

 den grå zone nye, anderledes eller uklare? Kan og skal ministeren holde  

 fingrene væk i konkrete sager? Lever organisationerne i ministerens skygge,  

 dvs. retter de sig efter, hvordan man mener, at ministeren tænker? Torben  

 Beck Jørgensen hæftede sig især ved en interessant ubestemthed i den grå  

 zone.
Afklaring af spilleregler sker først i praksis. 3) Hvilke opgaver løses  

 bedst i en eller flere dele af den grå zone? At opgaven skal skæres til, hvis  

 den skal udliciteres, er naturligt, for politikerne skal vide, hvad man giver  

 slip på.
Helhedsindtrykket fra borgernes side risikerer at gå tabt, hvis for  

 mange private organisationer er involveret i opgaveløsningen. 4) Skal nye  

 kontrolorganer supplere eller afløse den parlamentariske kontrol af den grå  

 zone? Hvis kontrolorganerne udbygges kraftigt, er det spørgsmålet, hvad man  

 har opnået. 5) Hvilken slags offentlig sektor fører udviklingen af den grå  

 zone til? Enten får vi et politisk system, hvor politikerne kan hengive sig  

 til de politiske visioner, når de er befriet for et driftsansvar.
Eller også  

 kan man forestille sig et politisk system, der hænger på svære og uløselige  

 opgaver, det upopulære myndighedsansvar, og som derfor bliver en offentlig  

 sektor, som befolkningen får et dårligere forhold til.
Adjunkt Carsten Greve Aalborg Universitet August 1996 Bilag 22 Den 25. april 1996 De politiske partier Notat til Folketingets Udvalg vedr. analyse af demokrati og magt i Danmark udarbejdet af lektor Lars Bille Institut for Statskundskab, Københavns Universitet og lektor Jørgen Elklit Institut for Statskundskab, Aarhus Universitet 1. Hvad gør de politiske partier unikke? I et pluralistisk demokratisk system som det danske er der mange aktører,  

 der påvirker de beslutninger, der træffes af Folketing og regering.
I flæng  

 kan nævnes de politiske partier, interesse-, erhvervs- og  

 brancheorganisationerne, medierne, enkeltsagsbevægelserne, lobbyisterne,  

 forvaltningsapparatet og de internationale organisationer.
Blandt disse  

 aktører udgør de politiske partier imidlertid et unikt forbindelsesled mellem  

 vælgerne og de valgte.
 For det første er de politiske partier det eneste forbindelsesled  

 mellem vælgerne og de valgte, der er placeret på den elektorale arena  

 samtidig med, at de er placeret i Folketing og regering; kun partierne kan og  

 skal på en gang repræsentere og styre.
For det andet skal de politiske partier ved valgene stå til ansvar  

 over for hele befolkningen og ikke kun over for et udsnit, som det for  

 eksempel er tilfældet med interesseorganisationernes valgte ledelser.
Det er  

 enhver vælgers mulighed at stemme på et hvilket som helst af de opstillede  

 partier, hvorimod det kun er interesseorganisationens medlemmer, der kan øve  

 indflydelse på valget af dens ledelse og politik.
For det tredje er et politisk parti i princippet tvunget til - i  

 hvert fald, hvis det er i Folketinget - at tage stilling til alle  

 spørgsmål inden for alle politiske sagsområder.
Det ikke at have et  

 standpunkt - og derfor undlade at stemme - kan have lige så afgørende  

 indflydelse på flertalsdannelsen som at stemme ja eller nej.
De politiske  

 modstandere skal i øvrigt nok sørge for, at manglende standpunkttagen bliver  

 udstillet for offentligheden.
Derfor er partierne - for det fjerde - tvunget til at prioritere  

 mellem de mange - ofte uforenelige - ønsker og krav, dvs. de må foretage  

 nogle prioriteringer, som de øvrige aktører er fri for at skulle foretage i  

 samme omfang.
De skal »kun« prioritere ud fra, hvad der gavner  

 deres medlemmer, kunder, læsere, seere osv., men ikke nødvendigvis ud fra,  

 hvad der gavner samfundet som helhed.
 I kraft af den unikke position, som partierne således indtager som  

 forbindelsesled mellem vælgerne og de valgte, er det derfor afgørende for,  

 hvilken type af demokrati der udvikles, hvorledes partierne organiserer sig,  

 og hvorledes de er i stand til at løse deres opgaver med hensyn til politisk  

 mobilisering og socialisering, interessevaretagelse, politisk målformulering  

 samt rekruttering og træning af den politiske ledelse.
 I dette notat må vi dog indskrænke os til at se på enkelte centrale træk i  

 udviklingen i de politiske partier, idet en analyse af udviklingen i  

 styrkeforholdet mellem partierne og de øvrige aktører ville kræve en egentlig  

 magtudredning, for eksempel således som de er blevet gennemført i Norge og  

 Sverige.
2. Massepartiet - og den faldende medlemstilslutning De politiske partier kan organisere sig på mange måder.
Inden for  

 partiforskningen har man identificeret flere forskellige partityper eller  

 -modeller.
I Danmark har den såkaldte massepartitype været dominerende i  

 størstedelen af dette århundrede.
Denne partitype er især karakteriseret ved 1) formaliseret medlemskab, 2) en permanent organisation, der også fungerer mellem valgene, 3) at partiledelsen er valgt af medlemmerne, 4) at partiet er finansielt afhængigt af medlemmerne og af deres ulønnede  

 og frivillige arbejdskraft, 5) at medlemmerne har betydelig indflydelse på partiets program og  

 overordnede politik, og 6) at organisationen fungerer som tovejskommunikationskanal mellem top og  

 bund og som vælgermobiliserende kraft.
Selv om forholdene har ændret sig på flere af disse felter - og også på  

 nogle af de øvrige felter, der er vigtige for at komme til klarhed over,  

 hvilken partimodel der er tale om - præger massepartimodellen fortsat  

 debatten om de politiske partier.
Det gælder blandt andet med hensyn til  

 medlemssituationen, som er af central betydning for massepartiet.
Udviklingen  

 i antallet af medlemmer har siden 1960 formet sig således, at der stort set  

 hvert år har været et lavere samlet medlemstal i de politiske partier end  

 året før.
Det er vanskeligt at opgøre partiernes medlemstal helt eksakt, men  

 vi vurderer, at partiernes samlede medlemstal ved udgangen af 1995 lå mellem  

 210.000 og 215.000, dvs. lavere end nogen sinde før.
Opgjort i absolutte tal svarer det temmelig præcist til en tredjedel af  

 det medlemstal, partierne havde sidst i 1940'erne.
Det er imidlertid nok så  

 interessant at opgøre det samlede medlemstal i forhold til det samlede  

 vælgertal.
Sidst i 1940'erne var ca. 26 pct. af vælgerne medlem af et  

 politisk parti, midt i 1990'erne er det lige godt 5 pct.
Den relative  

 tilbagegang i den procentdel af vælgerne, der er medlem af et politisk parti,  

 er således endnu større, end når man ser på de absolutte tal.
 Det er bemærkelsesværdigt, at denne tilbagegang især fandt sted i  

 1960'erne og 1970'erne, medens tilbagegangstakten har været mere afdæmpet  

 siden begyndelsen af 1980'erne.
Det er også værd at hæfte sig ved, at tilbagegangen i de politiske  

 partiers medlemstal er et fænomen, der ses i mange lande.
Tilbagegangen er  

 naturligvis forskellig i omfang, blandt andet fordi udgangspunktet - den  

 samlede organisationsprocent for 40-50 år siden - varierer fra land til land.  

 Danmark havde således en forholdsvis stor andel af partimedlemmer (både sidst  

 i 1940'erne og endnu omkring 1960) og dermed også forholdsvis mange, der  

 kunne forlade partierne.
Men også andre lande har set en tilbagegang på 60-70  

 pct. siden begyndelsen af 1960'erne.
Figur 1. Partimedlemmer i procent af vælgertal, 1965-95 De følgende tre figurer viser udviklingen i de nuværende  

 folketingspartiers medlemstal siden midt i 1960'erne.
Hver af figurerne viser  

 udviklingen for tre partier, nemlig henholdsvis de tre til venstre, de tre i  

 midten og de tre til højre.
Figurerne taler antageligt for sig selv, så de  

 vil ikke blive nærmere kommenteret (bemærk i øvrigt, at inddelingen på den  

 lodrette akse er forskellig i de tre figurer).
 Figur 2. Medlemsudviklingen for Socialdemokratiet, SF og Enhedslisten  

 1965-95.
3. Hvorfor falder medlemstallet? Forklaringerne på udviklingen i partiernes medlemstal siden slutningen af  

 1940'erne er mange, og pladsen tillader kun, at de vigtigste af disse  

 forklaringer antydes stikordsvis.
På et samfundsmæssigt (strukturelt) plan er  

 det rimeligt at pege på den samlede økonomiske og sociale udvikling, der har  

 mindsket behovet for varetagelsen af en række af de opgaver og funktioner,  

 partierne tidligere stod for.
Medieudviklingen er en anden sådan faktor, som  

 i hvert fald heller ikke lader sig ændre.
Andre faktorer - som for eksempel  

 uddannelseseksplosionen - kunne også nævnes.
Figur 3. Medlemsudviklingen for Det radikale Venstre, Kristeligt  

 Folkeparti og CD 1965-95 Hertil kommer, at disse strukturelle forklaringer må suppleres med  

 individuelle såkaldte aktørforklaringer, hvor den enkelte vælger (det enkelte  

 partimedlem) ses som en rationelt handlende politisk aktør, der kun melder  

 sig ind i (eller bliver i) et politisk parti, hvis fordelene (af alle  

 tænkelige slags, inkl. social og ideologisk tilfredsstillelse) overstiger de  

 økonomiske, tidsmæssige, sociale og andre omkostninger.
Der er indtil videre kun foretaget ganske få analyser, der belyser dette  

 perspektiv bare nogenlunde, men de peger entydigt i retning af, at netop  

 dette analytiske perspektiv er væsentligt, hvis målet er at nå en dybere  

 forståelse af udviklingen i partiernes medlemstal.
Fordi der er så få  

 partimedlemmer, er det dog vanskeligt at lave repræsentative undesøgelser,  

 der får et passende stort udvalg af relevante svarpersoner med i stikprøven.
Det er blevet diskuteret, om det i særlig grad har været den mere passive  

 del af partiernes medlemsskare, der er faldet fra.
Det virker umiddelbart  

 rimeligt, at det skulle være tilfældet, men samtidig kan det jo konstateres,  

 at mange lokale parti- og vælgerforeninger fortsat har problemer med en  

 yderst beskeden opslutning om partiets aktiviteter.
Udviklingen har altså  

 ikke medført, at det kun er aktive og stærkt engagerede medlemmer, der er  

 blevet tilbage (eller er kommet til som nye). Det kan i den sammenhæng være  

 rimeligt at henvise til en norsk undersøgelse her fra begyndelsen af  

 1990'erne (Heidar, 1994), der netop konstaterer, at partiernes medlemskreds  

 fortsat udviser stor variation, hvis man ser på omfanget og karakteren af  

 medlemmernes involvering i partiernes forskellige aktivitetsformer.
Der er  

 ingen grund til at tro, at situationen er afgørende anderledes i Danmark, og  

 derfor må forestillingen om, at det - i hvert fald overvejende - er de  

 passive, der er forsvundet, nok tages med et gran salt, indtil nærmere  

 dokumentation om forholdene her i landet eventuelt kommer til at foreligge.
Figur 4. Medlemsudviklingen for Venstre, Det konservative Folkeparti  

 og Fremskridtspartiet 1965-95 4. Kan udviklingen vendes? Selv om Venstre har været i stand til - i hvert fald for nogle år - at  

 vende den medlemsmæssige nedgangslinje, kan man ikke heraf nødvendigvis drage  

 den slutning, at de øvrige partier også ville kunne ændre deres situation på  

 dette område (hvor det i øvrigt er værd at erindre sig, at Danmark nu har en  

 medlemsprocent, der svarer forholdsvis præcist til situationen i en række  

 andre lande). Vi må altså gå ud fra, at det også i de nærmeste år vil være  

 sådan, at det samlede medlemstal har en (svagt) vigende tendens, og at kun  

 ca. hver tyvende vælger synes, at cost/benefit -analysen med hensyn  

 til partimedlemskab har en positiv balance.
Det betyder også, at partierne må indstille sig på, at de forskellige  

 medlemskampagner m.m. primært vil kunne tjene til at fastholde det nuværende  

 niveau, medens det vil være helt urealistisk at forestille sig, at noget på  

 medlemsfronten vil kunne ændres markant.
Denne konstatering betyder dog ikke,  

 at enkeltpartier aldrig mere vil kunne komme til at opleve, at årets tilgang  

 af medlemmer er større end afgangen.
5. Fra massepartier til catch allpartier og kartelpartier? I øvrigt ville en nærmere analyse af partiernes medlemsudvikling  

 forudsætte, at man havde adgang til tal både for tilgang og afgang (dvs.  

 bruttotal) i modsætning til de nettotal, som ellers er det eneste  

 talmateriale, der er til rådighed for overvejelser over medlemsudviklingen.  

 Specielt i en sammenligning mellem de seneste 10 år og for eksempel i  

 1960'erne og 1970'erne ville sådanne talsæt være meget værd! Om et parti er et masseparti eller ej, afhænger imidlertid ikke kun af  

 medlemstallet (og i øvrigt kan også medlemsmæssigt små partier være  

 »massepartier«, som jo først og fremmest er en partitype). Her må  

 man også se på partiets organisatoriske opbygning og på den rolle,  

 medlemmerne er tildelt heri.
Ud fra dette kriterium må vi stadig  

 karakterisere de danske partier som massepartier, også fordi der inden for de  

 senere årtier ikke er sket forandringer i partiernes love, som berettiger en  

 anden karakteristik.
Den udvikling, der kan spores i de fleste af partierne,  

 er især gået i retning af at give de individuelle medlemmer større formel  

 indflydelse på opstillingen af kandidater til valg, på repræsentationen i de  

 ledende organer og på formuleringen af partiernes programmer (lokalt såvel  

 som nationalt).
De væsentligste forandringer er faktisk sket på andre områder, først og  

 fremmest medlemmernes (formindskede) betydning for partiernes økonomi, deres  

 (formindskede) betydning som frivillig og ulønnet arbejdskraft, og  

 medlemskabets formodede (formindskede) identitetsskabende betydning for  

 partimedlemmerne.
Hertil kommer ændrede kommunikationsformer og -kanaler  

 mellem organisation og medlemmer (og vælgere), ændrede konkurrenceparametre  

 mellem partierne og i det hele taget en ændret placering for partierne i  

 relationen stat-civilsamfund, hvor partierne i højere grad end tidligere er  

 blevet en del af »staten«.
 Alt i alt betyder det, at partierne gennem de seneste årtier - dvs. siden  

 1960'erne - i stigende grad også har udviklet centrale træk fra det  

 såkaldte catch all parti (som normalt ses som den partimodel, der  

 følger efter massepartiet) og måske også fra kartelpartiet, der er den  

 model, partiforskningen på det allerseneste er begyndt at diskutere, om  

 partierne er på vej til at udvikle sig i retning af, og som blandt andet er  

 karakteriseret ved en stigende integration i staten, som blandt andet kommer  

 til udtryk ved den statslige finansiering af væsentlige dele af partiernes  

 virksomhed (Elklit og Buch Jensen, 1995).
Det er derfor oplagt at diskutere ændringerne i partiernes forhold med  

 udgangspunkt i deres økonomi.
Omkring 1960 var partierne i væsentlig  

 udstrækning finansieret af deres medlemmer.
I takt med det faldende  

 medlemstal blev partiernes finansielle situation vanskeligere.
Kontingentet  

 blev hævet betragteligt i alle partierne.
Modsat den konventionelle antagelse  

 er det imidlertid ikke muligt at se nogen entydig sammenhæng mellem det  

 stigende kontingent og det faldende medlemstal.
Kontingentstigningerne kunne  

 dog langtfra fastholde medlemmernes betydning som finansieringskilde for  

 partierne.
Dette hænger først og fremmest sammen med indførelsen af direkte  

 offentlig støtte til de politiske partier.
Den ene form for direkte offentlig støtte til de politiske partier er den,  

 som folketingsgrupperne modtager.
Formelt gives støtten som bekendt til  

 folketingsmedlemmerne og -grupperne, men hvordan man end vender og drejer  

 det, er det naturligvis også en støtte til partierne som partier.  

 Denne form for støtte blev indført i 1965; den er siden blevet udbygget  

 betragteligt gennem indførelsen af sekretærhjælp og forhøjede satser.
Den  

 anden form for direkte offentlig partistøtte blev indført med virkning fra  

 1987 i form af et fast beløb pr. stemme ved folketings-, amtsråds- og  

 kommunalbestyrelsesvalg.
 Set i et internationalt perspektiv blev den direkte offentlige støtte til  

 de politiske partiers landsorganisationer indført ganske sent i Danmark, og  

 den har - i hvert fald indtil nu - været af en relativ beskeden størrelse.  

 Ser vi på de samlede økonomiske ressourcer, partihovedkontorerne har haft at  

 råde over, er det også klart, at de danske partier ved indgangen til  

 1990'erne lå relativt lavt i sammenligning med forholdene i en række andre  

 lande (Webb, 1995).
Udviklingen i den samlede direkte offentlige støtte fremgår af figur 5.  

 Når den kun er ført frem til 1993, skyldes det, at den officielle  

 valgstatistik for de kommunale valg endnu ikke er offentliggjort.
Præcise  

 beregninger over den regionale og lokale partistøtte kan derfor ikke  

 foretages.
Figur 5. Den direkte offentlige støtte til de politiske partier  

 1965-93. Årets priser » Kilde: Bille: Partier i forandring (under udarbejdelse). Trods den  

 manglende ajourføring illustrerer figur 5 alligevel nogle væsentlige  

 udviklingstræk, som jo oven i købet er blevet yderligere forstærket i 1995 på  

 grund af de markante forhøjelser af støtten til partiernes  

 centralorganisationer og folketingsgrupper.
For det første er partiernes folketingsgrupper blevet væsentligt styrket -  

 også relativt - gennem perioden.
De er derved blevet økonomisk mere  

 uafhængige af støtte fra partiorganisationen, dvs. parlamentspartiet er  

 blevet styrket relativt i forhold til medlemspartiet, hvilket også viser sig  

 på en række andre områder, og som derfor er et væsentligt udviklingstræk.
For det andet er det primært partiernes centrale organisation - i  

 modsætning til de regionale/lokale led - der er blevet styrket.
Det er de  

 centrale partiorganer, der har afgørelsen af, hvem der skal bruge pengene og  

 til hvad.
I den forstand er der også sket en centralisering i partierne.
For det tredje er der sket en øget professionalisering af partierne.
Som  

 det fremgår af figur 6, er antallet af hel- og deltidsansatte i partierne  

 steget kraftigt i løbet af perioden.
Og igen er det primært i  

 parlamentspartierne, at tilvæksten er sket.
Figur 6. Antal hel- og deltidsansatte i partierne 1960-94 Kilde: Bille: Partier i forandring (under udarbejdelse). Ser vi på  

 de samlede økonomiske ressourcer, dvs. både folketingsgruppens og  

 centralpartiets, viser udviklingen, at det udadvendte parlamentariske og  

 medieorienterede arbejde er blevet væsentligt styrket i forhold til det  

 indadvendte medlemsorienterede arbejde.
Denne udvikling kan dog ikke  

 genfindes i samme omfang, hvis vi alene ser på, hvad centralpartiet har brugt  

 pengene til.
 Trods alle de forbehold, der - blandt andet - må tages for indplaceringen  

 i de opstillede kategorier af de enkelte udgiftsposter i regnskaberne, viser  

 figurer 7 og 8 for henholdsvis Socialdemokratiets og Det radikale Venstres  

 vedkommende, at hovedkontorerne ikke brugte en relativt større andel på de  

 udadvendte vælgerorienterede aktiviteter par excellence - valgkampene - i  

 1994 end i begyndelsen af 1960'erne.
Figur 7. Socialdemokratiets hovedkontors udgiftsprofil 1960-94 Kilde: Bille: Partier i forandring (under udarbejdelse). Derimod  

 kan der konstateres en vækst i den andel, der er brugt til for eksempel  

 kurser/møder, dvs. medlemspleje.
Udviklingen for disse to partiers  

 vedkommende kan stå som eksponent for den udvikling, der generelt har fundet  

 sted i partiernes udgiftsprofiler.
Det skyldes også, at de øvrige partier  

 ikke fremviser en udvikling, der fører til andre konklusioner end dem, vi  

 drog for Socialdemokratiets og Det radikale Venstres vedkommende.
Ser vi på, hvilke konsekvenser de forandrede økonomiske vilkår har haft  

 for medlemmernes relative økonomiske betydning for partierne, tegner der sig  

 et relativt entydigt billede.
Pladsen tillader ikke en gengivelse af  

 udviklingen i de enkelte partiers indtægtsprofiler.
Igen må Socialdemokratiet  

 og Det radikale Venstre holde for, også fordi Venstre og Det konservative  

 Folkeparti ikke har offentliggjort deres regnskaber, før de gennem loven om  

 åbne partiregnskaber fra 1989 blev tvunget til det.
Det er derfor ikke muligt  

 at følge udviklingen for disse to partiers vedkommende.
Figur 8. Det radikale Venstres hovedkontors udgiftsprofil 1966-94 Kilde: Bille: Partier i forandring (under udarbejdelse). Man har  

 talt om, at et af kendetegnene ved partiernes moderne udvikling var den  

 større og større afhængighed af centraliserede valgkampe (via tv og  

 annoncering i aviser m.m.), som efter sin natur er kostbar og derfor kræver  

 forholdsvis store indtægter.
Heraf følger naturligvis et - relativt - mindre  

 behov for medlemsindsats, men en række aktiviteter - specielt på det lokale  

 plan og ikke mindst i forbindelse med de kommunale valgkampe - kræver dog  

 fortsat, at partierne kan trække på deres medlemmers arbejdskraft til løsning  

 af diverse praktiske opgaver.
At det så bliver sværere og sværere at få  

 medlemmerne til at yde en sådan indsats, er en anden sag, der imidlertid  

 svarer til vores konstatering af, at det så langtfra kun er de aktive  

 partimedlemmer, der er tilbage.
Medlemmerne har traditionelt haft betydning i forbindelse med mobilisering  

 og som lokale meningsdannere og partiambassadører.
Det har tidligere været  

 vigtigt for partierne, og der lægges fortsat - men måske dog overvejende  

 symbolsk - vægt på denne funktion, selv om der antageligt ikke er grund til  

 at tillægge den samme væsentlige betydning som tidligere, hvor samfundets  

 kommunikationsstruktur og meningsdannelse var så ganske anderledes end nu.
Man talte også tidligere om, at partimedlemmerne og -sympatisørerne var  

 væsentlige, hvis man »skulle have sit budskab ud«, uden at medierne  

 kunne forhindre det - eller eventuelt forvanske budskabet undervejs i  

 processen.
Den mulighed eksisterer ikke længere, og partiernes afhængighed af  

 medierne er derfor tiltaget ganske betragteligt.
Figur 9. Socialdemokratiets hovedkontors indtægtsprofil 1960-94 Kilde: Bille: Partier i forandring (under udarbejdelse).
Figur 10. Det radikale Venstres hovedkontors indtægtsprofil  

 1960-94 Kilde: Bille: Partier i forandring (under udarbejdelse).
6. Er partierne - og demokratiet - i krise? Det generelle fald i medlemstal og den generelt stigende afhængighed af  

 statslig finansiering er fakta, som ikke lader sig diskutere.
Det er så vores  

 vurdering, at medlemstallene vil falde ydeligere - om end måske kun langsomt  

 - også selv om enkelte partier i kortere eller lidt længere perioder vil være  

 i stand til at fremvise medlemsfremgang i forhold til, hvad medlemstallet er  

 nu.
Blandt konsekvenserne af den større økonomiske uafhængighed af såvel  

 medlemsbidrag som tilskud fra både private og organisationer er dels en  

 større frihed (ikke bare formelt, men også reelt) til at træffe de  

 beslutninger, partierne i givne situationer mener er de rigtige, dels en  

 mulighed for en højere grad af professionalisme i varetagelsen af en række af  

 partiernes klassiske opgaver.
Her tænker vi især på mobilisering og  

 socialisering (vælger- og medlemsarbejde og -pleje), politisk målformulering  

 (såvel ved hjælp af medlemmer og ikkemedlemmer som ved hjælp af diverse  

 tænketanke og eksperter) og rekruttering og træning af den politiske ledelse.
 Denne stigende professionalisering burde i princippet give partierne øget  

 mulighed for at matche indflydelse fra de øvrige politiske aktører (jf. p.  

 1.). Spørgsmålet er dog, om omkostningerne - i form af manglende folkelig  

 opbakning og legitimitet på grund af det lave medlemstal, selv om  

 valgdeltagelsen endnu er høj - er så store, at partierne af den grund  

 generelt vil miste momentum i de kommende år.
Hvis partierne ikke længere er i stand til at varetage  

 tovejskommunikationen mellem vælgerne og de valgte, hvem skal så løse denne  

 opgave? Partierne i deres egenskab af deltagere i de politiske valg (hvad der  

 vil være vanskeligt), opinionsforskningsinstitutterne eller nogle helt  

 tredje? Hvis det ikke skal (eller kan) være partierne, hvorledes sikrer man  

 sig så en form for demokratisk kontrol? Det er - alt i alt - ikke vores opfattelse, at partierne er »i  

 krise«.
Medlemstallene er mindre end tidligere, og de bliver sikkert  

 aldrig så høje igen, som de har været - men hvad så? Derimod er det  

 traditionelle masseparti reelt afgået ved døden, og de nuværende partier  

 udviser en fascinerende blanding af træk fra såvel det hensygnende masseparti  

 som catch-allpartiet og kartelpartiet.
Blandingsforholdet er naturligvis  

 forskelligt fra parti til parti.
Ligesom partierne ikke er i krise, er »demokratiet« det heller  

 ikke.
En demokratisk styreform kan sagtens eksistere uden massepartier, som  

 vi har kendt dem tidligere - og også uden partier, som vi kender dem nu i  

 deres forskellige hybride former.
Det bliver bare en anden type demokrati,  

 hvor den helt afgørende kommunikation mellem vælgere og valgte så må finde  

 andre kanaler end de hidtil kendte.
Det bliver spændende at se, hvorledes den glidende overgang fra en  

 situation, hvor partiernes folketingsgrupper repræsenterede - og så sig selv  

 som repræsenterende - bestemte klasseinteresser og bestemte ideologier, til  

 den nuværende situation, hvor de i højere grad må forstås som  

 gennemprofessionelle teams, der bedre og mere effektivt end deres  

 konkurrenter forsøger at styre den stat, som de selv i stigende grad er  

 blevet en del af, kommer til at fortsætte i de kommende år.
Det er i den  

 sammenhæng vigtigt, at partierne selv i ganske betydeligt omfang kan bestemme  

 deres egne vilkår, for eksempel i form af omfanget af den offentlige  

 finansiering, medieanvendelsen, adgangsvejene til at deltage i valg (dvs.  

 opstillingsregler) og andre aktørers formaliserede deltagelse i konkrete  

 beslutningsprocesser.
Det øger også partiernes ansvar for at tackle  

 situationen, så den ikke kommer ud af kontrol.
Demokratiet kan antage mange former.
Den folkelige deltagelse kan antage  

 mange former.
Partierne kan antage mange former.
Vi har givetvis ikke set dem  

 alle endnu! Litteratur:
Bille, Lars (1994). »Denmark: The Decline of the Membership  

 Party?», pp. 134-157 i Richard S.
Katz & Peter Mair (eds.).
 Bille, Lars (1995). »Medlemsudviklingen i otte danske partier  

 1953-1993: Et demokratisk problem?», pp. 106-122 i Morten Madsen et al.  

 (red.), Demokratiets mangfoldighed: Tendenser i dansk politik, København:  

 Forlaget Politiske Studier.
 Bille, Lars (1996). »Partierne under forandring«. (Under  

 udarbejdelse).
 Bredsdorff, Niels og Peter Søndergård (1995). »Partiernes magt og  

 magt i partierne - en oversigt over forskningen inden for emnet: De politiske  

 partier - herunder funktion og rekruttering«, Roskilde: Roskilde  

 Universitetsbibliotek.
 Elklit, Jørgen (red.) (1990). »De politiske partier - nu og i  

 fremtiden«, København: Lintas/GR.
Elklit, Jørgen (1991). »Faldet i medlemstal i danske politiske  

 partier.
Nogle mulige årsager«, Politica, 23. årgang, nr. 1, pp. 60-83.
 Elklit, Jørgen og Roger Buch Jensen (1995). »De politiske partier og  

 det lokale demokrati«, Politica, 27. årgang, nr. 4 (november), pp.  

 418-435.
 Elklit, Jørgen, Gorm Willemoes Jensen og Karen Prehn (1993). »Danske  

 politiske partier 1970-92. En bibliografi«, Århus: Institut for  

 Statskundskab, Aarhus Universitet.
Eklit, Jørgen og Mogens N.
Pedersen (red.) (1995). »Kampen om  

 kommunen.
Ni fortællinger om kommunalvalget i 1993«, Odense: Odense  

 Universitetsforlag.
 Heidar, Knut (1994). »The Polymorphic nature of party  

 membership«, European Journal og Political Research, Vol. 25, pp. 61-86.
Katz, Richard S. og Peter Mair (eds.) (1994). »How Parties Organize.  

 Chance and Party Democracy.
The Emergence of the Cartel Party«, Party  

 Politics, Vol. 1, No. 1, pp. 5-28.
 Katz, Richard S. og Peter Mair, et al. (1992). »The membership of  

 political parties in European democracies, 1960-1990«, European Journal  

 of Political Research, Vol. 23, pp. 239-345.
 Pedersen, Mogens N. (1989). »En kortfattet oversigt over det danske  

 partisystems udvikling«, Politica, 21. årgang, nr. 3, pp. 265-278.
 Pedersen, Mogens N. og Lars Bille (1991). »Public Financing and  

 Public Control of Political Parties in Denmark«, pp. 147-172 i Matti  

 Wiberg (ed), The Public Purse and Political Parties, Helsinki: The Finnish  

 Political Science Association.
 Togeby, Lise (1992). »The Nature of Declining Party Membership in  

 Denmark: Causes and Consequenses«, Scandinavian Political Studies, Vol.  

 15, No. 1, pp. 1-19.
 Webb, Paul (1995). »Are British Political Parties in Decline?»,  

 Party Politics, vol. 1, No. 3, pp. 299-322.
Bilag 23 Udvalget vedrørende analyse af demokrati og magt i Danmark Henrik Jensen udvalgssekretær, PhD Folketinget, juni 1996 NOTAT OM DET SVENSKE DEMOKRATIRÅD ». . . noll for medborgarstyrelse, ett plus for rattstat och ett  

 minus for handlingskraft.
Totalsumman blir alltså noll.
Svensk demokrati får  

 darmed betyget acceptabel.
Att oversatta i ord ar vanskligt och beror mycket  

 på forvantningar: ar glaset halvfullt eller halvtomt? Det kunde i nastan alla  

 avseenden vara samre, men det finns också tydliga brister«  

 (Demokratirådets rapport, 1995: 132) Sammenfatning: Notatet søger at beskrive baggrunden for  

 oprettelsen af det svenske demokratiråd, rådets organisation, rapporter og  

 placering i den offentlige debat.
Demokratirådet - og SNS Det svenske demokratiråd er en ny aktør i det svenske politiske system.  

 Selv om rådet godt kan ses i forlængelse af den svenske magtudredning -  

 blandt andet fordi en hovedkraft i den svenske magtudredning, Olof Petersson,  

 har været med i rådet siden dets start i 1994 - er rådet ikke et statsligt  

 organ.
Demokratirådet finansieres og opererer i regi af den private svenske  

 organisation, SNS, som også har udgivet Demokratirådets - foreløbig to -  

 rapporter.
SNS (Studieforbundet Naringsliv och Samhalle) er en organisation med rod i  

 det svenske erhvervsliv.
SNS er organiseret i lokalafdelinger, heraf flere i  

 udlandet, har ca. 4.500 enkeltpersoner og godt 250 enkeltvirksomheder som  

 medlemmer og bidragydere og har et eget budget på ca. 30 mio.
Skr.
SNS er  

 ikke en organisation, som varetager erhvervslivets materielle interesser, den  

 forfægter ikke bestemte politiske holdninger, og den er ikke organisatorisk  

 bundet til bestemte interesseorganisationer.
Organisationen blev oprettet i  

 1948 som et forum og en tænketank, der skulle indgå i kvalificeret dialog med  

 andre aktører i det politiske system, heriblandt den socialdemokratisk  

 dominerede arbejderbevægelse.
SNS driver blandt andet en ret omfattende forlags-, konference-, debat- og  

 forskningsvirksomhed, og Demokratirådet er et led heri.
Udgifterne til  

 Demokratirådet finansieres af SNS og er i omegnen af 300.000 Skr. årligt.  

 Demokratirådet kan bedst ses som en politologisk parallel til SNS's økonomisk  

 orienterede Konjunkturråd.
SNS's Konjunkturråd er en snes år gammel institution bestående af  

 økonomer, som i en årlig rapport vurderer og kommer med forslag til ændringer  

 i den svenske økonomiske politik.
Konjunkturrådet og dets rapporter om den  

 svenske økonomis tilstand har haft betydelig gennemslagskraft i den svenske  

 politisk-økonomiske debat.
I rapporterne er det i de senere år blandt andet  

 blevet påpeget, at balanceproblemer i svensk økonomi var forbundet med  

 manglende beslutningskapacitet i det svenske politiske system.
Dette angives  

 i Demokratirådets rapport fra 1996 (s. 7) at være en udløsende faktor for  

 oprettelsen af Demokratirådet.
I modsætning til hvad tilfældet er med Konjunkturrådet, er der til  

 Demokratirådet blevet tilknyttet et referenceråd af repræsentanter/medlemmer  

 fra SNS.
Referencerådet vil fremover få mulighed for at diskutere rådets  

 rapporter med Demokratirådet.
Selv om Demokratirådet finansieres af og  

 opererer i regi af SNS, stiller SNS ikke krav om bestemte politiske  

 holdninger til Demokratirådet, dets medlemmer eller dets rapporter.
Rådets  

 medlemmer hæfter selv for indhold og vurderinger af de rapporter, som Rådet  

 fremkommer med.
Rådets medlemmer har hidtil bestået af 4-5 politologer, som  

 har indtrådt i rådet på formandens initiativ, og altså ikke på SNS's  

 initiativ.
Skønt Demokratirådet er sammensat af forskere, tilsigter rådets rapporter  

 ikke at have status af selvstændige videnskabelige analyser.
Rådet bedriver  

 da også kun selvstændig forskning i begrænset omfang, men baserer først og  

 fremmest rapporterne på rådsmedlemmernes og andre forskerkollegers  

 resultater.
Rapporterne må altså ses som populærvidenskabelige, seriøse  

 debatoplæg baseret på solid, empirisk forskning.
Det formuleres i  

 Demokratirådets rapport fra 1996 sådan, at:
 »Syftet med Demokratirådet ar att stimulera till en konstruktiv och  

 saklig debatt kring demokratins villkor genom att till en bredare krets fora  

 ut begrepp, analyser och resultat från den statsvetenskapliga  

 demokratiforskningen« (Demokratirådets rapport 1996: 4).
Demokratirådets rapporter Demokratirådets første rapport, »Demokrati som dialog«, der  

 udkom i 1995, giver en kritisk situationsvurdering af det svenske demokratis  

 tilstand.
Rapporten tager udgangspunkt i et relativt bredt demokratibegreb,  

 som under etiketten »en demokratisk, handlekraftig retsstat« kan  

 sammenfattes i tre hovedelementer: medborgerstyre, retsstat og politisk  

 handlekraft.
Rapporten vier et selvstændigt kapitel til hvert af disse tre  

 hovedelementer og betragter dem tilsammen som et ideal for en politisk  

 beslutningsproces.
Dette demokratiske ideal bliver så brugt af rådet til at  

 vurdere kvaliteten af det svenske demokrati.
Det sker ved at nedbryde de tre  

 hovedelementer til 13 dimensioner eller »delkrav«.
Det første hovedelement, medborgerstyre, knytter sig til de politiske  

 beslutningsformer og stiller - med baggrund i synspunkter formuleret hos den  

 amerikanske demokratiteoretiker Robert A.
Dahl - nogle ideelle krav til en  

 demokratisk beslutningsproces.
Der skal være tale om en fælles politisk  

 dagsorden, som formulerer de temaer, som borgerne skal tage stilling til.
Der  

 skal være en »oplyst forståelse« i form af en fri meningsdannelse,  

 en velfungerende offentlig dialog og pluralisme i massemedierne, inden man  

 træffer beslutninger.
Der skal være effektiv deltagelse, hvor  

 vælgerorganisationer og andre organisationer giver borgerne mulighed for reel  

 deltagelse, og der skal være et lokalt selvstyre, som opfylder tilsvarende  

 krav til borgernes effektive deltagelse.
Der skal være lighed i  

 beslutningerne i form af, at de folkevalgte honorerer krav om  

 repræsentativitet.
Endelig skal borgerne ikke blot have politiske  

 rettigheder, men må omvendt også honorere forpligtelser til f.eks. at udvise  

 tolerance over for andres meninger og til at acceptere fællesskabets  

 beslutninger (Demokratirådets rapport 1995: 13-15).
Det andet hovedelement, retsstatselementet, indeholder blandt andet krav  

 om, at statsmagten af minoritetshensyn og hensyn til den enkelte pålægges  

 begrænsninger i sin magtudfoldelse.
Rapporten opstiller her tre minimumskrav.  

 For det første skal medborgerne have visse alment accepterede friheder og  

 rettigheder.
For det andet skal der være retssikkerhed, dels i form af lighed  

 for loven (fravær af diskrimination), dels i form af forudsigelighed i  

 retsplejen (fravær af vilkårlighed i retsplejen), dels i form af integritet,  

 hvilket bl.a. indebærer beskyttelse mod vold og overgreb, dels i form af  

 mulighed for alle for at gå rettens vej (»rattstillganglighet«).  

 For det tredje skal de politiske magtorganer være underlagt principper om  

 magtdeling (Demokratirådets rapport 1995: 15).
Det tredje hovedelement fokuserer på mulighederne for under demokratiske  

 beslutningsformer at agere kollektivt og realisere fællesmål.
Dette  

 hovedelement udmønter rapporten i tre krav.
For det første skal de valgte  

 beslutningstagere have kontrol over ressourcer, specielt økonomiske  

 ressourcer, for reelt at kunne træffe beslutninger.
For det andet skal  

 valgsystemet, Riksdagen og regeringsmagten kunne træffe kollektive  

 beslutninger og altså være beslutningsdygtigt i situationer, hvor der er tale  

 om komplicerede spørgsmål og de politiske modsætninger er fremherskende.
For  

 det tredje skal det politiske system og specielt forvaltningen være indrettet  

 sådan, at forvaltningen ikke efterfølgende forvansker gennemførelsen af de  

 trufne beslutninger (Demokratirådets rapport 1995: 16-17).
 I sidste del af rapporten bruges de 13 dimensioner eller  

 »delkrav«, som er indeholdt i demokratibegrebets tre  

 hovedelementer, til:
- dels at give en karakteristik af demokratiets situation i dagens Sverige  

 set i forhold til idealet om en demokratisk, handlekraftig retsstat, - dels at pege på nogle forandringstendenser i det svenske samfund, - dels at give karakter ud fra en 5-punkts skala til det svenske politiske  

 system, som i øvrigt får totalbedømmelsen »acceptabel«.
Endelig fremsætter rådet en række konkrete forslag, som tilsigter at  

 forbedre kvaliteten af det svenske demokrati på de punkter, hvor rådet finder  

 det mangelfuldt.
Eksempelvis foreslår Demokratirådet, at man vurderer behovet  

 for oprettelsen af en forfatningsdomstol med henblik på en mulig forbedring  

 af retsstatselementet.
Demokratirådets anden rapport, »Demokrati och ledarskap«, udkom  

 i juni 1996. Rapporten fastholder kontinuiteten i forhold til 1995-rapporten  

 ved at bruge det samme demokratibegreb og genbruge de 13 dimensioner til at  

 vurdere det svenske politiske system.
Dermed får Demokratirådet i princippet  

 mulighed for systematisk at følge og sammenligne udviklingen i forhold til  

 1995 og altså dermed også at vurdere, om der er sket fremskridt eller  

 tilbageskridt.
Eksempelvis fremhæver rådet selv i en pressemeddelelse om  

 1996-rapporten, at svensk demokrati får »dårligere karakter« i  

 forhold til 1995-rapporten på to dimensioner, der begge angår  

 medborgerstyret, nemlig »oplyst forståelse« og »effektiv  

 deltagelse«:
»Svensk demokrati får sankt betyg på två punkter.
Drevjournalistiken  

 och politikernas bristande formåga att fora en kvalificerad samhallsdebat har  

 ytterligare utarmat det offentliga samtalet.
Valet til Europaparlamentet blev  

 ett misslyckande: partier och medier lyckades inte forklare vad valet  

 gallde« (Pressemeddelelse af 11. juni 1996 om Demokratirådets anden  

 rapport, jf.
Demokratirådets rapport 1996: 30-31).
 Omvendt sporer Demokratirådet fremskridt i forhold til 1995-rapporten,  

 hvad angår politisk handlekraft:
»På en punkt har situationen forbattrats.
Aven om landet fortfarande  

 styrs av en minoritetsregering har parlamentariska uppgorelser åtminstone  

 tillfalligt lagt grunden for en valbehovlig sanering av statsfinanserna.
Den  

 nya budgetprocessen ar också ett steg i ratt riktning« (Pressemeddelelse  

 af 11. juni 1996 om Demokratirådets anden rapport, jf.
Demokratirådets  

 rapport 1996: 30-31).
Herudover er sammenhængen mellem demokrati og politisk lederskab et  

 centralt tema i rapporten.
Rapporten behandler således forskellige aspekter  

 af denne sammenhæng i fire separate kapitler.
Rapporten diskuterer, hvilke  

 krav der stilles til politiske ledere i et parlamentarisk system med  

 forholdstalsvalg.
Den ser desuden på de svenske ledere som gruppe og som en  

 del af den svenske magtelite.
Endvidere undersøges det på en række områder,  

 hvordan folkevalgte udøver politisk ledelse i konkrete beslutningsprocesser.  

 Desuden bliver politikerrollen og den enkelte politikers ansvar og opgaver  

 drøftet.
I et sidste kapitel sættes indholdet af de fire kapitler i relation til de  

 tre hovedelementer i rådets demokratibegreb, medborgerstyre, retssikkerhed og  

 handlekraft.
Og samtidig kommer Demokratirådet med nogle generelle forslag  

 til fremme af en debat om demokrati og politisk ledelse:
- en øget tydeliggørelse af det politiske ansvar, - mere åbne og innovative beslutningsmiljøer, - en mere visionær politisk pædagogik.
Demokratirådet - og den politiske debat Rådets første rapport vakte debat i medierne, heriblandt i form af en  

 diskussion af, i hvilket omfang det overhovedet var muligt at måle på eller  

 karaktergive om det svenske demokratis aktuelle tilstand.
Rådets anden rapport, som kommenterer en del af debatten om den første  

 rapport, blev offentliggjort på et pressemøde om formiddagen den 11. juni  

 1996. Denne dag var den politiske dagsorden i medierne totalt domineret af et  

 omfattende finanspolitisk regeringsindgreb mod arbejdsløsheden.
Den  

 socialdemokratiske mindretalsregering med statsminister Goran Persson i  

 spidsen holdt samme morgen orienteringsmøde for pressen om indgrebet, som var  

 udmøntningen af et politisk forlig mellem Socialdemokratiet og Centerpartiet.
Demokratirådets pressemøde blev holdt i SNS' lokaler og med deltagelse af  

 20-25 repræsentanter fra medierne.
Rådets formand blev interviewet af svensk  

 TV1 om rapporten.
Samme dag bragte TV1, efter et længere indslag om  

 regeringens og Centerpartiets krisepakke, et klip fra interviewet suppleret  

 med baggrundsmateriale fra rådets rapport.
Endvidere deltog rådets medlemmer  

 i en debat om rapporten i Sveriges Radios P1. Herudover har rapporten også  

 afstedkommet kommentarer i de trykte medier i form af kronikker og  

 kommentarer, herunder kommentarer på lederplads, om et eller flere af de  

 aspekter, som rapporten behandler.
 At rådet ikke blot har mediernes, men også har politikernes bevågenhed  

 fremgik af, at den svenske statsminister - dagen efter at Demokratirådets  

 rapport 1996 var udkommet - under Riksdagens afsluttende partilederdebat om  

 regeringens krisepakke sagde, at:
»Jag noterar med gladje att den grupp som foljer den svenska  

 demokratins utveckling och vetenskapligt forsoker att bedoma tillståndet  

 skriver foljande i sin rapport om demokratins situation under det gångna  

 året: Samarbetet mellan socialdemokraterna och Centern har lett til att  

 handlingskraften och beslutsformågan i demokratin har okat.
Den slutsatsen  

 drar fyra statsvetare.
Det ar inte oviktigt att notera dette«  

 (Riksdagens snabbprotokoll, onsdag den 12. juni, 1996: 19).
 Kilder:
Bokkatalog SNS Forlag 1996 Demokratirådets rapport 1995: Demokrati som dialog Demokratirådets rapport 1996: Demokrati och ledarskap Pressemeddelelse af 11. juni 1996 om Demokratirådets anden rapport Riksdagens snabbprotokol, onsdag den 12. juni, 1996.
SNS Verksamheten 1994 SNS Verksamheten 1995 Vad ar SNS Torgny Wadensjo, forlagschef, SNS Olof Petersson, formand for Demokratirådet Ingvar Mattson, foredragande, Riksdagen Bilag 24 Folketinget Den 24. januar 1997 Spørgsmål nr.
S 1204 Spørgsmål til skriftlig besvarelse Til forskningsministeren (24/1 97) af:
 Bertel Haarder (V):
»Hvor mange forskningsårsværk finansierer det offentlige alt i alt  

 inden for samfundsvidenskaberne på universiteter, højere læreanstalter,  

 sektorforskningsinstitutter m.v. samt via forskningsrådene?» (Spm. nr.
S 1204).
Begrundelse Spørgsmålet stilles for at belyse muligheden for at varetage forskningen i  

 »demokrati og magt i Danmark« inden for de eksisterende årsværk.  

 Svaret vil eventuelt blive optrykt i beretningen fra Udvalget om Demokrati og  

 Magt i Danmark, hvorfor der anmodes om en hurtig besvarelse.
Spørgsmålet er stillet i henhold til forretningsordenens § 20. Spørgeren  

 udbeder sig skriftligt svar, der bedes tilstillet Folketingets Lovsekretariat  

 i 85 eksemplarer.
I svaret bedes anført spørgsmålets nummer.
Forskningsministeren Den 10. februar 1997 Bredgade 43 1260 København K Folketingets Lovsekretariat Folketinget Christiansborg 1240 København K Forskningsministerens besvarelse af spørgsmål S 1204 af 24. januar  

 1997 af Bertel Haarder (V) Spørgsmål S 1204:
»Hvor mange forskningsårsværk finansierer det offentlige alt i alt  

 inden for samfundsvidenskaberne på universiteter, højere læreanstalter,  

 sektorforskningsinstitutter m.v. samt via forskningsrådene?» Svar:
De seneste årsværksoplysninger om forskning og udviklingsarbejde i den  

 offentlige sektor findes i forskningsstatistikkens opgørelse over de  

 forskningsudførende institutters forbrug af årsværk i 1993. For  

 samfundsvidenskab var der tale om 997 årsværk fordelt på 835 VIP-årsværk og  

 162 TAP-årsværk.
Disse tal omfatter også forskning for bevillinger fra  

 forskningsrådene.
 Årsværksforbruget har antagelig været stigende siden 1993 som følge af de  

 øgede offentlige forskningsbevillinger, men stigningens omfang kendes endnu  

 ikke præcist.
Undervisningsministeiets finanslovsbevillinger til universiteter og højere  

 læreanstalter opgøres ikke længere i årsværk, ligesom der ikke er tale om en  

 fordeling på de 6 hovedfagområder.
Forskningsrådenes bevillinger er heller  

 ikke opgjort i årsværk.
De samlede offentlige bevillinger til almen videnskabelig udvikling inden  

 for samfundsvidenskab var ifølge »Offentligt Forskningsbudget 1996«  

 på 455,9 mio. kr. målt i faste 1996-priser.
Hertil skal lægges bevillinger  

 til den sektorspecifikke forskning inden for samfundsvidenskab, således at  

 det samlede niveau for samfundsvidenskab ligger i størrelsesordenen 600 mio.  

 kr. årligt i 1996.
 Besvarelsen oversendes i 85 eksemplarer.
Med venlig hilsen Jytte Hilden Bilag 25 Folketinget Christiansborg Venstres Folketingsgruppes sekretariat Den 24. februar 1995 Formand for Udvalget vedr. analyse af demokrati og magt tidl. minister H.P.
Clausen MF Kære H.P.
Clausen I skrivelse af 31. januar 1995 har du anmodet partierne om at indsende en  

 oversigt over de emner, partierne måtte finde relevant for det videre arbejde  

 i Udvalget vedr.
Analyse af Demokrati og magt.
 I den anledning skal jeg på Venstres Folketingsgruppes vegne anmode om, at  

 følgende emner indgår i det fremtidige arbejde:
 1) Den enkeltes frihed over for offentlig regulering.
 2) Den enkeltes mulighed for medindflydelse på beslutningsprocesserne i  

 samfundet.
 3) Den enkeltes valgmulighed inden for rammerne af de af fællesskabet  

 trufne beslutninger.
 4) Den enkeltes retsbeskyttelse over for almenvellet.
 5) Den enkeltes retssikkerhed som part over for det offentlige i  

 forvaltningsret og retspleje.
