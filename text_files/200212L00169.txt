Fremsat den 26. februar 2003 af  

 justitsministeren (Lene Espersen) Forslag til Lov om ændring af lov om  

 forsikringsaftaler, lov om  

 erstatningsansvar og lov om kreditaftaler (Nye regler i forsikringsaftaleloven om begrundelsespligt,  

 lempelsesregel ved afgivelse af urigtige oplysninger, præmiebetaling,  

 vejledning om acontobetaling og direkte krav ved skadevolders konkurs mv.  

 samt ændring af rentesatsen i visse formueretlige love) § 1 I lov om forsikringsaftaler, jf. lovbekendtgørelse nr. 726 af 24.  

 oktober 1986, som ændret senest ved § 1 i lov nr. 435 af 31. maj  

 2000, foretages følgende ændringer:
 1. I § 2 indsættes som stk. 4:
»Stk. 4. Ved en forbrugerforsikring forstås en  

 forsikringsaftale, hvor forsikringstageren (forbrugeren) ved aftalens  

 indgåelse hovedsagelig handler uden for sit erhverv.
Selskabet har  

 bevisbyrden for, at en forsikringsaftale ikke er en forbrugerforsikring.« 2. Efter § 3 a indsættes:
»§ 3 b.
Selskabets afslag på at tegne en forsikring som  

 begæret og selskabets opsigelse af en forsikringsaftale skal efter  

 anmodning begrundes.
Stk. 2. Begrundelsen skal indeholde en henvisning til de  

 relevante retsregler samt en kort redegørelse for, hvorfor  

 forsikringen ikke kan tegnes, eller hvorfor forsikringsaftalen opsiges.  

 Begrundelsen skal efter anmodning være skriftlig.« 3. I § 6 indsættes efter stk. 2 som nyt  

 stykke:
»Stk. 3. Ved forbrugerforsikring samt ved livs-, ulykkes-  

 eller sygeforsikring eller anden personforsikring kan det uanset stk. 1  

 og 2 bestemmes, at selskabet hæfter helt eller delvis, hvis  

 særlige omstændigheder taler herfor.
Ved afgørelsen heraf  

 skal der navnlig lægges vægt på, om det forhold, hvorom der  

 er givet urigtig oplysning, må antages at have haft indflydelse  

 på forsikringsbegivenhedens indtræden eller skadens  

 størrelse, på den af forsikringstageren udviste uagtsomhed og  

 på den tid, der er forløbet fra afgivelsen af urigtig oplysning  

 til forsikringsbegivenhedens indtræden.« Stk. 3 bliver herefter stk. 4.
 4. I § 10, stk. 1, indsættes efter  

 »§§ 5«: », 6, stk. 3,«.
 5. §§ 12-17 affattes således:
»Præmien § 12. Præmien skal betales senest 21 dage efter  

 selskabets påkrav herom.
 Stk. 2. Forbehold om, at selskabets ansvar først skal  

 indtræde, når første præmie er betalt, eller policen  

 er udleveret, er ugyldigt.
§ 13. Betales præmien ikke rettidigt, kan selskabet  

 opsige forsikringsaftalen med den virkning, at aftalen ophører, hvis  

 præmien ikke er betalt senest 21 dage efter opsigelsen.
Opsigelse kan  

 tidligst ske 14 dage efter udløbet af betalingsfristen efter  

 § 12, stk. 1.
Stk. 2. Opsigelsen skal angive, at forsikringsaftalen  

 ophører, hvis præmien ikke betales inden den fastsatte frist, og  

 skal oplyse om muligheden efter § 14 for at bringe forsikringsaftalen  

 til at løbe på ny.
Fristerne efter stk. 1, 1. pkt., og  

 § 14, 2. pkt., regnes først fra det tidspunkt, hvor disse  

 oplysninger er givet.
§ 14. Skyldes den for sene betaling af præmien  

 særligt undskyldende omstændigheder, og betales præmien  

 samt eventuelle renter og omkostninger uden ugrundet ophold efter  

 betalingshindringens ophør, løber forsikringsaftalen på  

 ny fra dagen efter, at betaling sker.
Betaling skal dog ske senest 3  

 måneder efter udløbet af opsigelsesfristen efter § 13,  

 stk. 1. Er forsikringsaftalen indgået for en bestemt periode, skal  

 betaling tillige ske inden udløbet af denne periode.
 § 15. Indbetaling til et pengeinstitut her i riget, bortset  

 fra Grønland, til befordring til betalingsstedet er rettidig,  

 når den sker inden for fristerne efter §§ 12-14.
 Stk. 2. Har forsikringstageren bopæl i Grønland,  

 forlænges de i §§ 12-14 omhandlede frister for betaling i det  

 omfang, stedets forbindelsesmuligheder i det enkelte tilfælde  

 gør det rimeligt, ligesom opsigelse efter § 13, stk. 1, kan  

 ske tidligere end 14 dage efter betalingsfristens udløb, for så  

 vidt det er rimeligt begrundet i stedets postforbindelse.
 § 16. Opsiges en forsikringsaftale af selskabet i henhold til  

 en bestemmelse i denne lov til ophør inden udløbet af den tid,  

 som aftalen er indgået for, har selskabet ret til den præmie, som  

 skulle have været betalt, hvis forsikringen kun havde været  

 tegnet for den forløbne tid.
 Stk. 2. Ophører aftalen af andre grunde, har selskabet  

 ret til så stor en del af præmien, som svarer til den tid, der er  

 forløbet indtil aftalens ophør.
 § 17. Ved forbrugerforsikring kan §§ 12-16 ikke ved  

 aftale fraviges til skade for forsikringstageren eller den sikrede.  

 § 12, stk. 1, kan dog fraviges som led i en løbende aftale  

 om betaling af præmien ved betalingsoverførsel.
Stk. 2. For så vidt angår betaling af  

 første præmie, kan det aftales, at forsikringsaftalen  

 ophører, hvis præmien ikke betales inden en rimelig frist efter  

 selskabets påkrav om betaling.
Fristen i § 14, 2. pkt., regnes i  

 givet fald fra tidspunktet for aftalens ophør.
Stk. 3. § 16 gælder ikke for livsforsikringer.« 6. § 24, stk. 2, affattes således:
»Stk. 2. Beløbet skal af selskabet forrentes fra det  

 tidspunkt, hvor det kan kræves betalt efter stk. 1, med en  

 årlig rente, der svarer til den fastsatte referencesats med et  

 tillæg på 7 pct.
Som referencesats anses i denne lov den  

 officielle udlånsrente, som Nationalbanken har fastsat henholdsvis pr.  

 den 1. januar og den 1. juli det pågældende år.  

 Justitsministeren kan hvert andet år efter forhandling med Danmarks  

 Nationalbank og Økonomi- og Erhvervsministeriet ændre renten,  

 dog således at det i 1. pkt. nævnte tillæg ikke kan  

 fastsættes til mindre end 7 pct.« 7. I § 24 indsættes som stk. 4:
»Stk. 4. Ved ansvarsforsikring gælder stk. 1-3 ikke  

 for den skadelidtes erstatningskrav mod selskabet.« 8. Overskriften efter § 24 ophæves, og der  

 indsættes:
»§ 25. Selskabet skal senest 3 måneder efter anmeldelse  

 af forsikringsbegivenheden vejlede sikrede om retten til at kræve  

 betaling efter § 24, stk. 1, 2. pkt., medmindre sikredes krav  

 på forsikringsydelsen inden da er imødekommet eller afvist.  

 Dette gælder dog ikke, hvis det må anses for åbenbart, at  

 der ikke kan opstå spørgsmål om at kræve en  

 sådan betaling.« 9. I § 29 indsættes som stk. 2:
»Stk. 2. Ved ansvarsforsikring, hvor selskabet hæfter  

 umiddelbart over for skadelidte, forældes skadelidtes krav mod  

 selskabet efter de samme regler, som gælder for skadelidtes krav mod  

 skadevolderen.« 10. Overskriften til § 32 affattes således:
»Bistand ved forhandlinger med selskabet mv.« 11. I § 32 indsættes som stk. 3:
»Stk. 3. Den sikrede kan i forbindelse med udenretlig  

 fremsættelse og opgørelse af krav mod selskabet kræve  

 rimelige og nødvendige udgifter til advokatbistand dækket af  

 selskabet.
Ved ansvarsforsikring finder 1. pkt. tilsvarende anvendelse med  

 hensyn til den skadelidtes erstatningskrav mod selskabet.« 12. I § 33, stk. 1, 2. pkt., ændres  

 »§§ 8, 13, stk. 1, 2. punktum, 14, 31 og 48« til: »§§ 8, 12,  

 stk. 1, 13, 31 og 48«.
 13. § 51, stk. 2, ophæves.
 Stk. 3 bliver herefter stk. 2.
 14. I § 95 indsættes efter stk. 1 som nyt  

 stykke:
»Stk. 2. Den skadelidte indtræder endvidere i den  

 sikredes ret imod selskabet, hvis skadelidtes krav på erstatning er  

 omfattet af sikredes konkurs, tvangsakkord eller gældssanering.
I det  

 omfang skadelidtes krav ikke er blevet dækket, kan det fulde krav  

 på erstatning rettes mod selskabet.
Selskabet skal i de i 1. pkt.  

 nævnte tilfælde uden ugrundet ophold underrette den sikrede om,  

 at det har modtaget et krav på erstatning.« Stk. 2 bliver herefter stk. 3.
§ 2 I lov om erstatningsansvar, jf. lovbekendtgørelse nr. 750 af 4.  

 september 2002, som ændret ved lov nr. 35 af 21. januar 2003, foretages  

 følgende ændring:
 1. § 16, stk. 2, affattes således:
»Stk. 2. Beløbet forrentes fra det tidspunkt, hvor det  

 kan kræves betalt efter stk. 1, med en årlig rente, der  

 svarer til den fastsatte referencesats med et tillæg på 7 pct.  

 Som referencesats anses i denne lov den officielle udlånsrente, som  

 Nationalbanken har fastsat henholdsvis pr. den 1. januar og den 1. juli det  

 pågældende år.
Justitsministeren kan hvert andet år  

 efter forhandling med Danmarks Nationalbank og Økonomi- og  

 Erhvervsministeriet ændre renten, dog således at det i 1. pkt.  

 nævnte tillæg ikke kan fastsættes til mindre end 7  

 pct.« § 3 I lov om kreditaftaler, jf. lov nr. 398 af 13. juni 1990, som ændret  

 senest ved § 3 i lov nr. 442 af 31. maj 2000, foretages følgende  

 ændring:
 1. § 23, stk. 1, affattes således:
»§ 23. Er kreditomkostningerne ikke oplyst i overensstemmelse  

 med § 9, stk. 1, nr. 3, skal forbrugeren højst betale  

 lånebeløbet og en årlig rente af den til enhver tid  

 værende restgæld, der svarer til den fastsatte referencesats med  

 et tillæg på 5 pct.
Som referencesats anses i denne lov den  

 officielle udlånsrente, som Nationalbanken har fastsat henholdsvis pr.  

 den 1. januar og den 1. juli det pågældende år.« § 4 Stk. 1. Loven træder i kraft den 1. juli 2004, jf. dog  

 stk. 3 og 4.
 Stk. 2. Lovens § 1, nr. 3-4, 8 og 10-11, finder  

 anvendelse på forsikringsbegivenheder, der indtræder efter lovens  

 ikrafttræden, og § 1, nr. 5, på præmie, der forfalder  

 til betaling efter lovens ikrafttræden. § 1, nr. 7, 9 og 14,  

 finder anvendelse på skader, der indtræder efter lovens  

 ikrafttræden.
 Stk. 3. Lovens § 1, nr. 6, og § 2 træder i  

 kraft den 1. juli 2003 og gælder for rente af krav, der kan  

 kræves betalt denne dato eller senere.
 Stk. 4. Lovens § 3 træder i kraft den 1. juli 2003  

 og gælder for kreditaftaler, der indgås efter  

 ikrafttrædelsen.
§ 5 Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 afvigelser, som de særlige færøske og grønlandske  

 forhold tilsiger.
Bemærkninger til lovforslaget Almindelige bemærkninger Indholdsfortegnelse 1.
Indledning s.5 2.
Forsikringsaftaleloven mv. i  

 hovedtræk s.5 2.1.
Forsikringsaftaleloven s.5 2.2.
Lov om forsikringsvirksomhed og lov om finansiel  

 virksomhed s.6 3.
Baggrunden for lovforslaget s.6 4.
Lovforslagets hovedindhold s.7 4.1.
Urigtige oplysninger ved forsikringens  

 tegning s.7 4.1.1.
Gældende ret s.7 4.1.2.
Lovforslagets udformning s.7 4.2.
Præmiebetaling s.10 4.2.1.
Gældende ret s.10 4.2.2.
Lovforslagets udformning s.10 4.3.
 Forsikringsselskabets betalingspligt, renter  

 mv.
s.11 4.3.1.
Gældende ret s.11 4.3.2.
Lovforslagets udformning s.12 4.4.
Forældelse s.13 4.4.1.
Gældende ret s.13 4.4.2.
Lovforslagets udformning s.13 4.5.
Direkte krav ved ansvarsforsikringer s.14 4.5.1.
Gældende ret s.14 4.5.2.
Lovforslagets udformning s.14 4.6.
Kontraherings- og begrundelsespligt s.16 4.6.1.
Gældende ret s.16 4.6.2.
Lovforslagets udformning s.16 4.7.
Opsigelse s.19 4.7.1.
Gældende ret s.19 4.7.2.
Lovforslagets udformning s.19 4.8.
Ulykkesforsikring s.22 4.8.1.
Gældende ret s.22 4.8.2.
Lovforslagets udformning s.22 4.9.
Andre spørgsmål s.24 4.9.1.
 Indsættelse af begunstigede i livsforsikringer  

 mv.
s.24 4.9.2.
 Kollektive forsikringer mv.
s.24 4.9.3.
 Informationspligt mv.
s.24 4.10.
Ændring af rentesatsen i forsikringsaftaleloven og  

 andre formueretlige love s.25 5.
Lovforslagets økonomiske og administrative  

 konsekvenser mv s.26 6.
Høring s.27 1. Indledning Lovforslaget indeholder en række ændringer af  

 forsikringsaftaleloven med henblik på at forbedre retsstillingen for  

 forsikringstageren (den, der indgår forsikringsaftalen med  

 forsikringsselskabet) og den sikrede (den, der har ret til  

 forsikringsydelsen) på områder, hvor erfaringerne med anvendelsen  

 af loven har vist, at der er behov for justeringer.
 Lovforslaget indeholder navnlig følgende forslag  

 til ændringer i forsikringsaftaleloven:
 Der foreslås indført en ny lempelsesregel,  

 der giver mulighed for i særlige tilfælde at se helt eller  

 delvist bort fra, at forsikringstageren ved forsikringstegningen har afgivet  

 urigtige oplysninger.
 Der foreslås en samlet revision af reglerne om  

 præmiebetaling, herunder bl.a. en ny »genoplivningsregel«, der i  

 særlige tilfælde giver mulighed for at »genoplive« en forsikring,  

 der er opsagt af forsikringsselskabet på grund af manglende  

 præmiebetaling.
Ved ansvarsforsikringer, hvor selskabet hæfter  

 umiddelbart over for skadelidte, f.eks. ansvarsforsikring for motordrevne  

 køretøjer, foreslås det, at kravet mod  

 forsikringsselskabet skal forældes efter de samme regler, som  

 gælder for skadelidtes krav mod skadevolderen.
Hermed undgås det,  

 at skadelidtes krav mod selskabet er forældet, mens kravet mod  

 skadevolderen består.
 Der foreslås en ny regel, hvorefter forsikringsselskabet skal  

 vejlede om retten til at kræve acontobetaling.
 Det foreslås, at selskabet efter anmodning skal begrunde afslag  

 på at tegne en forsikring og opsigelse af en forsikring.
 Der foreslås endvidere en præcisering af, at  

 skadelidte i tilfælde af skadevolderens konkurs mv. kan rette sit  

 erstatningskrav direkte mod skadevolderens  

 ansvarsforsikringsselskab.
 Lovforslaget indeholder endvidere en forhøjelse af  

 rentesatsen efter forsikringsaftaleloven og erstatningsansvarsloven,  

 således at renten efter disse love som hidtil kommer til at svare til  

 den almindelige morarentesats efter renteloven, som blev forhøjet med  

 virkning fra den 1. august 2002, jf. lov nr. 379 af 6. juni 2002. Det  

 foreslås endvidere, at grundlaget for beregning af rentesatsen efter  

 kreditaftaleloven bringes i overensstemmelse med rentelovens regler.
De foreslåede ændringer af  

 forsikringsaftaleloven bygger på betænkning nr. 1423/2002 om  

 forsikringsaftaleloven, som er afgivet af et udvalg under Justitsministeriet.  

 Lovforslaget svarer i det væsentlige til udvalgets lovudkast.  

 Betænkningen indeholder på enkelte punkter en  

 mindretalsudtalelse, og lovforslaget er i disse tilfælde udformet i  

 overensstemmelse med flertallets forslag.
Der henvises til punkt 4.5.2.,  

 4.6.2. og 4.8.2. nedenfor.
2. Forsikringsaftaleloven mv. i hovedtræk 2.1. Forsikringsaftaleloven Forsikringsaftaler reguleres først og fremmest af  

 reglerne i forsikringsaftaleloven.
Loven trådte i kraft den 1. januar  

 1932 og er siden ændret flere gange, senest i 2000 ved  

 indsættelsen af § 120 a om betydningen ved sygeforsikring af  

 sygdomme, der er indtrådt inden forsikringstidens begyndelse.
Loven indeholder bestemmelser, der er fælles for  

 alle forsikringstyper.
Det er f.eks. regler om virkningen af, at der er  

 afgivet urigtige oplysninger ved forsikringens tegning, præmiebetaling,  

 sikredes fremkaldelse af forsikringsbegivenheden, anmeldelse af  

 forsikringsbegivenheden, selskabets betalingspligt og forældelse.  

 Endvidere indeholder loven særlige regler for bestemte  

 forsikringstyper, f.eks. for skadesforsikring (forsikringer, hvor  

 erstatningen fastsættes på grundlag af det lidte tab). Loven  

 indeholder dels bestemmelser, der gælder for alle skadesforsikringer,  

 dels særlige regler om forskellige former for skadesforsikring, f.eks.  

 brandforsikring og ansvarsforsikring.
Forsikringsaftaleloven indeholder  

 også særlige regler for livsforsikring samt ulykkes- og  

 sygeforsikring.
Forsikringsaftaleloven indeholder ikke en  

 udtømmende regulering af de mange forskellige spørgsmål,  

 som kan opstå i relation til en forsikringsaftale.
Der findes f.eks.  

 ingen regler om indgåelse af forsikringsaftaler, som reguleres af  

 almindelige aftaleretlige regler.
Herudover findes der enkelte regler  

 vedrørende forsikringsaftaler i andre love, f.eks. om  

 forsikringsselskabets informationspligt i §§ 256-256 a i lov om  

 forsikringsvirksomhed og om forsikringstagerens fortrydelsesret i kapitel 4 a  

 i lov om visse forbrugeraftaler (dørsalgsloven).
Forsikringsaftaleloven har i vid udstrækning  

 karakter af en beskyttelseslov i forhold til forsikringstagerne og de  

 sikrede.
En række af lovens bestemmelser kan på denne baggrund  

 ikke fraviges til skade for forsikringstageren eller den sikrede, f.eks.  

 reglerne om virkningen af, at der er afgivet urigtige oplysninger ved  

 forsikringens tegning, eller om virkningen af, at præmien ikke betales  

 til tiden.
Generelt kan lovens bestemmelser dog fraviges ved aftale,  

 medmindre andet er bestemt, jf. § 3.
2.2. Lov om forsikringsvirksomhed og lov om finansiel virksomhed De tilsyns- og selskabsretlige regler vedrørende  

 forsikringsselskaber mv. findes navnlig i lov om forsikringsvirksomhed og lov  

 om finansiel virksomhed.
Lov om finansiel virksomhed indeholder regler, der er  

 fælles for hele det finansielle område (pengeinstitutter,  

 realkreditinstitutter, forsikringsselskaber mv.). Det gælder bl.a.  

 visse regler om koncerner, ledelse, ejerforhold og Finanstilsynets  

 virksomhed.
Efter lovens § 3 skal finansiel virksomhed drives i  

 overensstemmelse med redelig forretningsskik og god praksis.
Efter § 3,  

 stk. 2, kan økonomi- og erhvervsministeren fastsætte  

 nærmere regler herom.
Disse regler er for tiden under udarbejdelse.
I lov om forsikringsvirksomhed findes regler, som alene  

 gælder for forsikringsvirksomhed.
Loven indeholder f.eks. regler om,  

 hvem der må drive forsikringsvirksomhed, i hvilket omfang der kan  

 drives anden virksomhed ved siden af forsikringsvirksomhed, visse  

 særregler om forsikringsselskabers ledelse og særlige regler om  

 visse former for forsikringsvirksomhed (f.eks. gensidige  

 forsikringsselskaber). Der findes også særlige regler om visse  

 forsikringstyper (bygningsbrandforsikring og arbejdsskadeforsikring). Som  

 anført ovenfor i punkt 2.1. indeholder loven endvidere i  

 §§ 256-256 a visse regler om forsikringsselskabets  

 informationspligt.
3. Baggrunden for lovforslaget 3.1. Ved folketingsbeslutning af 18. december 1998  

 pålagde Folketinget den daværende regering at nedsætte et  

 udvalg, der skulle udarbejde forslag til ændringer af  

 forsikringsaftaleloven med henblik på en præcisering af reglerne  

 om forsikringsselskabets ansvar for så vidt angår ulykkes- og  

 sygeforsikringer.
Udvalget skulle endvidere gennemgå  

 forsikringsaftaleloven med henblik på en generel revision.
 Den daværende justitsminister nedsatte herefter et  

 udvalg om revision af forsikringsaftaleloven (herefter »udvalget«). Udvalget  

 blev sammensat med repræsentanter for Den Danske Dommerforening,  

 Forbrugerrådet, Forsikring & Pension, De Samvirkende  

 Invalideorganisationer, Advokatrådet, Landsorganisationen i Danmark,  

 Dansk Arbejdsgiverforening, Økonomiministeriet (nu Økonomi- og  

 Erhvervsministeriet), Finanstilsynet og Justitsministeriet samt med  

 landsdommer Lars Lindencrone Petersen som formand og   ved  

 betænkningens afgivelse   professor Erik Werlauff, Aalborg Universitet,  

 og lektor Ivan Sørensen, Københavns Universitet, som  

 medlemmer.
Udvalget blev pålagt de to opgaver, som er  

 nævnt i folketingsbeslutningen.
Udvalgets første opgave bestod  

 således i at udarbejde forslag til en præcisering af reglerne om  

 forsikringsselskabets ansvar ved ulykkes- og sygeforsikringer.
Om dette  

 spørgsmål afgav udvalget i januar 2000 en redegørelse om  

 ændring af forsikringsaftalelovens § 120 vedrørende  

 forsikringsselskabers hæftelse for ulykker og sygdom, der  

 indtræder i forsikringstiden.
På grundlag af udvalgets forslag  

 blev der i forsikringsaftaleloven indsat en ny § 120 a om selskabets  

 ansvar i visse tilfælde, hvor det viser sig, at forsikringstageren var  

 syg, da en forsikring mod sygdom blev tegnet, jf. lov nr. 435 af 31. maj  

 2000.
 3.2. Udvalget har vedrørende sin anden  

 hovedopgave afgivet betænkning nr. 1423/2002 om forsikringsaftaleloven  

 (herefter »betænkningen«).
Efter udvalgets opfattelse er der ikke noget  

 påtrængende behov for at foretage grundlæggende  

 ændringer af loven som sådan, herunder udforme en helt ny  

 forsikringsaftalelov.
Den gældende lov er indarbejdet i praksis, og der  

 er gennem årene   bl.a. i retspraksis og hos Ankenævnet for  

 Forsikring   sket en afklaring af mange af de fortolknings- og  

 tvivlsspørgsmål, som loven har givet anledning til.
Udvalget  

 peger endvidere bl.a. på, at der på ny synes at være  

 overvejelser i EU om behovet for en hel eller delvis harmonisering af  

 forsikringsaftaleretten.
Spørgsmålet har bl.a. været  

 drøftet i en rådgivende komité under Kommissionen.
Udvalget har på denne baggrund og efter  

 forelæggelse for justitsministeren og Folketingets Retsudvalg taget  

 udgangspunkt i de emneområder, hvor der   navnlig ud fra erfaringerne  

 med lovens anvendelse i praksis kan være behov for nærmere at  

 overveje lovændringer, og har på grundlag heraf udarbejdet et  

 udkast til ændring af forsikringsaftaleloven.
Udvalget har  

 således ikke foretaget en fuldstændig gennemgang af alle  

 bestemmelser i loven med henblik på formulering af en helt ny  

 forsikringsaftalelov.
 Udvalget har i sit arbejde bl.a. inddraget en udredning om  

 bedre forbrugerbeskyttelse ved private forsikringer i Danmark (maj 2001), som  

 lektor Ivan Sørensen har udarbejdet til Forbrugerstyrelsen.
 Der henvises til betænkningen side 33 ff. og 407  

 ff.
 Justitsministeriet er enig i udvalgets synspunkter, og  

 lovforslaget er derfor i overensstemmelse med udvalgets forslag udformet  

 således, at der ikke foretages grundlæggende ændringer af  

 loven, men alene foretages en række justeringer på punkter, hvor  

 der konkret har vist sig behov for det.
3.3. Efter udvalgets opfattelse er der ikke i  

 praksis noget væsentligt behov for at foretage en særlig samlet  

 regulering af forsikringsaftaler på forbrugerområdet.
Det  

 foreslås imidlertid, at de nye regler om præmiebetaling ikke kan  

 fraviges til skade for forsikringstageren eller den sikrede ved  

 forbrugerforsikringer, og at den nye lempelsesregel, hvis der er afgivet  

 urigtige oplysninger, skal gælde for forbrugerforsikringer og  

 personforsikringer.
 Der henvises til betænkningen side 24 og 36 f.
 Justitsministeriet er enig i, at der ikke er behov for at  

 udforme en samlet særlig regulering af forbrugerforsikringer, og  

 lovforslaget er udformet i overensstemmelse hermed.
4. Lovforslagets hovedindhold 4.1. Urigtige oplysninger ved forsikringens tegning 4.1.1. Gældende ret Grundlaget for et forsikringsselskabs vurdering af  

 risikoen ved at antage en forsikring er i første række  

 forsikringstagerens egne oplysninger om det, der skal forsikres.  

 Sådanne oplysninger kan være afgørende for, om selskabet i  

 det hele taget vil tegne forsikringen, men kan også   hvis forsikringen  

 tegnes   få betydning for udformningen af forsikringsbetingelserne og  

 for præmiens størrelse.
 Retsvirkningerne af, at der er afgivet urigtige  

 oplysninger ved aftalens indgåelse, reguleres af  

 forsikringsaftalelovens §§ 4-10. Har forsikringstageren svigagtigt  

 afgivet urigtige oplysninger, er aftalen ikke bindende for  

 forsikringsselskabet, jf. § 4. Har forsikringstageren i andre  

 tilfælde forsætligt eller uagtsomt afgivet urigtige oplysninger,  

 kan forsikringsselskabet helt eller delvist blive fri for ansvar efter  

 § 6, hvorefter selskabet som udgangspunkt er fri for ansvar, hvis det  

 må antages, at det ikke ville have tegnet forsikringen med kendskab til  

 de rette forhold.
§ 6, stk. 2, indeholder den praktisk vigtige pro  

 rata-regel, der regulerer de tilfælde, hvor forsikringstageren uagtsomt  

 har afgivet urigtige oplysninger, og hvor selskabet, hvis det havde kendt  

 oplysningerne, ville have tegnet forsikringen på andre vilkår.  

 Reglen indebærer navnlig, at erstatningen fastsættes efter  

 forholdet mellem den betalte præmie og den præmie, der ville  

 være blevet opkrævet, hvis selskabet havde kendt til de rigtige  

 oplysninger.
Hvis der f.eks. er tegnet en ulykkesforsikring med en  

 forsikringssum på 1 mio. kr. mod en årlig præmie på  

 3.000 kr., men selskabet med kendskab til de rette forhold ville have  

 krævet en årlig præmie på 4.000 kr., nedsættes  

 erstatningen forholdsmæssigt, dvs. efter forholdet 3:4. Ved en  

 invaliditetsgrad på 100 pct. nedsættes erstatningen således  

 til 750.000 kr.
§ 6, stk. 2, kan også føre til, at  

 der slet ikke ydes erstatning.
Det kan f.eks. være tilfældet ved  

 en personforsikring, hvor forsikringstageren har afgivet urigtige oplysninger  

 om et forhold, som selskabet ville have fraskrevet sig ansvaret for.
Hvis der  

 indtræder en forsikringsbegivenhed, som er udtryk for netop denne  

 risiko, vil selskabet være helt fri for ansvar.
 Selskabet hæfter fuldt ud, hvis forsikringstageren  

 var i god tro ved afgivelsen af de urigtige oplysninger, dvs. at  

 forsikringstageren hverken vidste eller burde vide, at oplysningerne var  

 forkerte, jf. § 5. Selv om der er afgivet urigtige oplysninger, kan  

 selskabet endvidere efter § 9 ikke påberåbe sig dette, hvis  

 det ved forsikringens tegning kendte eller burde kende det rette forhold.
4.1.2. Lovforslagets udformning Det er efter udvalgets opfattelse væsentligt, at  

 forsikringsselskabet i forbindelse med forsikringens tegning modtager  

 så korrekte oplysninger som muligt   dels for at selskabet kan beregne  

 den korrekte præmie og fastsætte de korrekte vilkår for  

 forsikringen, dels for at forsikringstageren/sikrede undgår, at  

 selskabet senere påberåber sig, at der er afgivet urigtige  

 oplysninger med den virkning, at selskabet helt eller delvist bliver fri for  

 ansvar.
 Forsikringstagerens afgivelse af risikooplysninger har i  

 praksis navnlig givet anledning til problemer på  

 personforsikringsområdet, og det er blevet anført, at  

 forsikringsselskabernes anvendelse af reglerne om urigtige oplysninger  

 navnlig § 6   er alt for streng over for forsikringstagerne.
Udvalget har på denne baggrund navnlig overvejet, om  

 der i stedet for pro rata-reglen i § 6 bør anvendes en  

 kausalitetsregel, således at selskabet kun kan blive helt eller delvist  

 fri for ansvar, hvis det forhold, hvorom der er afgivet urigtige oplysninger,  

 har haft indflydelse på forsikringsbegivenhedens indtræden.
En  

 række forhold taler imidlertid imod indførelsen af en  

 sådan kausalitetsregel.
En ren kausalitetsregel må   hvis den overhovedet  

 skal være anvendelig   udformes sådan, at bevisbyrden for, at der  

 ikke er forbindelse mellem de uoplyste forhold og forsikringsbegivenheden,  

 pålægges forsikringstageren, jf.
Udkast til lov om  

 forsikringsaftaler (1925), side 35. Det må imidlertid antages, at det i  

 mange tilfælde   bl.a. på livsforsikringsområdet   vil  

 være vanskeligt for forsikringstageren at bevise, at der ikke er en  

 sådan årsagssammenhæng, og en kausalitetsregel vil i  

 så fald føre til, at forsikringstageren slet ikke får  

 erstatning.
Med en sådan »alt eller intet«-situation for  

 forsikringstageren, der enten får fuld eller slet ingen erstatning, vil  

 en kausalitetsregel kunne få et noget vilkårligt præg.
En kausalitetsregel indebærer som nævnt, at  

 erstatningen helt bortfalder, hvis der er sammenhæng (kausalitet)  

 mellem det uoplyste forhold og forsikringsbegivenheden.
I modsætning  

 hertil er det afgørende efter den gældende pro rata-regel, i  

 hvilket omfang selskabet med kendskab til de rette forhold ville have tegnet  

 forsikringen (eventuelt på andre vilkår), og selskabet er  

 således ikke uden videre fri for ansvar, selv om der måtte  

 være sammenhæng mellem det uoplyste forhold og  

 forsikringsbegivenheden, Udvalget peger i den forbindelse også på, at  

 der efter det oplyste er årsagssammenhæng mellem det uoplyste  

 forhold og forsikringsbegivenheden i omkring 80-85 pct. af de sager efter  

 § 6, som behandles i forsikringsselskaberne, ligesom Ankenævnet  

 for Forsikring har oplyst, at der i nævnets sager næsten altid er  

 årsagssammenhæng mellem den fortiede oplysning og den senere  

 forsikringsbegivenhed.
En kausalitetsregel ville i givet fald føre  

 til, at forsikringstageren i disse tilfælde slet ikke ville få  

 erstatning, mens forsikringsselskabet efter de gældende regler i  

 § 6 som nævnt ikke uden videre er fri for ansvar, selv om der er  

 årsagssammenhæng mellem de uoplyste forhold og  

 forsikringsbegivenheden.
Det er efter udvalgets opfattelse væsentligt, at  

 reglerne om virkningen af, at der er afgivet urigtige oplysninger, udformes  

 på en sådan måde, at forsikringstageren opfordres til at  

 give så korrekte oplysninger som muligt.
Dette taler for en regel, hvor  

 selskabet kun er ansvarlig i det omfang, det ville have tegnet forsikringen  

 med kendskab til de korrekte forhold, dvs. en pro rata-regel.
I modsat fald  

 vil den forsikringstager, der uagtsomt har afgivet urigtige oplysninger,  

 kunne blive stillet bedre end den omhyggelige forsikringstager, der ved  

 forsikringstegningen afgiver korrekte og fyldestgørende oplysninger,  

 og som derfor enten slet ikke kan få tegnet den ønskede  

 forsikring eller kun få den tegnet på skærpede  

 vilkår.
Ved en kausalitetsregel vil forsikringsselskabet f.eks.  

 være ansvarlig, hvis der ikke er årsagssammenhæng mellem de  

 uoplyste forhold og forsikringsbegivenheden.
Hvis selskabet imidlertid med  

 kendskab til de rette forhold kun ville have tegnet forsikringen på  

 andre vilkår (f.eks. til en højere præmie), vil den  

 forsikringstager, der har afgivet urigtige oplysninger, reelt få en  

 forsikringsdækning, der ikke er betalt for, mens den forsikringstager,  

 der afgav korrekte oplysninger, har fået forsikringen på de  

 korrekte vilkår og dermed har betalt den højere  

 præmie.
Udvalget finder på denne baggrund, at § 6 ikke  

 bør ændres til en hel eller delvis kausalitetsregel.
Udvalget  

 finder det heller ikke hensigtsmæssigt i stedet at indføre en  

 mere skønsmæssig adgang til at vurdere, om erstatningen skal  

 nedsættes eller bortfalde som følge af, at der er afgivet  

 urigtige oplysninger.
Den gældende § 6 er indarbejdet i praksis,  

 og en friere skønsmæssig adgang til nedsættelse vil  

 gøre det vanskeligere både for forsikringstageren og for  

 selskabet på forhånd at vurdere konsekvenserne af, at der er  

 afgivet urigtige oplysninger, ligesom en sådan regel må forventes  

 at ville blive unødigt processkabende.
På denne baggrund finder udvalget ikke grundlag for  

 at foreslå grundlæggende ændringer af § 6. Udvalget  

 peger imidlertid på, at der undertiden i praksis kan opstå sager,  

 hvor en håndfast anvendelse af § 6 vil kunne føre til  

 urimelige resultater.
Den nedenfor omtalte medlemshenstilling fra Forsikring  

 & Pension kan ses som en erkendelse heraf, og som det nævnes heri,  

 opfordres selskaberne bl.a. til at inddrage forholdene ved  

 forsikringstegningen og den forløbne tid ved vurderingen af, om de vil  

 påberåbe sig, at der er afgivet urigtige oplysninger.
På denne baggrund foreslår udvalget, at der i  

 forsikringsaftaleloven indsættes en »lempelsesregel«, der giver  

 mulighed for i særlige tilfælde at se helt eller delvist bort  

 fra, at der ved forsikringens tegning uagtsomt er afgivet urigtige  

 oplysninger, selv om betingelserne for bortfald eller nedsættelse efter  

 § 6 for så vidt er opfyldt.
På den måde vil det kunne  

 undgås, at anvendelsen af § 6 i enkeltstående tilfælde  

 fører til urimelige resultater.
 Udvalget er opmærksom på, at en sådan  

 regel vil indebære, at den pågældende forsikringstager  

 bliver stillet bedre end den, der ved forsikringens tegning afgav korrekte  

 oplysninger, men finder ikke, at dette taler afgørende imod  

 indførelsen af en lempelsesregel med et begrænset  

 anvendelsesområde.
Udvalget foreslår, at lempelsesreglen kun skal  

 anvendes, hvis særlige omstændigheder taler for, at selskabet  

 helt eller delvist skal hæfte, selv om der uagtsomt er afgivet urigtige  

 oplysninger.
Ved vurderingen heraf bør der navnlig lægges  

 vægt på, om der er forbindelse (årsagssammenhæng)  

 mellem det uoplyste forhold og den senere forsikringsbegivenhed, og på  

 hvor lang tid der er gået fra forsikringens tegning (og dermed  

 afgivelsen af de urigtige oplysninger) til forsikringsbegivenhedens  

 indtræden.
Der bør endvidere lægges vægt på  

 graden af den uagtsomhed, som forsikringstageren har udvist i forbindelse med  

 afgivelsen af de urigtige oplysninger.
Det bør således i  

 almindelighed være en forudsætning, at forsikringstageren ved  

 afgivelsen af de urigtige oplysninger alene har udvist en ringe uagtsomhed.  

 Anvendelsen af lempelsesreglen bør således navnlig komme  

 på tale i tilfælde, hvor den manglende eller forkerte oplysning  

 ikke har nogen sammenhæng med den konkrete forsikringsbegivenhed  

 (skade), hvor der er gået lang tid efter afgivelsen af den urigtige  

 oplysning, og hvor forsikringstageren kun har udvist en ringe uagtsomhed.
Udvalget nævner, at Forsikring & Pension i 1997  

 har udsendt en medlemshenstilling, hvor selskaberne anbefales at anvende en  

 fælles kundevejledning om helbredsoplysninger, der understreger  

 vigtigheden af, at helbredserklæringen udfyldes med den fornødne  

 omhu.
Selskaberne opfordres samtidig til at overveje interne retningslinjer  

 for, i hvilke tilfælde der rejses sager om afgivelse af urigtige  

 oplysninger.
Det anbefales, at selskaberne ved vurderingen af, om de vil  

 påberåbe sig, at der er afgivet urigtige oplysninger, inddrager,  

 om der er årsagssammenhæng mellem en fortiet lidelse og den  

 lidelse, der nu søges erstatning for, ligesom tidsforløbet  

 mellem den fortiede lidelse, forsikringens tegning og skadestidspunktet  

 også bør indgå i vurderingen.
Selskaberne opfordres  

 også til at sikre sammenhæng mellem deres praksis ved indhentelse  

 af oplysninger ved forsikringens tegning og ved anmeldelsen af en skade, og  

 der peges på, at en relativt lempelig praksis ved tegningen er  

 vanskelig at forene med en meget grundig gennemgang af oplysningerne ved  

 skadesbehandlingen.
 Udvalget anfører endvidere, at  

 spørgsmålet om, hvilke oplysninger forsikringsselskabet kan  

 indhente ved forsikringstegningen, og hvordan dette i givet fald skal ske  

 (f.eks. hvordan erklæringerne mv. skal udformes), som udgangspunkt ikke  

 er egnet til en nærmere lovregulering i forsikringsaftaleloven.  

 Udvalget bemærker i den forbindelse, at forsikringsbranchen selv synes  

 at være meget opmærksom på behovet for at følge  

 udviklingen, således at der løbende kan foretages de  

 fornødne ændringer, hvis brugen af erklæringerne giver  

 problemer i praksis.
Udformningen af de erklæringer mv., der anvendes ved  

 forsikringstegningen, vil i øvrigt kunne indgå i vurderingen af,  

 om forsikringstageren, hvis der er afgivet urigtige oplysninger, har handlet  

 uagtsomt eller har afgivet oplysningerne i god tro.
Det taler således i  

 højere grad for at statuere uagtsomhed, hvis forsikringstageren har  

 svaret urigtigt eller ufyldestgørende på et enkelt og  

 præcist formuleret spørgsmål, end hvis der er tale om et  

 bredt og måske upræcist formuleret spørgsmål.
Udvalget finder heller ikke, at spørgsmålet  

 om, i hvilket omfang forsikringsselskabet i højere grad end i dag  

 bør kontrollere forsikringstagerens oplysninger på tidspunktet  

 for forsikringens tegning, som udgangspunkt er egnet til lovregulering i  

 forsikringsaftaleloven.
Forsikringsselskaberne foretager allerede i dag inden  

 forsikringstegningen en nærmere undersøgelse af  

 forsikringstagerens forhold, hvis de modtagne oplysninger giver anledning  

 hertil, f.eks. ved at stille supplerende spørgsmål til  

 forsikringstageren om dennes helbred.
Undlader selskabet at undersøge  

 oplysningerne nærmere, selv om der var anledning hertil, vil selskabet  

 kunne miste muligheden for senere at påberåbe sig, at der er  

 afgivet urigtige oplysninger, jf. lovens § 9.
Udvalget anfører endvidere, at de sager, hvor  

 selskabet påberåber sig, at der afgivet urigtige oplysninger,  

 efter det oplyste normalt vedrører tilfælde, hvor selskabet ikke  

 ud fra indholdet af forsikringsbegæringen mv. har haft anledning til at  

 reagere og iværksætte en nærmere undersøgelse af de  

 afgivne oplysninger.
Det har med andre ord ikke umiddelbart været  

 muligt at se af forsikringsbegæringen, at der har manglet oplysninger  

 eller er givet urigtige oplysninger.
Et lovkrav om, at selskaberne ved alle  

 forsikringsbegæringer skal foretage en nærmere kontrol af de  

 afgivne oplysninger, må således antages at ville være  

 ganske ressource- og omkostningskrævende for selskabet og vil dermed  

 kunne føre til højere forsikringspræmier for alle  

 forsikringstagere.
 Der henvises til betænkningen side 66 ff.
Justitsministeriet er enig i udvalgets synspunkter og kan  

 tilslutte sig, at der bør indføres en lempelsesregel, der i  

 særlige tilfælde giver mulighed for at se helt eller delvist bort  

 fra, at der ved forsikringens tegning uagtsomt er afgivet urigtige  

 oplysninger.
Der henvises til lovforslagets § 1, nr. 3-4 (forslag til  

 lovens § 6, stk. 3), og bemærkningerne hertil.  

 Justitsministeriet er også enig i, at spørgsmålet om,  

 hvilke oplysninger forsikringsselskabet kan indhente ved  

 forsikringstegningen, og hvordan dette i givet fald skal ske, ikke er egnet  

 til lovregulering i forsikringsaftaleloven, men i stedet bl.a. må  

 vurderes i lyset af, hvad der må antages at følge af god  

 forsikringsskik mv.
4.2. Præmiebetaling 4.2.1. Gældende ret Efter forsikringsaftalelovens § 12 forfalder  

 første præmie, så snart aftalen er sluttet, mens senere  

 præmier forfalder den første dag, en ny forsikringsperiode  

 begynder.
Reglerne om virkningen af manglende betaling af præmien  

 findes i §§ 13-15. § 13 angiver retsvirkningerne for  

forsikringsaftalen, mens § 14 angiver retsvirkningerne for  

 forsikringsselskabets ansvar, dvs. forsikringsdækningen.  

 § 15 indeholder en regel om forsikringsaftalens ophør uden  

 opsigelse.
Efter § 13 kan forsikringsselskabet ved for sen  

 betaling af præmien opsige forsikringen.
Hvis forfaldsdagen for den  

første præmie er forløbet, uden at præmien  

 er betalt, kan opsigelse ske med en frist på tre dage.
Når  

 opsigelsen er modtaget, har forsikringstageren således tre dage til at  

 betale præmien, hvis den pågældende vil undgå, at  

 forsikringsaftalen ophører.
Hvis forfaldsdagen for en senere  

 præmie er forløbet, uden at præmien er betalt, kan  

 opsigelse først ske, efter at der afgivet påkrav om betaling.  

 Hvis præmien ikke er betalt inden en uge fra påkravets  

 modtagelse, kan selskabet opsige forsikringsaftalen med den nævnte  

 frist på tre dage.
Efter § 14 medfører forsikringstagerens  

 manglende præmiebetaling i sig selv, dvs. uden opsigelse, at  

 forsikringsselskabets ansvar (forsikringsdækningen) ophører.
Er  

 der tale om den første præmie, skal forsikringstageren  

 betale »efter påkrav«, dvs. at præmien skal betales straks efter  

 påkravet, ellers bortfalder forsikringsdækningen.
Er der tale om  

 en senere præmie, har forsikringstageren en betalingsfrist  

 på en uge efter påkravet.
Sondringen mellem ophør af forsikringsaftalen  

(§ 13) og forsikringsdækningen (§ 14) er begrundet  

 i et ønske om at tilgodese forsikringsselskabets interesse i ret  

 hurtigt at kunne slippe for ansvaret for skader, som det intet vederlag har  

 fået for, og samtidig tilgodese parternes interesse i at opretholde  

 forsikringsaftalen som sådan.
Betydningen heraf viser sig ved, at  

 forsikringstageren   så længe aftalen ikke er helt bortfaldet  

 kan bringe selskabets ansvar til at løbe på ny ved at betale den  

 manglende præmie, jf. § 14, stk. 4.
 Selv om forsikringsselskabet ikke opsiger  

 forsikringsaftalen, ophører aftalen efter § 15, når der er  

 forløbet 3 måneder, uden at præmien er betalt.
Forsikringsbetingelserne indeholder i dag i vidt omfang  

 bestemmelser om præmiebetaling mv., der på en række  

 centrale punkter stiller forsikringstageren bedre end efter reglerne i  

 forsikringsaftaleloven.
Forsikringsbetingelserne indeholder f.eks. normalt  

 længere betalingsfrister mv. end dem, der følger af  

 §§ 13-14, samt regler om, at forsikringsselskabet ved for sen betaling  

 af præmien skal sende en påmindelse (rykker) til  

 forsikringstageren, hvoraf det skal fremgå, at  

 forsikringsdækningen ophører, hvis den manglende præmie  

 ikke betales inden en nærmere fastsat frist.
Endvidere skal  

 forsikringstageren i praksis ikke af egen drift opsøge  

 forsikringsselskabet for at betale præmien.
Selskabet opkræver  

 normalt præmien ved at udsende et girokort, eller det er på  

 forhånd aftalt, at præmien løbende betales via  

 Pengeinstitutternes Betalingsservice (PBS) eller lignende.
4.2.2. Lovforslagets udformning Det er efter udvalgets opfattelse uhensigtsmæssigt,  

 at reglerne i forsikringsaftaleloven ikke svarer til de regler om  

 præmiebetaling mv., der gælder i praksis, og udvalget  

 foreslår derfor en samlet revision af lovens regler herom.
Det foreslås, at præmien først skal  

 betales efter, at selskabet har rettet påkrav om betaling til  

 forsikringstageren med en betalingsfrist på 21 dage.
Udvalget  

 foreslår endvidere en modernisering af §§ 13-15 om virkningen af,  

 at præmien betales for sent, herunder således at der sker en  

 forlængelse af fristerne for opsigelse af forsikringsaftalen og  

 ophør af forsikringsdækningen.
Det foreslås, at selskabet  

 kan opsige forsikringen, hvis præmien ikke er betalt senest 14 dage  

 efter udløbet af betalingsfristen, og at opsigelsesfristen skal  

 være mindst 21 dage, således at forsikringsaftalen først  

 ophører, hvis præmien ikke er betalt senest 21 dage efter  

 opsigelsen.
Det skal udtrykkeligt fremgå af opsigelsen, at  

 forsikringsaftalen og dermed selskabets ansvar ophører, hvis  

 præmien ikke betales inden opsigelsesfristens udløb.
Første præmieopkrævning foretages  

 typisk samtidig med eller i umiddelbar forlængelse af, at  

 forsikringstageren tegner forsikringen.
Der er derfor ikke det samme behov  

 som ved senere præmiebetalinger for at varsle forsikringstageren om  

 præmiebetalingen og om konsekvenserne af manglende betaling.  

 Forsikringstageren bør endvidere ikke kunne »spekulere« i, om  

 forsikringsbegivenheden indtræder, hvilket navnlig har betydning ved de  

 såkaldte korttidsforsikringer (forsikringer der skal dække en  

 særlig opstået risiko, der kun strækker sig over en  

 begrænset periode, f.eks. rejseforsikringer), og forsikringstageren  

 bør ikke kunne opnå en bedre retsstilling ved at undlade at  

 betale den første præmie end ved at påberåbe sig de  

 særlige regler om fortrydelsesret i bl.a. lov om visse  

 forbrugeraftaler.
 På denne baggrund foreslår udvalget, at det  

 for så vidt angår første præmiebetaling kan aftales,  

 at forsikringen ophører, hvis præmien ikke betales inden en  

 rimelig frist efter selskabets påkrav om betaling.
Efter de gældende regler i §§ 13-15 kan  

 forsikringstageren, så længe aftalen ikke er helt bortfaldet,  

 bringe selskabets ansvar til at løbe på ny ved at betale den  

 manglende præmie, dvs. inden opsigelsesfristen er udløbet, eller  

 aftalen er bortfaldet i medfør af § 15. Udvalgets forslag  

 indebærer, at forsikringstageren to gange bliver mindet om, at  

 præmien skal betales (ved betalingspåkrav og ved den  

 efterfølgende opsigelse), og at forsikringstageren får en samlet  

 betalingsfrist på 8 uger (21 + 14 + 21 dage). Udvalget finder på  

 denne baggrund ikke, at der er behov for en generel regel om, at  

 forsikringstageren efter udløbet af opsigelsesfristen kan bringe  

 forsikringsaftalen til at løbe igen ved at betale den manglende  

 præmie.
Hensynet til at sikre, at forsikringstageren ikke uforvarende  

 står uden forsikringsdækning, må som udgangspunkt anses for  

 tilstrækkeligt tilgodeset ved den samlede betalingsfrist på 8  

 uger kombineret med to betalingspåmindelser, hvoraf det af den sidste  

 (opsigelsen) udtrykkeligt skal fremgå, at forsikringsaftalen  

 ophører, hvis præmien ikke betales.
 Selv om udgangspunktet således må være,  

 at risikoen for den manglende præmiebetaling påhviler  

 forsikringstageren, bør der dog efter udvalgets opfattelse  

 indføres en mulighed for i særlige tilfælde at bringe  

 forsikringsaftalen til at løbe igen, selv om præmien ikke er  

 betalt inden udløbet af opsigelsesfristen.
Denne adgang til at »genoplive« forsikringen bør  

 kun gælde ved uforudsete hindringer, der ikke kan bebrejdes  

 forsikringstageren, og hvor der samtidig er tale om sådanne  

 særligt undskyldende omstændigheder, at risikoen for den for sene  

 præmiebetaling ikke bør påhvile forsikringstageren.
Det  

 kan f.eks. være pludselig alvorlig sygdom hos forsikringstageren eller  

 dennes nære pårørende, som i realiteten har hindret den  

 pågældende i selv at betale præmien eller sørge for,  

 at andre betalte præmien på hans eller hendes vegne.  

 Forsikringstagerens pludselige pengemangel, f.eks. som følge af  

 arbejdsløshed, bør derimod ikke give adgang til at genoplive  

 forsikringen.
Adgangen til at genoplive forsikringen må  

 forudsætte, at forsikringstageren betaler den fulde manglende  

 præmie inklusive eventuelle renter og omkostninger (rykkergebyr,  

 inkassoomkostninger mv.), selv om dette indebærer, at der derved  

 betales præmie for en periode, hvor der ikke har været  

 forsikringsdækning.
Præmien skal betales uden ugrundet ophold,  

 efter at betalingshindringen er ophørt, og genoplivningsadgangen  

 bør begrænses til en periode på 3 måneder efter  

 opsigelsesfristens udløb, således at der ikke i en længere  

 periode vil være usikkerhed om, hvorvidt forsikringsaftalen er endeligt  

 ophørt.
I forbindelse med opsigelsen bør forsikringstageren  

 udtrykkeligt oplyses om muligheden for i medfør af den nye  

 genoplivningsregel at bringe forsikringen til at løbe på ny.
 Udvalget foreslår endelig, at der i  

 forsikringsaftaleloven indsættes en regel svarende til  

 tinglysningslovens § 42 a, stk. 1, og kreditaftalelovens § 25,  

 hvorefter indbetaling af præmien til et pengeinstitut her i landet er  

 rettidig, hvis indbetalingen er sket inden betalingsfristens  

 udløb.
 Der henvises til betænkningen side 89 ff.
 Justitsministeriet er enig i udvalgets synspunkter, og  

 lovforslaget er udformet i overensstemmelse hermed, jf. lovforslagets  

 § 1, nr. 5 (forslag til lovens §§ 12-17), og bemærkningerne  

 hertil.
 4.3. Forsikringsselskabets betalingspligt, renter mv.
4.3.1. Gældende ret Efter forsikringsaftalelovens § 24, stk. 1, kan  

 forsikringsydelsen kræves betalt 14 dage efter, at selskabet har  

 været i stand til at indhente de oplysninger, der er fornødne  

 til bedømmelse af forsikringsbegivenheden og fastsættelse af  

 forsikringsydelsens størrelse.
Hvis selskabet efter anmeldelse af  

 forsikringsbegivenheden har behov for yderligere oplysninger for at kunne  

 vurdere kravet, indtræder forfaldstiden således først 14  

 dage efter, at disse oplysninger har kunnet indhentes.
Efter § 24, stk. 1, 2. pkt., skal  

 forsikringsselskabet   hvis den sikrede anmoder om det   foretage  

 acontoudbetaling, hvis det står klart, at selskabet i hvert fald skal  

 betale en del af det krævede beløb.
Dette forudsætter dog,  

 at størrelsen af acontobeløbet kan fastslås på  

 grundlag af de oplysninger, som selskabet er i stand til at indhente.
Efter § 24, stk. 2, forrentes krav på  

 forsikringsydelsen med diskontoen med et tillæg på 5 pct. fra den  

 dag, hvor beløbet i medfør af stk. 1 kan kræves  

 betalt, dvs. fra 14 dage efter, at selskabet har kunnet indhente de  

 fornødne oplysninger til bedømmelse af kravet.
Andre krav  

 forrentes ved forsinket betaling efter de almindelige regler i  

 renteloven.
 § 24 vedrører alene sikredes krav mod  

 selskabet på forsikringsydelsen og ikke andre krav, som udspringer af  

 forsikringsaftalen, f.eks. selskabets krav på betaling af  

 præmie.
4.3.2. Lovforslagets udformning Udvalget anfører, at forsikringsaftalelovens  

 § 24 efter det oplyste er en i praksis velfungerende regel, der  

 tilskynder forsikringsselskabet til at tage stilling til sikredes krav og i  

 givet fald udbetale erstatningen så hurtigt som muligt, og at der ikke  

 har vist sig et praktisk behov for at foretage grundlæggende  

 ændringer af reglerne om betaling og forrentning af  

 forsikringsydelsen.
 Hertil kommer, at den praktisk vigtige regel i  

 erstatningsansvarslovens § 16 om udbetaling og forrentning af erstatning  

 og godtgørelse for personskade mv. nu i det væsentlige svarer  

 til forsikringsaftalelovens § 24. Med det nuværende generelt lave  

 danske renteniveau har forsikringsselskabet endvidere en klar interesse i at  

 undgå, at forsikringsydelsen skal forrentes med den forholdsvis  

 høje rente i § 24, stk. 2.
 Udvalget finder derfor ikke, at der er grundlag for at  

 foretage grundlæggende ændringer af § 24.
Der er imidlertid behov for at tilpasse renteniveauet i  

 forsikringsaftaleloven til den nye rentesats i renteloven.
Ved lov nr. 379 af  

 6. juni 2002 er der sket en forhøjelse af den almindelige morarente,  

 jf. rentelovens § 5, stk. 1. Renteniveauet i  

 forsikringsaftalelovens § 24, stk. 2, har hidtil svaret til  

 morarenten efter renteloven, og udvalget foreslår derfor, at § 24,  

 stk. 2, ændres i overensstemmelse med ændringen af  

 rentelovens § 5, stk. 1-2, jf. også punkt 4.10. nedenfor.
Særligt med hensyn til krav mod en ansvarsforsikring  

 bemærker udvalget, at det synes uafklaret, om § 24 gælder i  

 tilfælde, hvor skadelidte har et direkte krav mod skadevolderens  

 ansvarsforsikringsselskab, jf. herom punkt 4.5. nedenfor.
Efter retspraksis  

 synes § 24 dog i hvert fald at gælde for skadelidtes krav i  

 henhold til en lovpligtig ansvarsforsikring, hvor selskabet hæfter  

 umiddelbart over for skadelidte.
Efter de seneste ændringer af  

 erstatningsansvarslovens § 16 (lov nr. 463 af 7. juni 2001) og af de  

 almindelige regler i renteloven (lov nr. 379 af 6. juni 2002) vil reglerne  

 om, hvornår skadelidtes krav mod skadevolderen kan kræves  

 forrentet mv. i praksis stort set svare til forsikringsaftalelovens  

 § 24. Den praktiske betydning af, om skadelidtes direkte krav mod  

 skadevolderens ansvarsforsikringsselskab forrentes efter  

 forsikringsaftalelovens § 24 eller efter de regler, som gælder for  

 skadelidtes krav mod skadevolderen (erstatningsansvarsloven og renteloven),  

 vil derfor være begrænset.
Efter udvalgets opfattelse vil det  

 herefter være den enkleste løsning, at skadelidtes direkte krav  

 mod ansvarsforsikringsselskabet forrentes efter de samme regler, som  

 gælder for skadelidtes krav mod skadevolderen, og udvalget  

 foreslår, at § 24 ikke skal gælde for skadelidtes krav mod  

 skadevolderens ansvarsforsikringsselskab.
Med hensyn til reglerne om acontobetaling har udvalget  

 overvejet, om forsikringsselskabet bør have pligt til af egen drift at  

 foretage acontobetaling i de tilfælde, hvor der er grundlag herfor.
En  

 sådan regel vil indebære, at forsikringsselskabet som  

 udgangspunkt i samtlige sager løbende må vurdere, om   og i  

 givet fald i hvilket omfang   der kan ske udbetaling af acontobeløb,  

 uanset om den sikrede er interesseret heri eller foretrækker at  

 få udbetalt den samlede erstatning på én gang.
Dette vil  

 efter udvalgets opfattelse pålægge forsikringsselskaberne et ikke  

 ubetydeligt ressourceforbrug, som navnlig i sager om mindre  

 erstatningsbeløb næppe vil stå mål med  

 størrelsen af det acontobeløb, som sikrede vil få  

 udbetalt.
Efter udvalgets opfattelse er den gældende regel om  

 acontobetaling, hvorefter sikrede kan fremsætte krav om acontobetaling,  

 hvis han eller hun har behov for eller interesse i et acontobeløb,  

 udtryk for en rimelig afvejning mellem hensynet til sikredes interesse i at  

 få en acontoerstatning og forsikringsselskabets interesse i en praktisk  

 og administrerbar regel.
Udvalget finder derfor ikke grundlag for at  

 foreslå en regel om, at selskabet af egen drift skal foretage  

 acontobetaling.
§ 24, stk. 1, 2. pkt., om acontobetaling kan  

 imidlertid siges at bygge på den forudsætning, at sikrede kender  

 til muligheden for at fremsætte et krav herom.
Det er i retspraksis  

 fastslået, at forsikringsselskabet har en vis forpligtelse til at  

 vejlede sikrede om retten til at kræve acontobetaling, når der i  

 den konkrete sag er anledning hertil   i hvert fald når sikrede selv  

 henvender sig til selskabet for at få at vide, hvordan den  

 pågældende skal forholde sig, jf.
Højesterets dom gengivet  

 i Ugeskrift for Retsvæsen 2001, side 352.
 Udvalget finder imidlertid, at det i  

 forsikringsaftaleloven bør fastslås, at forsikringsselskabet har  

 pligt til at vejlede sikrede om retten til at kræve acontobetaling.
Udvalget har overvejet, om vejledningspligten skal  

 gælde i alle tilfælde eller kun i tilfælde, hvor der  

 konkret må antages at være grundlag for et krav om  

 acontobetaling.
Efter udvalgets opfattelse er den enkleste løsning, at  

 selskabet som udgangspunkt i alle tilfælde skal vejlede om retten til  

 at kræve acontobetaling.
Herved mindskes risikoen for et større  

 antal sager ved domstolene og Ankenævnet for Forsikring, der alene  

 ville vedrøre spørgsmålet om, hvorvidt  

 forsikringsselskabet har opfyldt sin vejledningspligt.
Udvalget  

 foreslår derfor, at forsikringsselskabet senest tre måneder efter  

 anmeldelse af forsikringsbegivenheden skal vejlede sikrede om retten til at  

 kræve acontobetaling, medmindre sikredes krav inden da fuldt ud er  

 imødekommet eller afvist.
Pligten til at vejlede gælder dog  

 ikke, hvis det   f.eks. som følge af udformningen af den  

 pågældende forsikring   må anses for åbenbart, at der  

 ikke kan opstå spørgsmål om at kræve  

 acontobetaling.
Forsikringsaftaleloven indeholder ingen regler om  

 forsikringsselskabets betaling af sikredes omkostninger ved  

 fremsættelse og dokumentation af kravet.
Det er dog i praksis bl.a.  

 antaget, at sikrede har krav på dækning af rimelige  

 advokatomkostninger, når erstatningskravet er af et vist større  

 omfang og af en vis kompliceret beskaffenhed.
Må det anses for  

 påkrævet for sikrede at have advokatbistand, kan udgifterne til  

 et rimeligt arbejdsvederlag kræves erstattet af  

 forsikringsselskabet.
Udvalget finder det rigtigst, at det af loven udtrykkeligt  

 kommer til at fremgå, at sikrede i et vist omfang har ret til at  

 få dækket sine udgifter til advokatbistand, og foreslår, at  

 der i forsikringsaftaleloven indsættes en regel herom.
Der er ikke  

 hermed tilsigtet ændringer af den hidtidige retstilstand.
 Der henvises til betænkningen side 137 ff.
 Justitsministeriet er enig i udvalgets synspunkter, og  

 lovforslaget er udformet i overensstemmelse hermed, jf. lovforslagets  

 § 1, nr. 6-8 og 10-11 (forslag til lovens § 24, stk. 2 og 4,  

 § 25 og 32, stk. 3), og bemærkningerne hertil.
4.4. Forældelse 4.4.1. Gældende ret Efter forsikringsaftalelovens § 29 gælder der  

 for krav, der er grundede i forsikringsaftalen (dvs. støttes på  

 forsikringsaftalen) en forældelsesfrist på 2 år fra  

 udgangen af det kalenderår, hvori fordringshaveren fik kundskab om  

 kravet og om, at det er forfaldet.
Kravet forældes dog senest 5  

 år efter dets forfaldstid.
Forsikringskrav forældes således  

 efter andre forældelsesregler end dem, der følger af dansk rets  

 almindelige forældelsesregler i 1908-loven og Danske Lov 5-14-4.
 § 29 omfatter f.eks. forsikringsselskabets krav  

 på præmie eller den sikredes krav på forsikringsydelsen.  

 Andre krav angående forsikringsaftalen forældes derimod efter  

 dansk rets almindelige forældelsesregler, f.eks.  

 tilbagesøgningskrav vedrørende for meget betalt  

 præmie.
4.4.2. Lovforslagets udformning Udvalget peger på, at den gældende § 29 i  

 praksis giver anledning til en række spørgsmål.
Det  

 gælder bl.a. afgrænsningen af, hvilke krav der er omfattet af  

 reglen, og fastlæggelsen af begyndelsestidspunktet for  

 forældelsesfristen (kravets forfaldstid), navnlig med hensyn til,  

 hvornår fristen begynder at løbe i relation til erstatning for  

 senfølger efter ulykkestilfælde eller sygdomme, der udvikler sig  

 løbende over en årrække.
 Efter udvalgets opfattelse bør en nærmere  

 vurdering af forsikringsaftalelovens regler om forældelse af  

 forsikringskrav tage udgangspunkt i dansk rets almindelige  

 forældelsesregler, således at der fremover alene bør  

 gælde særlige forældelsesregler på  

 forsikringsområdet, hvis der kan påvises et særligt behov  

 herfor.
Justitsministeriet har i foråret 2001 nedsat et  

 Forældelsesudvalg, der skal gennemgå de generelle  

 forældelsesregler med henblik på en samlet revision heraf, og som  

 forventes at afgive betænkning omkring foråret 2004. Udvalget  

 finder på denne baggrund, at en endelig stillingtagen til de fremtidige  

 regler om forældelse af forsikringskrav bør afvente  

 Forældelsesudvalgets arbejde.
Udvalget har derfor   med en enkelt  

 undtagelse, jf. nedenfor   ikke fundet grundlag for på nuværende  

 tidspunkt at foreslå ændringer af forsikringsaftalelovens regler  

 om forældelse af forsikringskrav, men har i stedet udarbejdet en  

 lovskitse, som sammen med Forældelsesudvalgets overvejelser til sin tid  

 vil kunne danne grundlag for en ændring af forsikringsaftalelovens  

 regler om forældelse, jf. betænkningen side 363 ff.
Udvalget peger dog på, at det i praksis har givet  

 anledning til tvivl, hvorvidt § 29 gælder for skadelidtes krav mod  

 skadevolders ansvarsforsikring i tilfælde, hvor forsikringsselskabet  

 hæfter umiddelbart i forhold til skadelidte, f.eks. ved  

 ansvarsforsikring for motordrevne køretøjer, jf.  

 færdselslovens § 108, stk. 1. I disse tilfælde har  

 skadelidte umiddelbart et direkte krav mod ansvarsforsikringsselskabet, dvs.  

 at skadelidte uden videre kan vælge at rette sit erstatningskrav mod  

 ansvarsforsikringsselskabet i stedet for mod skadevolderen.
Hvis § 29 i  

 disse tilfælde gælder for skadelidtes erstatningskrav mod  

 selskabet, vil der imidlertid kunne opstå den situation, at kravet mod  

 selskabet er forældet (efter § 29), mens kravet mod skadevolderen  

 fortsat består, idet dette krav normalt vil forældes efter dansk  

 rets almindelige forældelsesregler.
Dette indebærer reelt en  

 begrænsning af selskabets umiddelbare hæftelse over for  

 skadelidte.
Med henblik på at undgå en sådan  

 situation foreslår udvalget, at det i forsikringsaftaleloven  

 fastslås, at § 29 ikke omfatter de tilfælde, hvor  

 ansvarsforsikringsselskabet hæfter umiddelbart over for skadelidte.
I  

 disse tilfælde vil skadelidtes krav mod selskabet således  

 forældes efter de samme regler, som gælder for skadelidtes krav  

 mod skadevolderen, dvs. normalt 1908-loven og Danske Lov 5-14-4. Denne  

 ændring kan efter udvalgets opfattelse gennemføres  

 uafhængigt af Forældelsesudvalgets arbejde.
 Der henvises til betænkningen side 159 ff.
Justitsministeriet er enig i, at udformningen af de  

 fremtidige regler om forældelse af forsikringskrav bør ske i  

 lyset af Forældelsesudvalgets arbejde vedrørende dansk rets  

 almindelige forældelsesregler, og at der derfor på  

 nuværende tidspunkt ikke er grundlag for at foreslå  

 grundlæggende ændringer af forsikringsaftalelovens  

 forældelsesregler.
Justitsministeriet vil til sin tid drøfte med  

 Forsikring & Pension, Forbrugerrådet og andre berørte  

 organisationer mv., om der i lyset af Forældelsesudvalgets forslag  

 fortsat er behov for særregler på forsikringsområdet om  

 forældelsesfristens længde, begyndelsestidspunkt mv.
 Justitsministeriet kan endvidere tilslutte sig udvalgets  

 forslag vedrørende forældelse af krav mod  

 ansvarsforsikringsselskaber, og lovforslaget er udformet i overensstemmelse  

 hermed, jf. lovforslagets § 1, nr. 9 (forslag til lovens § 29,  

 stk. 2), og bemærkningerne hertil.
4.5. Direkte krav ved ansvarsforsikringer 4.5.1. Gældende ret Ved ansvarsforsikringer indtræder skadelidte efter  

 forsikringsaftalelovens § 95 i skadevolderens/sikredes ret mod  

 ansvarsforsikringsselskabet, når skadevolderens erstatningspligt og  

 erstatningens størrelse er fastslået.
Erstatningspligten og  

 erstatningens størrelse kan fastslås ved dom over skadevolderen,  

 eller ved at skadevolderen anerkender skadelidtes erstatningskrav.
Skadelidte »indtræder« i sikredes ret, dvs. at  

 skadelidte kan rette sit krav direkte mod ansvarsforsikringsselskabet, men  

 skadelidte kan dog ikke få en bedre retsstilling over for selskabet,  

 end skadevolderen/sikrede ville haft, hvis den pågældende selv  

 havde betalt erstatningen til skadelidte og derefter havde gjort kravet  

 gældende mod selskabet.
Om og i givet fald i hvilket omfang skadelidte  

 har et krav mod forsikringsselskabet, afhænger således af, i  

 hvilket omfang sikrede/skadevolderen har et krav mod selskabet.  

 Forsikringsselskabet kan gøre de samme indsigelser gældende over  

 for skadelidte som over for skadevolderen/sikrede, f.eks. at  

 forsikringsdækningen er ophørt på grund af manglende  

 præmiebetaling (lovens § 14), eller at sikrede forsætligt  

 har fremkaldt forsikringsbegivenheden (lovens § 18).
Spørgsmålet om skadelidtes muligheder for at  

 rette sit krav direkte mod skadevolderens ansvarsforsikringsselskab er i  

 praksis navnlig opstået i tilfælde, hvor skadevolderen er  

 gået konkurs eller lignende.
Det er imidlertid nu fastslået ved  

 Højesterets dom gengivet i Ugeskrift for Retsvæsen 2001, side  

 1303, at skadelidte i tilfælde af skadevolderens konkurs har et krav  

 mod ansvarsforsikringsselskabet.
Med hensyn til den lovpligtige ansvarsforsikring for  

 motordrevne køretøjer gælder der den særlige regel,  

 at forsikringsselskabet hæfter umiddelbart over for skadelidte, jf.  

 færdselslovens § 108, stk. 1. Det samme gælder for den  

 lovpligtige ansvarsforsikring for hunde, jf. hundelovens § 8,  

 stk. 2. Den skadelidte kan i disse tilfælde uden videre rette sit  

 krav direkte mod ansvarsforsikringsselskabet, uanset om betingelserne i  

 forsikringsaftalelovens § 95 er opfyldt.
Forsikringsselskabet  

 hæfter endvidere umiddelbart i forhold til skadelidte, dvs. at  

 selskabet som udgangspunkt skal betale erstatning til skadelidte, selv om  

 selskabet ikke i forhold til forsikringstageren er forpligtet til at  

 dække skaden, f.eks. fordi skaden er forvoldt forsætligt, eller  

 forsikringstageren har tilsidesat sikkerhedsforholdsregler i  

 forsikringsbetingelserne.
4.5.2. Lovforslagets udformning Som anført ovenfor, kan skadelidte efter § 95  

 som udgangspunkt alene rette sit krav mod forsikringsselskabet, hvis  

 skadevolderens erstatningspligt og erstatningens størrelse er  

 fastslået ved skadevolders anerkendelse af kravet eller ved dom mv.  

 over skadevolderen.
Skadelidte skal således rette sit krav mod  

 skadevolderen først, selv om det oftest vil være  

 forsikringsselskabet, der i sidste ende kommer til at betale erstatningen.  

 Selskabet vil dog i praksis ofte blive involveret i sagen mod skadevolderen  

 ved, at den pågældende kontakter forsikringsselskabet, som  

 herefter bistår ham eller hende under sagen (f.eks. med  

 advokatbistand).
Udvalget har overvejet, om der bør indføres  

 en almindelig adgang for skadelidte til at rette sit krav direkte mod  

 skadevolderens ansvarsforsikringsselskab.
Dette ville for skadelidte  

 indebære den processuelle lettelse, at den pågældende kun  

 behøver at rejse kravet mod selskabet og ikke behøver at  

 afvente skadevolderens stillingtagen til kravet.
Et flertal i udvalget (11 medlemmer) anfører, at  

 selv om en ansvarsforsikring i praksis bidrager til at sikre, at skadelidte  

 får den erstatning, som den pågældende har krav på,  

 er forsikringen principielt tegnet af forsikringstageren med henblik på  

 at sikre ham eller hende (eller andre sikrede) mod de økonomiske  

 følger af et eventuelt erstatningsansvar.
Der er i dansk ret ingen  

 almindelig pligt til at tegne en ansvarsforsikring, og det er som  

 udgangspunkt et anliggende mellem den enkelte forsikringstager og  

 forsikringsselskabet, om og i givet fald med hvilken dækning der skal  

 tegnes en ansvarsforsikring.
Efter flertallets opfattelse må det  

 således som udgangspunkt være op til den enkelte skadevolder, om  

 han eller hun ønsker at inddrage sin eventuelle ansvarsforsikring i  

 sagen.
Hertil kommer, at skadevolderen kan have gode grunde til  

 at ville afklare skadelidtes erstatningskrav uden at involvere  

 forsikringsselskabet, f.eks. af hensyn til fastsættelse af den  

 fremtidige præmie.
En almindelig regel om direkte krav aktualiserer  

 endvidere i endnu højere grad end den gældende § 95  

 spørgsmålet om, hvordan forsikringsselskabet sikrer, at  

 skadevolderen/sikrede bidrager til sagens oplysning.
I en lang række  

 tilfælde vil det være nødvendigt med skadevolderens  

 medvirken for at sikre en tilstrækkelig oplysning af sagen.
Selv om  

 skadevolderen i de fleste tilfælde må antages at ville medvirke  

 til sagens oplysning, har forsikringsselskabet en berettiget interesse i at  

 undgå, at det som følge af skadevolderens manglende interesse og  

 medvirken kommer til at betale en erstatning, som skadelidte ikke har krav  

 på.
En almindelig adgang til at rette et krav direkte mod  

 ansvarsforsikringsselskabet har endvidere kun reel værdi for  

 skadelidte, hvis skadevolderen og/eller forsikringsselskabet har pligt til at  

 oplyse om, at der er tegnet en ansvarsforsikring.
For visse forsikringstyper  

   navnlig på erhvervsforsikringsområdet, f.eks.  

 bestyrelsesansvarsforsikringer   er det imidlertid et normalt led i  

 forsikringsbetingelserne, at forsikringsdækningen bortfalder, hvis  

 forsikringstageren/sikrede oplyser om, at der er tegnet en forsikring.
Udvalgets flertal finder på denne baggrund, at der  

 med den nuværende udformning af § 95 er fundet en rimelig og  

 passende balance mellem hensynet til, at sikrede som skadevolder kan  

 råde over, om ansvarsforsikringsselskabet skal involveres i sagen, og  

 hensynet til, at skadelidte rent faktisk får den erstatning, som den  

 pågældende har krav på.
Flertallet fremhæver  

 endvidere, at spørgsmålet om skadelidtes direkte krav mod  

 ansvarsforsikringsselskabet i praksis er opstået i tilfælde af  

 skadevolderens konkurs mv., og at der ikke herudover kan peges på et  

 udtalt praktisk behov for at indføre en almindelig adgang for  

 skadelidte til at rette sit krav direkte mod forsikringsselskabet.
På denne baggrund foreslår flertallet, at  

 § 95 ændres, således at det i overensstemmelse med  

 retspraksis kommer til at fremgå udtrykkeligt af bestemmelsen, at  

 skadelidte har et direkte krav mod skadevolderens ansvarsforsikringsselskab,  

 hvis skadevolderen er gået konkurs.
Det foreslås, at dette  

 også skal gælde, hvis skadevolderen har fået tvangsakkord  

 eller gældssanering, idet skadelidte i disse tilfælde ikke har  

 mulighed for at få sit fulde krav betalt af skadevolderen.
Flertallet  

 finder ikke, at der herudover er grundlag for at foreslå  

 ændringer af § 95.
Et mindretal i udvalget (2 medlemmer) foreslår, at  

 der   i hvert fald for forbrugerforsikringer   indføres en almindelig  

 adgang for skadelidte til at rette sit krav mod skadevolderens  

 ansvarsforsikringsselskab.
Mindretallet finder, at en sådan regel  

 bør indføres for at sikre en tilstrækkelig beskyttelse af  

 skadelidtes interesser i forhold til en ansvarsforsikret skadevolder og  

 dennes forsikringsselskab.
Mindretallet peger endvidere på, at  

 ansvarsforsikringer, der i dag er et meget udbredt forsikringsprodukt, ikke  

 kun tegnes i den sikredes, men også i potentielle skadelidtes  

 interesse, og at der nu i loven bør tages højde herfor.
 Der henvises til betænkningen side 211 ff.
Justitsministeriet kan tilslutte sig udvalgsflertallets  

 synspunkter, og lovforslaget er udformet i overensstemmelse hermed, jf.  

 lovforslagets § 1, nr. 14 (forslag til lovens § 95, stk. 2).  

 Justitsministeriet lægger særligt vægt på, at den  

 gældende § 95 som anført af udvalgets flertal i praksis  

 navnlig har givet anledning til problemer i tilfælde, hvor  

 skadevolderen er gået konkurs eller lignende, og at der ikke herudover  

 kan peges på et udtalt praktisk behov for at indføre en  

 almindelig adgang for skadelidte til at rette sit krav direkte mod  

 skadevolderens ansvarsforsikringsselskab.
Der er ikke i dansk ret nogen  

 almindelig pligt til at tegne ansvarsforsikring, og det bør efter  

 Justitsministeriets opfattelse som udgangspunkt være op til  

 skadevolderen/sikrede, hvorvidt han eller hun ønsker at involvere sin  

 ansvarsforsikring i sagen   og som anført ovenfor kan den  

 pågældende have gode grunde til at ville afklare erstatningssagen  

 uden at involvere sin ansvarsforsikring.
4.6. Kontraherings- og begrundelsespligt 4.6.1. Gældende ret Forsikringsaftaleloven indeholder ikke regler om  

 forsikringstagerens eller forsikringsselskabets pligt til at tegne en bestemt  

 forsikring.
I visse tilfælde har forsikringstageren imidlertid i  

 medfør af anden lovgivning mv. pligt til at tegne en forsikring.
Efter  

 færdselsloven er der f.eks. pligt til at tegne ansvarsforsikring for  

 motordrevne køretøjer.
Endvidere har forsikringsselskabet i visse tilfælde  

 pligt til at tegne en bestemt forsikring.
Et forsikringsselskab med  

 koncession til at tegne ansvarsforsikring for motordrevne  

 køretøjer er f.eks. forpligtet til at overtage og opretholde  

 ansvarsforsikring for enhver forsikringspligtig, der vil underkaste sig  

 selskabets almindelige forsikringsbetingelser, jf. § 1 i  

 bekendtgørelse nr. 585 af 9. juli 2002 om ansvarsforsikring for  

 motorkøretøjer mv.
Selskabets forpligtelser er dog  

 begrænset til dets almindelige forsikringsbetingelser.
Hvis selskabet  

 f.eks. normalt kun vil overtage forsikringen af en bilist med mange skader  

 mod, at denne betaler en forhøjet præmie og/eller selvrisiko, er  

 dette således lovligt.
 Bortset fra sådanne særlige tilfælde,  

 hvor forsikringsselskabet i medfør af lov mv. har pligt til at tegne  

 en bestemt forsikring, har selskabet som udgangspunkt ikke pligt til at tegne  

 en begæret forsikring, dvs. at der ikke gælder en almindelig  

 kontraheringspligt.
Forsikringsaftaleloven indeholder endvidere ikke regler,  

 der pålægger forsikringsselskabet at begrunde en beslutning,  

 herunder en afvisning af at tegne en forsikring.
Med hensyn til selskabets  

 helt eller delvise afslag på forsikringsudbetaling har Forsikring &  

 Pension udsendt en medlemshenstilling, hvorefter et sådant afslag  

 bør ledsages af en begrundelse med henvisning til de relevante  

 vilkår i forsikringsbetingelserne og en kortfattet beskrivelse af  

 årsagen til selskabets beslutning.
4.6.2. Lovforslagets udformning Forsikringsselskabet er som nævnt som udgangspunkt  

 frit stillet med hensyn til, om det vil acceptere en  

 forsikringsbegæring eller ej.
Der er således som udgangspunkt  

 aftalefrihed med hensyn til, om forsikringstageren og forsikringsselskabet  

 ønsker at indgå en forsikringsaftale og i givet fald på  

 hvilke vilkår.
Muligheden for at kunne tegne en forsikring er i dag af  

 væsentlig betydning i en lang række situationer, og der findes en  

 række forskellige forsikringsprodukter.
For enkeltpersoner kan f.eks.  

 nævnes en almindelig indboforsikring, kaskoforsikring for en bil,  

 husforsikring mv., ansvarsforsikring samt livs- og ulykkesforsikring.
Udvalget anfører, at der undertiden rejses kritik  

 af, at visse persongrupper i praksis kan have vanskeligt ved at tegne de  

 forsikringer, de ønsker.
Der er her bl.a. peget på, at  

 forsikringsselskaberne i visse tilfælde afviser at tegne livs-, syge-  

 eller ulykkesforsikring under henvisning til den forsikringssøgendes  

 handicap eller sygdom.
Endvidere er forsikringsselskabernes frihed til selv  

 at afgøre, om de vil tegne en bestemt forsikring, og selskabernes  

 procedure   navnlig på personforsikringsområdet   ved vurderingen  

 af, om en forsikring skal antages, blevet kritiseret for at føre til  

 urimelige resultater for forsikringstagerne.
 Udvalget har på denne baggrund overvejet, om der  

 bør indføres regler, der pålægger  

 forsikringsselskabet at tegne en forsikring (kontraheringspligt), og om der  

 bør indføres en pligt for forsikringsselskabet til at begrunde  

 bl.a. afvisning af at tegne en forsikring.
 Der er i udvalget enighed om, at der ikke bør  

 indføres generelle regler om kontraheringspligt mv., der  

 indskrænker forsikringsselskabets som udgangspunkt frie adgang til at  

 fastlægge sin egen forretningspolitik, risikovurdering mv.
Udvalgets flertal (8 medlemmer) fremhæver i den  

 forbindelse, at forsikringsselskaber er private erhvervsvirksomheder, der  

 inden for rammerne af de offentligretlige tilsynsregler mv.   som  

 udgangspunkt kan fastlægge den forretningspolitik mv., som det enkelte  

 selskab anser for mest hensigtsmæssig, herunder i lyset af konkurrencen  

 med de andre forsikringsselskaber på markedet.
Det vil efter  

 flertallets opfattelse være et vidtgående indgreb i denne frie  

 adgang for selskaberne til at fastlægge deres almindelige  

 forretningspolitik mv. at indføre regler om kontraheringspligt,  

 herunder i særdeleshed hvis det enkelte selskab pålægges at  

 tilbyde en forsikring, der dækker en risiko, som selskabet hidtil ikke  

 har ønsket at forsikre.
En almindelig kontraheringspligt vil indebære et  

 generelt krav om, at det enkelte forsikringsselskab skal tilbyde sine kunder  

 bestemte forsikringsydelser og forsikringsprodukter.
Den nærmere  

 rækkevidde af at indføre sådanne regler kan være  

 vanskelig at vurdere, herunder i relation til den måde, hvorpå  

 forsikringsområdet og forsikringserhvervet i dag er organiseret og  

 reguleret.
Der kunne i givet fald rejses spørgsmål om  

 forsikringsselskabernes status som private erhvervsvirksomheder, der ikke er  

 en del af de offentligt finansierede sociale ordninger mv.
Indførelsen  

 af en almindelig kontraheringspligt må således efter flertallets  

 opfattelse forudsætte en række bredere og principielle  

 samfundsmæssige overvejelser, som ikke kun vil berøre  

 forsikringsaftaleloven.
Flertallet er opmærksom på, at det navnlig  

 på personforsikringsområdet kan være problematisk for visse  

 persongrupper at tegne bestemte forsikringer.
Dette problem bør  

 imidlertid ikke løses ved at pålægge det enkelte  

 forsikringsselskab en kontraheringspligt, men ved at forsikringsbranchen i  

 samarbejde med de berørte interesseorganisationer mv. løbende  

 overvejer og udvikler mulighederne for helt eller delvist at forsikre risici,  

 som hidtil ikke er anset for (fuldt ud) at være forsikringsbare.
Det  

 nævnes i den forbindelse, at forsikringsbranchen og bl.a.
De  

 Samvirkende Invalideorganisationer tidligere har drøftet handicappedes  

 muligheder for at tegne ulykkesforsikringer, ligesom Forsikring & Pension  

 og Forbrugerrådet har etableret »Forbrugerdialog i Forsikring«, hvor  

 spørgsmål af fælles interesse vedrørende  

 forbrugeres forsikringsforhold kan drøftes.
 Flertallet finder på denne baggrund ikke grundlag  

 for at foreslå regler om en almindelig kontraheringspligt for  

 forsikringsselskabet, herunder regler, hvorefter selskabet kun kan afvise at  

 tegne en forsikring under henvisning til bestemte risikoforhold, eller at  

 selskabet skal kunne dokumentere sin risikovurdering mv., f.eks. ved  

 henvisning til statistiske eller andre videnskabelige undersøgelser  

 mv.
Det er imidlertid væsentligt, at der så vidt  

 muligt er åbenhed og gennemsigtighed omkring mulighederne for at tegne  

 og opretholde en forsikring.
Flertallet foreslår derfor, at  

 forsikringsselskabet får pligt til   efter anmodning   at begrunde  

 afslag på at tegne en forsikring og opsigelse af en forsikring.  

 Begrundelsen skal angive, hvilke forhold der i det konkrete tilfælde  

 gør, at forsikringen ikke kan tegnes, eller at forsikringen opsiges.  

 Den foreslåede begrundelsesregel pålægger  

 forsikringsselskabet at forklare baggrunden for sin beslutning om ikke at  

 tegne en forsikring eller om at opsige en forsikring.
Reglen  

 indskrænker derimod ikke selskabets adgang til at fastlægge sin  

 egen forretningspolitik, risikovurdering mv.
Med hensyn til det nærmere  

 indhold af begrundelsespligten henvises til bemærkningerne til  

 lovforslagets § 1, nr. 2 (forslag til lovens § 3 b).
 En civilretlig begrundelsespligt for en privat  

 erhvervsvirksomhed kan ikke uden videre sammenlignes med den  

 begrundelsespligt, som gælder for offentlige myndigheder, og hvor der  

 normalt vil være knyttet særlige retsvirkninger til  

 begrundelsespligtens tilsidesættelse (f.eks. at myndighedens  

 afgørelse anses for ugyldig).
En aftaleretlig sanktionering af begrundelsespligtens  

 tilsidesættelse ville indebære, at forsikringsselskabet  

 pålægges at tegne eller opretholde forsikringen, hvis  

 begrundelsespligten ikke overholdes.
En så indgribende sanktion har  

 efter flertallets opfattelse kun reel betydning, hvis der samtidig sker en  

 begrænsning i selskabets mulighed for at fastlægge sin egen  

 forretningspolitik, risikovurdering mv., f.eks. ved at der stilles krav om,  

 at begrundelsen skal opfylde visse nærmere dokumentationskrav.
Der foreslås på denne baggrund ikke knyttet  

 særlige aftaleretlige retsvirkninger til selskabets  

 tilsidesættelse af begrundelsespligten.
Det betyder imidlertid ikke, at  

 overtrædelse af begrundelsespligten er usanktioneret, idet et selskabs  

 tilsidesættelse af begrundelsespligten må anses for at være  

 i strid med redelig forretningsskik og god praksis, jf. lov om finansiel  

 virksomhed § 3. Dette indebærer bl.a., at Finanstilsynet kan  

 påbyde selskabet at ændre adfærd, og overtrædelse af  

 et sådant påbud kan straffes med bøde.
Finanstilsynet vil  

 dog i almindelighed ikke behandle konkrete tvister mellem et  

 forsikringsselskab og forsikringstageren, men alene gribe ind over for en  

 generel adfærd hos selskabet.
 Et mindretal i udvalget (5 medlemmer) er som nævnt  

 enig i, at det enkelte forsikringsselskab frit skal kunne fastlægge sin  

 egen forretningspolitik mv., og loven bør derfor ikke f.eks. indeholde  

 krav om, at selskabet på statistisk eller andet videnskabeligt grundlag  

 skal kunne dokumentere sin risikovurdering.
Mindretallet anfører dog, at forsikringer for mange  

 private forsikringstagere har så stor betydning, at  

 forsikringsselskabet bør pålægges at give en saglig  

 begrundelse for et afslag eller en opsigelse.
Mindretallet foreslår  

 derfor, at forsikringsselskabet   i hvert fald for forbrugerforsikringer  

 ikke skal kunne afslå en begæring om at tegne en forsikring, som  

 selskabet normalt tilbyder, medmindre afslaget er sagligt begrundet, f.eks.  

 begrundet i særlige risikoforhold.
Dette bør gælde  

 tilsvarende ved forsikringens fornyelse og ved selskabets opsigelse af  

 forsikringen.
Hvis forsikringsselskabet ikke kan give en saglig begrundelse  

 for afslag på at tegne en forsikring eller opsigelse af en forsikring,  

 skal selskabet efter mindretallets forslag i yderste konsekvens kunne  

 pålægges at tegne, henholdsvis fortsætte forsikringen.
Med hensyn til dette forslag anfører udvalgets  

 flertal, at et krav i loven om »saglig begrundelse« vil kunne give anledning  

 til usikkerhed om reglens præcise anvendelsesområde og vil kunne  

 føre til, at der i praksis rejses spørgsmål om en  

 begrundelses »saglighed« i langt flere sager, end det egentlig har  

 været meningen   navnlig set i lyset af, at det ikke er hensigten at  

 stille krav til selskabets forretningspolitik, risikovurdering mv.
En  

 sådan regel vil dermed kunne blive unødigt processkabende.
Efter flertallets opfattelse er der endvidere ikke  

 påvist noget praktisk behov for en regel som foreslået af  

 mindretallet.
Efter de oplysninger, der foreligger for udvalget, er det  

 således ikke et praktisk problem, at forsikringsselskaber afviser at  

 tegne en forsikring, uden at dette er begrundet i selskabets almindelige  

 forretningspolitik, risikovurdering mv.   som heller ikke mindretallet  

 ønsker at regulere.
Når selskabet i praksis kan begrunde en  

 afvisning af at tegne en forsikring under henvisning til sin  

 forretningspolitik, risikovurdering mv., vil den regel, som foreslås af  

 mindretallet, være uden reel praktisk betydning for mulighederne for at  

 kunne tegne forsikringer.
Efter flertallets opfattelse vil et krav om »saglig  

 begrundelse«, således at selskabet i sidste ende kan  

 pålægges at tegne en bestemt forsikring, som nævnt ovenfor  

 kun have reel praktisk betydning, hvis der samtidig sker en begrænsning  

 i selskabets mulighed for at fastlægge sin egen forretningspolitik,  

 risikovurdering mv.
Som nævnt ovenfor er der imidlertid i udvalget  

 enighed om, at der ikke er grundlag for at foreslå regler herom.
Flertallet peger også på, at forslaget vil  

 kunne føre til sager, hvor der efter selskabets afslag på at  

 tegne en forsikring sker en skade, som den forsikringssøgende  

 søger at få dækket af en forsikring ved   efter at skaden  

 er sket   at gøre gældende, at selskabets begrundelse var  

 »usaglig«.
Mindretallets forslag indebærer endvidere, at en  

 forsikringssøgende, der gør gældende, at selskabets  

 afslag på at tegne en forsikring er usagligt, vil stå uden  

 forsikringsdækning, hvis den pågældende ikke får  

 medhold i, at begrundelsen var usaglig.
Med henblik på at undgå  

 denne risiko må den forsikringssøgende søge at tegne en  

 anden forsikring (eventuelt i et andet selskab) uden at afvente udfaldet af  

 klagen over afslaget   og i givet fald vil den pågældendes  

 interesse i at føre en sag om tilsidesættelse af det tidligere  

 afslag i praksis ofte være begrænset.
Flertallet anfører endelig, at det reelle problem,  

 der kan opstå i praksis, er, at visse persongrupper på grund af  

 sygdom, handicap mv. kan have vanskeligt ved at tegne visse former for  

 personforsikring.
Dette berøres imidlertid ikke af mindretallets  

 forslag, idet afslag på at tegne en forsikring i disse tilfælde  

 netop er begrundet i selskabernes forretningspolitik, risikovurdering mv.,  

 som mindretallet ikke ønsker at regulere.
Efter flertallets opfattelse  

 bør sådanne spørgsmål som nævnt ovenfor  

 løses ved løbende drøftelser mellem forsikringsbranchen  

 og de berørte interesseorganisationer mv.
 Udvalgets flertal finder på denne baggrund, at der  

 ikke bør indføres en regel som foreslået af  

 mindretallet.
 Der henvises til betænkningen side 232 ff.
Der er i udvalget som nævnt enighed om, at der ikke  

 bør indføres generelle regler om kontraheringspligt mv., der  

 indskrænker forsikringsselskabets som udgangspunkt frie adgang til at  

 fastlægge sin egen forretningspolitik, risikovurdering mv.  

 Justitsministeriet kan tilslutte sig, at der ikke synes at være noget  

 praktisk behov for sådanne regler.
Indførelsen af sådanne  

 regler ville desuden indebære et vidtgående indgreb i  

 forsikringsselskabernes muligheder for at agere som private  

 erhvervsvirksomheder, og måtte forudsætte en række  

 principielle overvejelser i relation til den måde, hvorpå  

 forsikringsområdet og forsikringserhvervet er organiseret og reguleret.  

 Lovforslaget indeholder på denne baggrund ikke regler herom.
Med hensyn til spørgsmålet om  

 begrundelsespligt er Justitsministeriet enig med udvalgets flertal i, at et  

 krav om »saglig begrundelse« kun synes at ville få reel praktisk  

 betydning, hvis der netop sker en sådan begrænsning i selskabets  

 mulighed for at fastlægge sin egen forretningspolitik mv., som der i  

 udvalget har været enighed om at afvise.
Der synes endvidere ikke at  

 være påvist noget praktisk behov for en regel som foreslået  

 af mindretallet, og reglen vil ikke løse det reelle problem, der kan  

 opstå i praksis, nemlig at visse persongrupper på grund af  

 sygdom, handicap mv. kan have vanskeligt ved at tegne visse former for  

 personforsikring som følge af forsikringsselskabernes  

 forretningspolitik mv.
 Et krav om »saglig begrundelse«, hvis indhold ikke er  

 uddybet nærmere, vil endvidere som anført af flertallet kunne  

 føre til usikkerhed om begrundelsespligtens præcise indhold og  

 til, at der i praksis rejses spørgsmål om begrundelsens  

 »saglighed« i langt flere sager, end det egentlig har været hensigten.  

 En sådan regel vil dermed kunne blive unødigt processkabende,  

 samtidig med at der hos forsikringstagerne vil kunne skabes urealistiske  

 forventninger om muligheden for at få ændret selskabets  

 beslutning.
 Justitsministeriet kan på denne baggrund tilslutte  

 sig flertallets synspunkter og forslag til begrundelsesregel, og lovforslaget  

 er udformet i overensstemmelse hermed, jf. lovforslagets § 1, nr. 2  

 (forslag til lovens § 3 b), og bemærkningerne hertil.
4.7. Opsigelse 4.7.1. Gældende ret Forsikringsaftaleloven indeholder ingen almindelige regler  

 om forsikringsselskabets eller forsikringstagerens mulighed for at opsige  

 forsikringsaftalen, men alene enkelte særlige opsigelsesregler, f.eks.  

 § 13 om opsigelse af forsikringen ved manglende betaling af  

 forsikringspræmien.
Loven indeholder endvidere i § 31 en  

 særlig regel om forlængelse af forsikringer, hvorefter  

 forlængelse for længere tid end et år forudsætter, at  

 forsikringstageren får et særligt varsel herom.
 Ved forbrugerforsikringer og ved livsforsikringer mv. har  

 forsikringstageren endvidere en generel fortrydelsesfrist på 14 dage i  

 forbindelse med aftalens indgåelse, jf. lov om visse forbrugeraftaler  

 kapitel 4 a samt forsikringsaftalelovens §§ 97 a og 119 a.
Spørgsmålet om, i hvilket omfang  

 forsikringsselskabet og forsikringstageren kan opsige forsikringsaftalen, er  

 således kun i begrænset omfang reguleret af  

 forsikringsaftaleloven mv., og må som udgangspunkt afgøres efter  

 almindelige aftaleretlige regler.
Parternes adgang til at opsige  

 forsikringsaftalen må således i første række  

 afgøres efter indholdet af den indgåede aftale, dvs. på  

 grundlag af forsikringsbetingelsernes opsigelsesregler.
En forsikring, der er indgået for en bestemt  

 periode, f.eks. et år, vil sædvanligvis indeholde et almindeligt  

 vilkår om opsigelse af forsikringen til forsikringsperiodens  

 udløb og særlige vilkår om opsigelse i forsikringstiden.
I  

 hvert fald på forbrugerområdet har de fleste forsikringer  

 (bortset fra livsforsikringer) en løbetid på et år, men  

 dette gælder efterhånden også mange erhvervsforsikringer.  

 Forsikringen indeholder i disse tilfælde i almindelighed et  

 vilkår om, at forsikringen automatisk forlænges for et år  

 ad gangen, medmindre den forinden opsiges af selskabet eller  

 forsikringstageren.
Forsikringsaftalen vil endvidere normalt indeholde regler,  

 der giver både selskabet og forsikringstageren mulighed for at opsige  

 forsikringen i forsikringstiden i forbindelse med anmeldelse og/eller  

 behandling af en skade.
Begrundelsen for et sådant vilkår er, at  

 forsikringstageren på baggrund af erfaringerne med selskabets  

 behandling af en skade bør have adgang til at opsige forsikringen, og  

 at selskabet på baggrund af skadessagen og dens forløb  

 bør have mulighed for   f.eks. i lyset af en ændret  

 risikovurdering   at opsige forsikringen.
Særligt med hensyn til livsforsikringer  

 bemærkes, at forsikringsbetingelserne sædvanligvis ikke  

 indeholder regler, der f.eks. giver forsikringsselskabet mulighed for at  

 opsige forsikringen i forbindelse med anmeldelse af en skade.
Opsigelse af en  

 livsforsikring, f.eks. som følge af manglende præmiebetaling,  

 indebærer i øvrigt ikke uden videre, at forsikringsaftalen helt  

 bortfalder, idet forsikringen i visse tilfælde vil kunne omskrives til  

 en fripolice (police uden præmiebetaling), eller  

 tilbagekøbsværdien vil kunne kræves udbetalt, jf.  

 forsikringsaftalelovens § 101.
Der findes enkelte lovregler mv., der begrænser  

 forsikringsselskabets adgang til at opsige en forsikring.
Det antages f.eks.  

 ved ansvarsforsikring for motordrevne køretøjer, at selskabet  

 ikke uden videre kan opsige forsikringen, jf. § 1 i  

 bekendtgørelse nr. 585 af 9. juli 2002 om ansvarsforsikring for  

 motorkøretøjer mv.
4.7.2. Lovforslagets udformning Udvalget har overvejet, om der i forsikringsaftaleloven  

 bør indsættes regler, der giver forsikringstageren en almindelig  

 adgang til at opsige forsikringen i forsikringstiden, og anfører  

 herom, jf. betænkningen side 263 ff.:
 »Der har i de senere år været rejst  

 spørgsmål om, hvorvidt det fortsat er rimeligt og  

 hensigtsmæssigt, at forsikringstageren ikke har en almindelig adgang  

 til i forsikringstiden at opsige forsikringen og f.eks. skifte til en  

 billigere forsikring eller til en forsikring med en bedre dækning til  

 den samme pris.
Spørgsmålet er bl.a. behandlet i Ivan  

 Sørensens Udredning om bedre forbrugerbeskyttelse ved private  

 forsikringer i Danmark [side 62 ff.].
Ivan Sørensen anfører  

 bl.a., at en udvidet opsigelsesret må antages at ville styrke  

 konkurrencen, men bemærker dog samtidig, at han ikke har  

 tilstrækkeligt grundlag for at vurdere, i hvilket omfang kunderne rent  

 faktisk vil gøre brug af en udvidet opsigelsesret.
Han henviser i den  

 forbindelse til en undersøgelse, der viser, at kundernes loyalitet  

 over for deres forsikringsselskab er ganske stor.
Ivan Sørensen  

 anbefaler i sin udredning, at forbrugerombudsmanden undersøger  

 mulighederne og vilkårene for en udvidelse af forbrugerens adgang til  

 at opsige forsikringen i forsikringstiden og tager kontakt til  

 forsikringsbranchen herom.
Endvidere har Konkurrencestyrelsen peget på, at de  

 lange opsigelsesvarsler som følge af reglerne om opsigelse til  

 forsikringens hovedforfaldsdag hæmmer mobiliteten på  

 forsikringsmarkedet.
Konkurrencestyrelsen har oplyst, at knap 10 pct. af  

 kunderne årligt skifter forsikringsselskab, hvilket efter  

 Konkurrencestyrelsens opfattelse er et lavt tal, når der tages hensyn  

 til, at der er en naturlig anledning til at tegne nye forsikringer, når  

 der sker i ændringer i ens tilværelse, f.eks. når man  

 skifter bolig, bliver gift, får børn, køber bil eller  

 skifter job.
Konkurrencestyrelsen finder, at kortere opsigelsesfrister for  

 forsikringstageren vil medvirke til en større mobilitet på  

 forsikringsmarkedet.
Forsikringstagerens adgang til at opsige forsikringen  

 bør ikke være knyttet til en hovedforfaldsdag, og  

 opsigelsesvarslerne bør ikke overstige f.eks. 1 måned [God  

 konkurrenceskik på forsikringsområdet, side 14 f., og  

 Konkurrenceredegørelsen 2002, side 86 ff.].
 På udvalgets møde med forbrugerombudsmanden  

 gav denne ligeledes udtryk for, at der stadig er for få  

 forsikringstagere, der skifter forsikringsselskab, og at dette bl.a. vil  

 kunne ændres ved at indføre en almindelig adgang for  

 forsikringstageren til at opsige forsikringen i forsikringstiden.
 Udvalget har på denne baggrund overvejet, om der i  

 forsikringsaftaleloven bør indsættes regler, der   eventuelt  

 alene for forbrugerforsikringer   giver forsikringstageren en almindelig  

 adgang til at opsige forsikringen i forsikringstiden, således at  

 forsikringstageren generelt får mulighed for at skifte til en anden  

 forsikring med et væsentligt kortere varsel, end det i praksis vil  

 være tilfældet i dag.
 Udvalget er opmærksom på, at  

 konkurrencemæssige hensyn   som påpeget af bl.a.  

 Konkurrencestyrelsen og forbrugerombudsmanden   kan tale for, at der med  

 henblik på at fremme kundernes mobilitet mellem forsikringsselskaberne  

 og dermed øge konkurrencen på forsikringsmarkedet  

 indføres ufravigelige lovregler, der sikrer en almindelig adgang for  

 forsikringstageren til at opsige forsikringen i forsikringstiden.
 Udvalget finder imidlertid   bl.a. som følge af sin  

 sammensætning   ikke at burde tage stilling til, i hvilket omfang der  

 alene ud fra rent konkurrencemæssige hensyn bør indføres  

 en almindelig adgang for forsikringstageren til at opsige forsikringen i  

 forsikringstiden.
 Ud fra en rent forsikringsaftaleretlig synsvinkel kan der  

 efter udvalgets opfattelse bl.a. anføres følgende om at  

 indføre bindende lovregler om »fri« opsigelsesadgang:
De nuværende et-årige forsikringer giver  

 selskabet mulighed for at fordele sæsonudsving (f.eks. antallet af  

 skader forvoldt på og af motorkøretøjer) på hele  

 årets præmie.
I de tilfælde, hvor der i dag kan ske  

 opsigelse før forsikringstidens ophør (f.eks. i forbindelse med  

 en skade), vil der i praksis normalt ske regulering af præmien, uden at  

 der tages højde for sådanne sæsonafvigelser.  

 Indføres der en generel adgang for forsikringstageren til at opsige  

 forsikringen i forsikringstiden, må det overvejes nærmere, i  

 hvilket omfang disse sæsonudsving skal indgå i  

 præmiereguleringen i forbindelse med en opsigelse.
 En generel opsigelsesadgang for forsikringstageren vil  

 endvidere være forbundet med visse administrationsudgifter mv. for  

 forsikringsselskaberne bl.a. til regulering af præmien mv. i  

 forbindelse med en opsigelse før forsikringstidens ophør.
Efter udvalgets opfattelse bør omkostningerne ved  

 en generel opsigelsesadgang i forsikringstiden i givet fald som udgangspunkt  

 bæres af de forsikringstagere, der ønsker at benytte sig af  

 denne mulighed.
Det gælder både selskabets  

 administrationsomkostninger mv. og den forholdsmæssigt højere  

 præmie, der eventuelt skal betales, hvis forsikringen opsiges, så  

 den kun dækker en periode på året, hvor risikoen for skader  

 er størst.
Indførelsen af eventuelle lovregler om en almindelig  

 opsigelsesadgang for forsikringstageren i forsikringstiden bør  

 således forudsætte nærmere overvejelser herom.
 Ved en eventuel indførelse af en almindelig  

 opsigelsesadgang for forsikringstageren bør det endvidere overvejes,  

 om opsigelse først skal kunne ske, når der er gået en vis  

 tid fra forsikringens tegning, således at selskabet har mulighed for at  

 få dækket nogle af sine »startomkostninger« ved tegning af en ny  

 forsikring mv.
Efter det for udvalget oplyste synes der ikke umiddelbart  

 at være et større praktisk ønske blandt  

 forsikringstagerne for en almindelig adgang til at opsige forsikringen i  

 forsikringstiden.
Forbrugerrådets repræsentant i udvalget har  

 således oplyst, at Forbrugerrådet alene modtager et  

 begrænset antal henvendelser herom.
Endvidere modtager  

 forsikringsselskaberne efter det oplyste alene et ringe antal henvendelser  

 fra forsikringstagere, der ønsker at opsige forsikringen i  

 forsikringstiden, uden at et af de særlige opsigelsesvilkår  

 (f.eks. opsigelse i forbindelse med en skade) kan anvendes.
Det kan dog  

 naturligvis ikke udelukkes, at den tilsyneladende manglende  

 »efterspørgsel« i praksis efter en almindelig opsigelsesadgang, kan  

 hænge sammen med, at det for forsikringstagerne kan være  

 vanskeligt generelt at efterspørge en mulighed, som hidtil kun har  

 eksisteret i meget begrænset omfang.
Forsikring & Pensions repræsentanter i udvalget  

 har i øvrigt oplyst, at en række forsikringsselskaber for tiden  

 overvejer at indføre forsikringsprodukter, hvor forsikringstageren har  

 mulighed for med et vist kortere varsel at opsige forsikringen i  

 forsikringstiden.
Flere større forsikringsselskaber forventes  

 således at ville tilbyde sådanne forsikringer inden for ca. et  

 år.
På denne baggrund finder udvalget, at der ikke ud  

 fra en rent forsikringsaftaleretlig vurdering er behov for at indføre  

 lovregler, der giver forsikringstageren en almindelig adgang til at opsige  

 forsikringen i forsikringstiden.
Som nævnt ovenfor har udvalget  

 imidlertid ikke hermed taget stilling til, i hvilket omfang rent  

 konkurrencemæssige hensyn i sig selv begrunder, at der bør  

 indføres regler herom.
Det er under udvalgets drøftelser blevet  

 anført, at hvis der ikke indføres lovregler, vil  

 forsikringstagerens mulighed for at kunne opsige forsikringen i  

 forsikringstiden i stedet kunne komme til at indgå som et stærkt  

 element i konkurrencen mellem de forskellige forsikringsselskaber,  

 såfremt forsikringstagerne i praksis vil efterspørge denne  

 mulighed, jf. de ovenfor nævnte overvejelser blandt selskaberne om at  

 tilbyde kortere opsigelsesfrister.
Det er heroverfor blevet anført, at  

 det   bl.a. i lyset af, at det hidtil kun i meget begrænset omfang har  

 været muligt at vælge forsikringer med fri opsigelsesadgang  

 endnu er usikkert, i hvilket omfang forsikringsselskaberne fremover vil give  

 kunderne denne mulighed.« Som det fremgår af det ovenfor anførte, har  

 udvalget vurderet spørgsmålet om at indføre en almindelig  

 opsigelsesadgang for forsikringstageren ud fra en rent  

 forsikringsaftaleretlig synsvinkel og har ikke taget stilling til, i hvilket  

 omfang rent konkurrencemæssige hensyn kan begrunde, at der  

 indføres regler herom.
I forbindelse med høringen over  

 betænkningen er der imidlertid fra flere sider blevet peget på,  

 at væsentlige konkurrencemæssige hensyn taler for, at der  

 bør indføres en sådan almindelig adgang for  

 forsikringstageren til at opsige forsikringen i forsikringstiden, hvilket  

 bl.a. vil kunne bidrage til en øget mobilitet og dermed en øget  

 konkurrence på forsikringsområdet til gavn for forsikringstagerne  

 og samfundet som sådan.
Forbrugerrådet har således anført, at  

 det er vigtigt, at der åbnes op for en principiel adgang for  

 forbrugeren til at opsige en forsikring med kortere varsel end i dag.
Hvis  

 der ikke inden for en kortere tidshorisont sker en tilfredsstillende  

 udvikling på forsikringsmarkedet med et bredt udbud af  

 forsikringsprodukter med kortere opsigelsesvarsler uden økonomiske  

 restriktioner eller andre konsekvenser for forbrugerne, bør der efter  

 Forbrugerrådets opfattelse overvejes en lovregulering af  

 spørgsmålet.
Forsikring & Pension har anført, at  

 forsikringsbranchen selv bør have mulighed for at imødekomme  

 det ønske, der er om at indføre forkortede opsigelsesvarsler,  

 og at lovgivning på området i det mindste bør afvente en  

 afklaring af, i hvilken retning markedet går.
Forsikring & Pension  

 har i den forbindelse oplyst, at selskaber, der repræsenterer i hvert  

 fald ¾ af det private skadesforsikringsmarked enten allerede tilbyder private  

 forsikringer med kortere opsigelsesvarsler eller inden for det kommende  

 års tid vil tilbyde sådanne produkter.
Af de fire største  

 danske selskaber vil de tre tilbyde disse produkter i løbet af 2003,  

 mens det fjerde selskab vil tilbyde produktet inden udgangen af første  

 kvartal 2004.
Efter det oplyste er der således nu blandt en  

 række forsikringsselskaber, der dækker en betydelig del af det  

 private forsikringsmarked, konkrete planer om at indføre forsikringer  

 med kortere opsigelsesvarsler end i dag.
På denne baggrund bør  

 forsikringsbranchen efter Justitsministeriets opfattelse i første  

 omgang selv have mulighed for at udvikle og tilbyde forsikringsprodukter med  

 kortere opsigelsesvarsler.
Hvis det måtte vise sig, at der ikke inden  

 for den tidshorisont, der er oplyst af Forsikring & Pension, sker en  

 tilfredsstillende udvikling på forsikringsmarkedet, er  

 Justitsministeriet imidlertid   i lyset af de ovennævnte  

 høringssvar, der fremhæver de konkurrencemæssige hensyn  

 på området   indstillet på i 2004 at fremsætte et  

 lovforslag vedrørende adgangen for forsikringstageren til at opsige  

 forsikringen i forsikringstiden, således at en lovregel herom i givet  

 fald vil kunne træde i kraft samtidig med de øvrige  

 ændringer af forsikringsaftaleloven (den 1. juli 2004, jf.  

 lovforslagets § 4).
Udvalget har endvidere overvejet, om der bør ske en  

 nærmere lovregulering af selskabets muligheder for at opsige  

 forsikringen.
Forsikring & Pensions repræsentanter i udvalget har i  

 den forbindelse oplyst, at forsikringsselskaberne i praksis anvender  

 forsikringsbetingelsernes opsigelsesadgang således, at forsikringen kun  

 opsiges, hvis der foreligger væsentlige grunde hertil, f.eks. en  

 ændret risikovurdering eller at tillidsforholdet mellem selskabet og  

 forsikringstageren er brudt.
Udvalget anfører, at spørgsmålet om  

 forsikringsselskabets adgang til at opsige en forsikring må ses i  

 sammenhæng med spørgsmålet om, i hvilket omfang selskabet  

 har pligt til at tegne en forsikring (kontraheringspligt). Som det  

 fremgår af punkt 4.6.2. ovenfor, finder udvalgets flertal (8 medlemmer)  

 ikke grundlag for at foreslå regler om kontraheringspligt for  

 forsikringsselskabet, herunder almindelige regler, der begrænser  

 selskabets mulighed for at fastlægge sin egen forretningspolitik,  

 risikovurdering mv.
Dette må efter flertallets opfattelse også  

 gælde i relation til opsigelse af allerede indgåede  

 forsikringsaftaler.
 Flertallet peger endvidere på, at det efter de  

 oplysninger, der foreligger for udvalget, ikke er et praktisk problem, at  

 forsikringsselskabet på grundlag af forsikringsbetingelsernes regler  

 herom opsiger en forsikring, uden at dette er begrundet i selskabets  

 almindelige forretningspolitik, risikovurdering eller andre særlige  

 forhold.
Flertallet har overvejet indførelsen af regler, der  

 udtrykkeligt fastslår, at selskabet kun kan opsige en forsikring, hvis  

 dette er begrundet i en ændret risikovurdering, forsikringstagerens  

 eller sikredes misligholdelse af forpligtelserne over for selskabet eller  

 andre særlige forhold.
Efter flertallets opfattelse vil en sådan  

 regel imidlertid være uden reel praktisk betydning, medmindre der  

 samtidig sker en begrænsning i selskabets mulighed for at  

 fastlægge sin egen forretningspolitik, risikovurdering mv., hvilket et  

 enigt udvalg som anført ovenfor ikke finder grundlag for at  

 foreslå regler om.
Flertallet finder det imidlertid væsentligt, at der  

 så vidt muligt er åbenhed og gennemsigtighed omkring mulighederne  

 for at opretholde en allerede tegnet forsikring.
Flertallet foreslår  

 derfor, at forsikringsselskabet får pligt til   efter anmodning   at  

 begrunde en opsigelse af en forsikring.
Mindretallet (5 medlemmer)  

 foreslår, at der indføres en regel, der pålægger  

 selskabet at give en saglig begrundelse for opsigelse af en forsikring.
Der  

 henvises til punkt 4.6.2. ovenfor, hvor der nærmere er redegjort for  

 flertallets og mindretallets opfattelser med hensyn til  

 begrundelsespligt.
 Der henvises til betænkningen side 266 ff.
Justitsministeriet er under hensyn til det, som er  

 anført ovenfor i punkt 4.6.2., enig i flertallets synspunkter og  

 forslag til begrundelsesregel.
Lovforslaget er udformet i overensstemmelse  

 hermed, jf. lovforslagets § 1, nr. 2 (forslag til lovens § 3  

 b).
4.8. Ulykkesforsikring 4.8.1. Gældende ret Forsikringsaftaleloven indeholder ingen definition af,  

 hvad der i relation til en ulykkesforsikring skal forstås ved »ulykke«  

 eller »ulykkestilfælde«.
Det beror således som udgangspunkt  

 på en fortolkning af den enkelte forsikringsaftale, hvornår der  

 er tale om en ulykke omfattet af forsikringen.
En ulykke i forsikringsretlig forstand er traditionelt  

 defineret som »en tilfældig af den forsikredes vilje uafhængig  

 pludselig udefrakommende indvirkning på legemet, som har en  

 påviselig beskadigelse af dette til følge« (den »traditionelle  

 ulykkesdefinition«). Der findes i dag en omfattende praksis fra domstolene og  

 fra Ankenævnet for Forsikring, der nærmere belyser, hvilke skader  

 der efter denne definition anses for en ulykke.
For en række  

 skadestyper har det i praksis voldt problemer at fastlægge,  

 hvornår der er tale om en ulykke, f.eks. løfteskader, skader som  

 følge af indtagelse af fordærvet mad, gift mv., og skader, der  

 er en direkte følge af operative indgreb.
Forsikring & Pension udsendte i 1999 en  

 medlemshenstilling om at indføre en udvidet dækning i form af et  

 supplement til den traditionelle ulykkesdefinition, således at det ved  

 beskadigelse af arme og ben alene kræves, at skadesårsagen skal  

 være pludselig og med en påviselig beskadigelse af legemet til  

 følge.
Hensigten hermed har været i højere grad at  

 dække skader, som forsikringstageren normalt vil anse for et  

 ulykkestilfælde, f.eks. vridskader i forbindelse med  

 sportsudøvelse.
En del selskaber anvender andre ulykkesdefinitioner end  

 den traditionelle ulykkesdefinition, og navnlig i de senere år har der  

 været en udvikling mod mere enkle definitioner, der samtidig  

 indebærer en udvidelse af ulykkesbegrebet.
Den seneste definition, som  

 anvendes i hvert fald af to selskaber, fastlægger ganske enkelt et  

 ulykkestilfælde som »en pludselig hændelse, der forårsager  

 personskade«.
Denne definition må   i modsætning til den  

 traditionelle ulykkesdefinition   antages at indebære, at f.eks. skader  

 som følge af besvimelse og løfteskader er omfattet af  

 ulykkesforsikringen.
4.8.2. Lovforslagets udformning Udvalget har overvejet, om der i forsikringsaftaleloven  

 bør indsættes en ulykkesdefinition, som skal gælde ved  

 ulykkesforsikringer, medmindre andet er aftalt.
Udvalget finder imidlertid  

 ikke, at der er grundlag for at indføre en sådan lovbestemt  

 ulykkesdefinition, og henviser bl.a. til, at der i de senere år  

 allerede har været en udvikling mod mere enkle ulykkesdefinitioner, der  

 samtidig indebærer en udvidelse af ulykkesforsikringens  

 dækningsomfang.
Hertil kommer, at en lovbestemt ulykkesdefinition vil  

 kunne hindre en fortsat løbende udvikling og tilpasning af det  

 forsikringsretlige ulykkesbegreb til skade ikke mindst for forsikringstagerne  

 og de sikrede.
Udvalget peger endvidere på, at  

 forsikringsaftaleloven som udgangspunkt ikke indeholder regler, der  

 fastlægger det nærmere dækningsomfang  

 (forsikringsbegivenheden mv.) for forskellige typer af forsikringer.  

 Indførelse af regler herom for bestemte forsikringsprodukter rejser en  

 række principielle og praktiske spørgsmål, og  

 sådanne regler bør alene indføres, hvis der er et  

 særligt behov herfor   og det er der efter udvalgets opfattelse ikke  

 her.
Udvalget peger i den forbindelse også på, at der de seneste  

 år har været et ikke ubetydeligt fald i antallet af klager til  

 Ankenævnet for Forsikring vedrørende ulykkesforsikringer (fra  

 524 i 2000 til 439 i 2001, dvs. et fald på 16 pct.), som antagelig  

 bl.a. skyldes de nævnte udvidelser af ulykkesdefinitionen.
Et mindretal i udvalget (2 medlemmer) finder dog, at der  

 bør ske en lovregulering af det såkaldte viljeskrav i den  

 traditionelle ulykkesdefinition, således at det ikke kan gøres  

 til en betingelse for dækning, at påvirkningen skal være  

 »uafhængig af den sikredes vilje«, jf. herved punkt 4.8.1. ovenfor.  

 Mindretallet anfører bl.a., at der efter den traditionelle  

 ulykkesdefinition ikke er tale om et ulykkestilfælde, hvis den  

 forsikrede blot har haft vilje (forsæt) til indvirkningen på sit  

 legeme, selv om den pågældende ikke har haft forsæt til  

 selve skaden.
Dette har i praksis givet anledning til en række tvister  

 på ulykkesforsikringsområdet, og efter mindretallets opfattelse  

 er det uhensigtsmæssigt med en sådan usikkerhed om  

 ulykkesforsikringens dækningsomfang.
Udvalgets flertal (11 medlemmer) anfører, at dette  

 forslag, som går ud på at regulere et enkelt element af den  

 traditionelle ulykkesdefinition, i realiteten   som noget helt nyt i  

 forsikringsaftaleloven regulerer det nærmere indhold af  

 ulykkesforsikringernes dækningsomfang.
Flertallet peger navnlig  

 på, at der de senere år har været en udvikling i  

 forsikringsbranchen mod mere enkle ulykkesdefinitioner, der samtidig  

 indebærer en udvidelse af ulykkesbegrebet og dermed af  

 ulykkesforsikringernes dækningsomfang.
Det spørgsmål, som  

 mindretallet foreslår lovreguleret, opstår imidlertid ikke ved  

 disse nyere ulykkesdefinitioner, men knytter sig til den traditionelle  

 ulykkesdefinition.
Flertallet anfører endvidere, at  

 forsikringspræmien for disse nyere ulykkesforsikringer som følge  

 af det udvidede dækningsomfang typisk vil være noget  

 højere end præmien for forsikringer, der bygger på den  

 traditionelle ulykkesdefinition.
Der foregår således for tiden en  

 udvikling på ulykkesforsikringsområdet, der giver  

 forsikringstageren mulighed for at vælge at tegne en ulykkesforsikring,  

 der anvender den traditionelle ulykkesdefinition, og som dækker en  

 række forskellige ulykkestilfælde, eller at tegne en  

 ulykkesforsikring, der til en noget højere præmie giver en endnu  

 mere omfattende dækning.
 Forsikring & Pensions repræsentanter i udvalget  

 har i den forbindelse oplyst, at mindretallets forslag, der indebærer,  

 at den traditionelle ulykkesdefinition ikke vil kunne anvendes i sin  

 hidtidige form, må forventes at ville medføre en ikke ubetydelig  

 præmieforhøjelse i forhold til de forsikringer, der i dag  

 anvender den traditionelle ulykkesdefinition.
Mindretallets forslag vil således begrænse  

 forsikringstagerens muligheder for at vælge mellem en dyrere forsikring  

 med et bredere dækningsomfang og en billigere forsikring med et lidt  

 mere begrænset dækningsomfang.
Forslaget må efter det  

 oplyste endvidere forventes at ville føre til en fordyrelse af de  

 (billigere) forsikringer, der i dag anvender den traditionelle  

 ulykkesforsikring.
En sådan generel fordyrelse af ulykkesforsikringerne  

 vil alt andet lige kunne føre til, at der samlet set vil blive tegnet  

 færre ulykkesforsikringer, hvilket efter flertallets opfattelse vil  

 være en særdeles uheldig udvikling   både for de sikrede,  

 der dermed står uden forsikringsdækning, og for samfundet som  

 sådant.
 Flertallet finder på denne baggrund, at der ikke  

 bør indføres en regel som foreslået af mindretallet.
 Der henvises til betænkningen side 308 ff.
 Justitsministeriet kan tilslutte sig, at der ikke  

 bør indføres en lovbestemt ulykkesdefinition.
Med hensyn til mindretallets forslag om som noget nyt at  

 lovregulere et enkelt element af den traditionelle ulykkesdefinition  

 lægger Justitsministeriet navnlig vægt på, at der de senere  

 år har været en udvikling i forsikringsbranchen mod mere enkle og  

 mere omfattende ulykkesdefinitioner, hvor der ikke opstår de samme  

 problemer med viljeskravet som i den traditionelle ulykkesdefinition.
Som  

 anført af flertallet må mindretallets forslag endvidere  

 forventes at ville indebære en forhøjelse af præmien for  

 de ulykkesforsikringer, der i dag anvender den traditionelle  

 ulykkesdefinition, og forslaget vil dermed begrænse forsikringstagerens  

 mulighed for at vælge mellem forsikringsprodukter med varierende  

 dækningsomfang til en varierende præmie.
Det kan herudover tilføjes, at der i forbindelse  

 med høringen over betænkningen er blevet peget på, at det  

 er tvivlsomt, om mindretallets forslag vil løse  

 afgrænsningsvanskelighederne ved den traditionelle ulykkesdefinition,  

 idet f.eks. løfteskader ikke kun afvises (efter denne definition)  

 på grund af viljeskravet, men i lige så høj grad fordi  

 skaderne ikke anses for at være »udefrakommende«.
I givet fald vil  

 fortolkningsproblemerne ved den traditionelle ulykkesforsikring således  

 i et vist omfang blot blive »flyttet« fra viljeskravet til andre elementer i  

 definitionen.
 Justitsministeriet kan på denne baggrund tilslutte  

 sig flertallets opfattelse, hvorefter der ikke bør indføres en  

 særlig regulering af viljeskravet som foreslået af  

 mindretallet.
4.9. Andre spørgsmål Som anført ovenfor i punkt 3.2. har udvalget taget  

 udgangspunkt i de emneområder, hvor der   navnlig ud fra erfaringerne  

 med lovens anvendelse i praksis   kan være behov for nærmere at  

 overveje lovændringer, herunder de områder, som er nævnt i  

 bemærkningerne til den folketingsbeslutning, som førte til  

 nedsættelsen af udvalget.
Udvalget har i den forbindelse overvejet en  

 række spørgsmål uden at have fundet grundlag for at  

 foreslå lovændringer.
Udvalget har bl.a. overvejet forsikringsaftalelovens  

 regler om anmeldelse og fremkaldelse af forsikringsbegivenheden samt om  

 sikkerhedsforholdsregler, men har ikke fundet, at der i praksis er behov for  

 at foreslå lovændringer på disse områder.
Udvalget  

 anfører dog, at den særlige regel i § 51, stk.2, hvorefter  

 der i visse tilfælde kan ske opsigelse af forsikringen, hvis der er  

 sket tilsidesættelse af en sikkerhedsforholdsregel, ikke anvendes i  

 praksis, og udvalget foreslår, at bestemmelsen ophæves.
Der  

 henvises til betænkningen side 93 ff., 113 ff. og 175 ff.
 Justitsministeriet er enig heri, og lovforslaget  

 indeholder   bortset fra en ophævelse af lovens § 51, stk. 2,  

 jf. lovforslagets § 1, nr. 13   ikke forslag til ændring af  

 reglerne om anmeldelse og fremkaldelse af forsikringsbegivenheden samt om  

 sikkerhedsforholdsregler mv.
 4.9.1. Indsættelse af begunstigede i livsforsikringer mv.
Udvalget har overvejet lovens regler om indsættelse  

 af begunstigede i livsforsikringer mv. og peger på, at det bør  

 overvejes at ændre reglerne herom med henblik på at styrke  

 retsstillingen for ugifte samlevere.
Dette har imidlertid efter udvalgets  

 opfattelse nær sammenhæng med det generelle  

 spørgsmål om ugifte samleveres almindelige arveretlige stilling,  

 som vil blive overvejet i Justitsministeriets Arvelovsudvalg.
Der henvises  

 til betænkningen side 217 ff.
Justitsministeriet er enig i, at spørgsmålet  

 om at ændre reglerne om indsættelse af begunstigede bør  

 overvejes i lyset af Arvelovsudvalgets overvejelser om ugifte samleveres  

 almindelige arveretlige stilling.
Forsikring & Pension har i  

 øvrigt oplyst, at der snarest vil blive udsendt en medlemshenstilling,  

 hvorefter forsikringsselskaberne i forbindelse med indsættelse af en  

 begunstiget kort bør vejlede om betydningen af forsikringsaftalelovens  

 regler i relation til ugifte samlivsforhold, jf. betænkningen side 221  

 f.
 4.9.2. Kollektive forsikringer mv.
Udvalget har overvejet, om der bør indføres  

 særlige lovregler om kollektive forsikringer mv. (gruppeforsikringer,  

 arbejdsmarkedspensionsordninger mv.), men har ikke fundet grundlag herfor.  

 Udvalget henviser navnlig til, at det ikke i praksis synes at give anledning  

 til særlige problemer, at forsikringsaftaleloven ikke indeholder  

 særlige regler om sådanne forsikringer.
De sager, der  

 opstår i praksis, vedrører i almindelighed ikke  

 spørgsmål som følge af, at der er tale om en kollektiv  

 forsikring, men spørgsmål der lige så vel kan opstå  

 ved en privattegnet forsikring.
Der henvises til betænkningen side 324  

 ff.
Justitsministeriet kan tilslutte sig udvalgets  

 synspunkter, og lovforslaget indeholder på denne baggrund ikke  

 særlige regler om kollektive forsikringer mv.
Dette indebærer, at  

 det som hidtil som udgangspunkt vil være forsikringsaftalelovens  

 almindelige regler, der finder anvendelse på disse  

 forsikringsordninger.
 4.9.3. Informationspligt mv.
Der findes i dag ikke en samlet regulering af  

 forsikringsselskabets informations- og oplysningspligt mv. over for  

 forsikringstageren/sikrede.
Forsikringsaftaleloven indeholder i  

 begrænset omfang regler herom, og herudover findes der visse regler om  

 selskabets informationspligt i anden lovgivning, f.eks. lov om  

 forsikringsvirksomhed, samt i forskellige retningslinjer,  

 branchehenstillinger mv.
Endvidere bidrager Ankenævnet for Forsikring  

 og domstolene til fastlæggelsen af, hvilken informationspligt der i  

 praksis påhviler forsikringsselskabet.
Betænkningen side 269 ff.  

 indeholder en gennemgang af de gældende regler om forsikringsselskabets  

 informationspligt mv.
Der er efter udvalgets opfattelse gode grunde til at  

 udforme nærmere regler om forsikringsselskabets informationspligt mv.  

 Udvalget peger dog samtidig på, at det netop vedtagne direktiv om  

 fjernsalg af finansielle tjenesteydelser indeholder en række regler om  

 oplysningspligt mv. i forbindelse med indgåelse af aftaler om  

 finansielle tjenesteydelser, herunder forsikringsydelser.
For en lang  

 række forsikringsprodukter er det i dag den praktiske hovedregel, at  

 forsikringsaftaler indgås ved »fjernsalg« i direktivets forstand, og  

 udvalget finder på denne baggrund, at de nærmere overvejelser om  

 udformningen af regler om forsikringsselskabets informationspligt mv.  

 bør ske i lyset af arbejdet med at gennemføre direktivet i  

 dansk ret.
Der henvises til betænkningen side 295 ff.
Justitsministeriet kan tilslutte sig udvalgets  

 synspunkter, og lovforslaget indeholder på denne baggrund ikke  

 generelle regler om forsikringsselskabets informationspligt mv.  

 Justitsministeriet har nedsat et udvalg om revision af forbrugeraftaleloven,  

 der bl.a. skal komme med forslag til de lovændringer, der bør  

 foretages med henblik på at gennemføre direktivet om fjernsalg  

 af finansielle tjenesteydelser i dansk ret.
Udvalget skal i den forbindelse  

 bl.a. overveje forholdet til de gældende regler om oplysningspligt mv.  

 ved forsikringsaftaler.
Direktivet skal være gennemført i dansk  

 ret senest den 9. oktober 2004. Det kan endvidere oplyses, at Økonomi-  

 og Erhvervsministeriet for tiden overvejer udformningen af regler om redelig  

 forretningsskik og god praksis på bl.a. forsikringsområdet, jf.  

 lov om finansiel virksomhed § 3, og at det i den forbindelse overvejes,  

 i hvilket omfang der bør fastsættes regler om  

 forsikringsselskabers rådgivnings- og oplysningspligt mv.
Det bemærkes, at lovforslaget indeholder flere  

 regler, der pålægger forsikringsselskabet en særlig  

 oplysningspligt mv.
Det foreslås således, at selskabet i en  

 opsigelse som følge af manglende præmiebetaling skal oplyse om  

 den særlige genoplivningsregel, jf. lovforslagets § 1, nr. 5  

 (forslag til lovens § 13, stk. 2), at selskabet skal vejlede  

 sikrede om retten til at kræve acontoerstatning, jf. lovforslagets  

 § 1, nr. 8 (forslag til lovens § 25), og at selskabet skal begrunde  

 afslag på at tegne en forsikring og opsigelse af en forsikring, jf.  

 lovforslagets § 1, nr. 2 (forslag til lovens § 3 b).
4.10. Ændring af rentesatsen i forsikringsaftaleloven og andre  

 formueretlige love Den almindelige morarentesats for forsinket betaling af  

 formueretlige fordringer findes i rentelovens § 5. Indtil den seneste  

 ændring af renteloven (lov nr. 379 af 6. juni 2002) var renten fastsat  

 til en årlig rente, der svarer til den til enhver tid fastsatte  

 officielle diskonto med et tillæg på 5 pct., jf.  

 bekendtgørelse nr. 896 af 21. december 1990 om ændring af  

 morarentesatsen i lov om forsinket betaling, forsikringsaftaleloven mv.
Ved lov nr. 379 af 6. juni 2002 er der imidlertid sket en  

 forhøjelse af den almindelige morarentesats efter rentelovens  

 § 5, stk. 1, således at renten fastsættes til en  

 årlig rente, der svarer til en referencesats med et tillæg  

 på 7 pct.
Som referencesats anvendes den officielle udlånsrente,  

 som Nationalbanken har fastsat henholdsvis pr. den 1. januar og den 1. juli  

 det pågældende år.
 Efter rentelovens § 5, stk. 2, kan  

 justitsministeren hvert andet år efter forhandling med Danmarks  

 Nationalbank og Økonomi- og Erhvervsministeriet ændre renten,  

 dog således at tillægget ikke kan fastsættes til mindre end  

 7 pct.
Rentelovens almindelige regler om morarentens  

 størrelse er i et vist omfang fraveget i anden formueretlig  

 lovgivning.
En del af disse særlige morarentebestemmelser bygger  

 på andre principper end dem, der ligger til grund for rentelovens  

 generelle morarentesats.
Som eksempel herpå kan nævnes  

 checklovens §§ 45-46, veksellovens §§ 48-49 og CMR-lovens  

 § 35, som gennemfører en række internationale konventioner  

 i dansk ret.
Der findes dog også nogle særlige  

 morarentebestemmelser, der er baseret på den generelle morarentesats  

 efter renteloven.
Det drejer sig om bestemmelserne i forsikringsaftalelovens  

 § 24, stk. 2, erstatningsansvarslovens § 16, stk. 2, om  

 erstatning for personskade mv. og bekendtgørelsen om  

 tvangsauktionsvilkår (fast ejendom) pkt. 6 A, litra b in fine, om  

 overskydende beløb fra auktionsbud.
 Efter Justitsministeriets opfattelse bør disse  

 rentebestemmelser tilpasses den gældende almindelige morarentesats  

 efter renteloven, jf. også punkt 4.3. ovenfor vedrørende  

 forsikringsaftalelovens § 24, stk. 2.
 I overensstemmelse hermed foreslås bestemmelserne i  

 § 24, stk. 2, i forsikringsaftaleloven (lovforslagets § 1, nr.  

 6), og § 16, stk. 2, i erstatningsansvarsloven (lovforslagets  

 § 2) ændret, således at renteniveauet ligesom efter den  

 gældende rentelov fastsættes til en årlig rente, der svarer  

 til en referencesats (Nationalbankens officielle udlånsrente) med et  

 tillæg på 7 pct.
 Justitsministeriet vil desuden foretage en tilsvarende  

 administrativ forhøjelse af rentesatsen efter bekendtgørelsen  

 om tvangsauktionsvilkår (fast ejendom) pkt. 6 A, litra b in fine.
 I kreditaftalelovens § 23 findes en særlig  

 bestemmelse om de civilretlige konsekvenser af kreditgiveres  

 tilsidesættelse af oplysningspligten efter lovens § 9 (om  

 kreditaftaler med fast lånebeløb). Af bestemmelsens stk. 1  

 følger, at hvis kreditomkostningerne ikke er oplyst i overensstemmelse  

 med § 9, stk. 1, nr. 3, skal forbrugeren højst betale  

 lånebeløbet og en årlig rente af den til enhver tid  

 værende restgæld, der svarer til Nationalbankens diskonto med et  

 tillæg på 5 pct.
Justitsministeriet finder, at grundlaget for  

 renteberegningen bør være det samme som efter renteloven, dvs.  

 Nationalbankens officielle udlånsrente, der fastsættes  

 halvårligt.
Hermed smidiggøres den praktiske tilskrivning af  

 renter.
Der foreslås imidlertid ingen forhøjelse af  

 procenttillægget (fra 5 til 7 pct.) i kreditaftalelovens § 23,  

 stk. 1. Justitsministeriet har herved lagt vægt på, at  

 bestemmelsen som nævnt fastsætter de civilretlige konsekvenser af  

 kreditgivers manglende overholdelse af sine oplysningsforpligtelser efter  

 kreditaftaleloven, og en forhøjelse af procenttillægget ville  

 således alene lempe konsekvenserne af at overtræde disse  

 forpligtelser.
Det bemærkes i den forbindelse, at der efter  

 kreditaftalelovens § 23, stk. 1, ikke er tale om betaling af  

 morarenter, men af kreditrenter.
Ved forsinket betaling kan der fortsat  

 kræves betaling af morarenter efter renteloven.
 Det foreslås derfor, at rentesatsen efter  

 kreditaftalelovens § 23, stk. 1, fastsættes til en  

 referencesats med et tillæg på 5 pct. (lovforslagets § 3).  

 Justitsministeren kan som hidtil hvert andet år efter forhandling med  

 Danmarks Nationalbank og Økonomi- og Erhvervsministeriet ændre  

 procenttillægget på 5 pct., jf. kreditaftalelovens § 55,  

 stk. 2.
 5. Lovforslagets økonomiske og administrative konsekvenser  

 mv.
 Lovforslaget indeholder en række ændringer af  

 forsikringsaftaleloven med henblik på at forbedre retsstillingen for  

 forsikringstageren og den sikrede på områder, hvor erfaringerne  

 med anvendelsen af loven har vist, at der er behov for justeringer.
I det omfang ændringerne af forsikringsaftaleloven  

 vil indebære en forhøjelse af forsikringspræmierne, vil  

 dette omfatte alle forsikringstagere, herunder offentlige myndigheder,  

 erhvervslivet og private.
Det er imidlertid ikke muligt nærmere at  

 opgøre størrelsen af en eventuel forhøjelse af  

 forsikringspræmierne, jf. nedenfor.
 Det fremgår af betænkningen side 329, at  

 Forsikring & Pension har vurderet, at ændringerne af  

 forsikringsaftaleloven vil have økonomiske og administrative  

 konsekvenser for erhvervslivet (forsikringsselskaberne og  

 pensionskasserne).
 Forsikring & Pension vurderer således, at den  

 foreslåede lempelsesregel (forslag til lovens § 6, stk. 3,  

 jf. lovforslagets § 1, nr. 3) vil medføre øgede  

 erstatningsudbetalinger, og at lempelsesreglen samt den foreslåede  

 »genoplivningsregel« og regel om dækning af advokatomkostninger  

 (forslag til lovens § 6, stk. 3, § 14 og § 32,  

 stk. 3, jf. lovforslagets § 1, nr. 3, 5 og 11) må forventes  

 at have en vis processkabende effekt med deraf følgende øgede  

 proces- og administrationsomkostninger for selskaberne.
Forsikring & Pension vurderer endvidere, at de  

 foreslåede vejlednings- og oplysningsforpligtelser, herunder navnlig  

 lovforslagets § 1, nr. 5 og 8 (forslag til lovens § 13,  

 stk. 2, og § 25), vil medføre øgede  

 administrationsudgifter dels i forbindelse med behandlingen af de konkrete  

 sager, dels i forbindelse med uddannelse af medarbejdere mv.
Endelig er det  

 Forsikring & Pensions vurdering, at forslaget til nye  

 præmieopkrævningsregler i lovforslagets § 1, nr. 5 (forslag  

 til lovens §§ 12-17) vil medføre behov for en række ret  

 omfattende administrative og IT-mæssige omlægninger.
Justitsministeriet har i forbindelse med udarbejdelsen af  

 lovforslaget drøftet størrelsen af de ovennævnte  

 omkostninger med Forsikring & Pension.
Ifølge Forsikring &  

 Pension er det imidlertid ikke muligt nærmere at opgøre de  

 øgede udgifter som følge af de nye regler, men disse kan dog  

 ikke antages at være ubetydelige.
Den foreslåede ændring af  

 erstatningsansvarslovens § 16, stk. 2 (lovforslagets § 2), vil  

 alene have økonomiske konsekvenser i tilfælde, hvor skadevolder  

 ikke betaler godtgørelses- eller erstatningsbeløb rettidigt.
I  

 disse tilfælde vil lovforslaget medføre en højere  

 forrentning af godtgørelses- og erstatningsbeløb for  

 personskade og tab af forsørger.
Omvendt vil den skadelidte eller den,  

 der har mistet en forsørger, være berettiget til en  

 højere forrentning af godtgørelses- og erstatningsbeløb.  

 Dette gør sig tilsvarende gældende for krav på  

 forsikringsydelsen, jf. forslaget til forsikringsaftalelovens § 24,  

 stk. 2 (lovforslagets § 1, nr.6).
 Den foreslåede ændring af kreditaftalelovens  

 § 23, stk. 1 (lovforslagets § 3), skønnes ikke at have  

 økonomiske eller administrative konsekvenser af betydning.
 Lovforslaget har ingen miljømæssige  

 konsekvenser og indeholder ikke EU-retlige aspekter.
Positive konsekvenser/ mindre udgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Bedre retsstilling for forsikringstageren/sikrede Visse konsekvenser, som det imidlertid ikke er muligt at  

 opgøre nærmere Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Bedre retsstilling for forsikringstageren/sikrede Visse konsekvenser, som det imidlertid ikke er muligt at  

 opgøre nærmere Administrative konsekvenser for erhvervslivet Ingen Visse konsekvenser, som det imidlertid ikke er muligt at  

 opgøre nærmere Miljømæssige konsekvenser Ingen Ingen Økonomiske konsekvenser for borgerne Bedre retsstilling for forsikringstageren/sikrede.  

 Højere forrentning af krav på erstatning for personskade  

 mv.
Visse konsekvenser, som det imidlertid ikke er muligt at  

 opgøre nærmere Forholdet til EU-retten Ingen EU-retlige aspekter 6. Høring Betænkning nr. 1423/2002 om forsikringsaftaleloven  

 har været i høring hos følgende myndigheder og  

 organisationer:
 Præsidenterne for Østre og Vestre Landsret,  

 præsidenten for Sø- og Handelsretten, præsidenten for  

 Københavns Byret, præsidenterne for retterne i Århus,  

 Odense, Aalborg og Roskilde, Den Danske Dommerforening,  

 Dommerfuldmægtigforeningen, Domstolsstyrelsen, Advokatrådet,  

 Ankenævnet for Forsikring, Amtsrådsforeningen,  

 Arbejderbevægelsens Erhvervsråd, Dansk Arbejdsgiverforening,  

 Dansk Industri, Danske Entreprenører, De Samvirkende  

 Invalideorganisationer, Det Centrale Handicapråd, Finansrådet,  

 Finanstilsynet, Forbrugerombudsmanden, Forbrugerrådet, Forenede Danske  

 Motorejere, Forsikring & Pension, Frederiksberg Kommune,  

 Håndværksrådet, Kommunernes Landsforening,  

 Københavns Kommune, Landsforeningen af Polio-, Trafik- og  

 Ulykkesskadede, Landsorganisationen i Danmark,  

 Lægemiddelindustriforeningen, Patientforsikringsforeningen,  

 Sammenslutningen af Landbrugets Arbejdsgiverforeninger,  

 Specialarbejderforbundet i Danmark og Ældre Sagen.
Bemærkninger til lovforslagets enkelte  

 bestemmelser Til § 1 Til nr. 1 (§ 2, stk. 4) Den gældende forsikringsaftalelov indeholder ikke  

 særlige regler for forbrugerforsikringer.
Det foreslås  

 imidlertid, at den nye lempelsesregel ved afgivelse af urigtige oplysninger  

 ved forsikringens tegning, jf. lovforslagets § 1, nr. 3 (forslag til  

 lovens § 6, stk. 3), alene skal gælde ved forbrugerforsikring  

 og personforsikring, og at de nye regler om præmiebetaling mv. ikke kan  

 fraviges til skade for forsikringstageren og/eller sikrede ved  

 forbrugerforsikring, jf. lovforslagets § 1, nr. 5 (forslag til lovens  

 § 17).
 Det  

 foreslås, at der i forsikringsaftaleloven indsættes en  

 bestemmelse, hvorefter en forbrugerforsikring defineres som en  

 forsikringsaftale, hvor forsikringstageren (forbrugeren) ved aftalens  

 indgåelse hovedsagelig handler uden for sit erhverv, jf. 1. pkt.  

 Den foreslåede definition er udformet på grundlag af den  

 forbrugerdefinition, der anvendes i andre aftaleretlige love, bl.a.  

 aftaleloven, købeloven og lov om visse forbrugeraftaler.
 Ved fastlæggelsen af, om en forsikring skal anses  

 for en forbrugerforsikring, kan der således tages udgangspunkt i, om  

 der efter forbrugerdefinitionen i de ovennævnte love vil være  

 tale om et forbrugerforhold, herunder navnlig om der i relation til reglerne  

 om fortrydelsesret i lov om visse forbrugeraftaler er tale om en  

 forsikringsaftale, der er indgået af en forbruger.
Afgørende for, om der er tale om en  

 forbrugerforsikring, er, om forsikringstageren ved aftalens indgåelse  

 hovedsagelig handler uden for sit erhverv, dvs. om forsikringen ved aftalens  

 indgåelse hovedsagelig er bestemt til at være  

 ikke-erhvervsmæssig.
Der må i den forbindelse lægges  

 vægt på, om den forsikrede interesse er af  

 ikke-erhvervsmæssig (privat) karakter, f.eks. forsikring af privat  

 indbo i modsætning til en erhvervsvirksomheds kontorudstyr mv.
Ved livs-, syge- eller ulykkesforsikring eller anden  

 personforsikring, hvor forsikringstageren som privatperson tegner en  

 forsikring på sit eget liv, helbred mv., må den forsikrede  

 interesse i almindelighed anses for at være af  

 ikke-erhvervsmæssig karakter.
En privat ulykkesforsikring må  

 således normalt anses for en forbrugerforsikring, selv om der f.eks. er  

 tale om en heltidsulykkesforsikring, der også dækker ulykker  

 på den forsikredes arbejdsplads.
 Som det fremgår af de almindelige bemærkninger  

 punkt 4.9.2. ovenfor, indeholder lovforslaget ikke særlige regler om  

 kollektive forsikringer mv., og det er således som udgangspunkt  

 forsikringsaftalelovens almindelige regler, der finder anvendelse på  

 disse forsikringsordninger.
Dette gælder også i relation til den  

 foreslåede definition af begrebet »forbrugerforsikring«, således  

 at det ved kollektive forsikringer mv. vil afhænge af den nærmere  

 udformning af den enkelte forsikringsordning, hvorvidt der er tale om  

 forbrugerforsikring eller ej.
Hvis ordningen er udformet sådan, at der  

 mellem grupperepræsentanten og selskabet indgås én  

 forsikringsaftale, der omfatter medlemmerne af en nærmere angiven  

 gruppe, vil der ofte ikke være tale om en forbrugerforsikring, idet  

 grupperepræsentanten, f.eks. en virksomhed, ikke hovedsagelig vil  

 handle uden for sit erhverv.
Hvis der derimod f.eks. på grundlag af en  

 »rammeaftale« indgås en forsikringsaftale mellem hvert enkelt  

 gruppemedlem og selskabet, vil der i forholdet mellem gruppemedlemmet og  

 selskabet kunne være tale om en forbrugerforsikring.
Det foreslås endelig, at forsikringsselskabet  

 har bevisbyrden for, at en indgået forsikringsaftale ikke er en  

 forbrugerforsikring, jf. 2. pkt.
Dette er i overensstemmelse med, hvad  

 der gælder efter bl.a. aftaleloven, købeloven og lov om visse  

 forbrugeraftaler.
Til nr. 2 (§ 3 b) Det foreslås, at forsikringsselskabet får  

 en udtrykkelig pligt til efter anmodning at begrunde et afslag på at  

 tegne en forsikring og en opsigelse af en allerede indgået  

 forsikringsaftale, jf. stk. 1.
Begrundelsespligten ved selskabets afslag på at  

 tegne en forsikring omfatter i første række tilfælde, hvor  

 selskabet helt afviser at tegne en forsikring.
Den foreslåede regel  

 omfatter imidlertid også tilfælde, hvor selskabet ikke  

 umiddelbart kan acceptere forsikringsbegæringen, men hvor selskabet  

 tilbyder at tegne forsikringen på andre vilkår, f.eks. til en  

 højere præmie eller med særlige undtagelser fra  

 forsikringsdækningen, jf. ordene »som begæret«.
Selskabet skal endvidere efter anmodning begrunde enhver  

 opsigelse af forsikringsaftalen.
Opsigelsen skal således begrundes,  

 uanset om den har hjemmel i lovgivningen (f.eks. forsikringsaftaleloven)  

 eller i forsikringsbetingelserne.
Opsigelsen skal endvidere begrundes, uanset  

 om den foretages i forsikringstiden eller til forsikringstidens udløb  

 (f.eks. ved et-årige forsikringer, der fornys for et år ad  

 gangen, medmindre forsikringen inden da opsiges af selskabet eller  

 forsikringstageren).
 Det foreslås, at begrundelsen kun skal gives efter  

 anmodning, dvs. fra den, der har ønsket forsikringen (ved afslag)  

 eller fra forsikringstageren (ved opsigelse). Det er alene selskabets  

 (potentielle) aftalepart (forsikringstageren), der kan kræve en  

 begrundelse.
Begrundelsen skal indeholde en henvisning til  

 relevante retsregler, herunder i forsikringsaftaleloven eller i  

 forsikringsbetingelserne, jf. stk. 2, 1. pkt.
Dette vil navnlig  

 have betydning ved opsigelse, hvor det skal anføres i begrundelsen,  

 hvilke bestemmelser f.eks. i forsikringsbetingelserne der giver selskabet  

 mulighed for at opsige forsikringen.
Der skal kun henvises til retsregler,  

 der er relevante for selskabets beslutning.
Hvis selskabets afvisning af at  

 tegne en forsikring f.eks. er begrundet i en ren risikovurdering, vil der  

 således normalt ikke være retsregler at henvise til i selskabets  

 begrundelse.
Begrundelsen skal endvidere indeholde en kort  

 redegørelse for, hvorfor forsikringen ikke kan tegnes, eller hvorfor  

 forsikringsaftalen opsiges.
Begrundelsen skal udformes på en  

 sådan måde, at den fremtræder som en forklaring på,  

 hvorfor selskabet har afvist at tegne eller har opsagt forsikringen.  

 Begrundelsen skal angive de væsentligste forhold, herunder navnlig de  

 væsentligste faktiske omstændigheder, der ligger til grund for  

 selskabets beslutning, og skal være udformet sådan, at den  

 må anses for egnet til i hovedtræk at give den  

 forsikringssøgende/forsikringstageren en forståelse af  

 baggrunden for selskabets beslutning.
Det skal fremgå af begrundelsen, hvilke forhold der  

 i det konkrete tilfælde gør, at selskabet ikke (længere)  

 ønsker at tegne den pågældende forsikring, f.eks. ved  

 angivelse af de konkrete helbredsforhold, der gør, at forsikringen  

 ikke kan tegnes eller kun kan tegnes på skærpede vilkår.
En  

 generel henvisning alene til »de afgivne helbredsoplysninger« vil normalt  

 ikke være tilstrækkelig.
Selskabets afvisning af at tegne en forsikring eller  

 opsigelse af en allerede indgået forsikringsaftale vil i nogle  

 tilfælde skyldes en samlet vurdering af det pågældende  

 kundeforhold.
I disse tilfælde behøver begrundelsen ikke at  

 angive samtlige de forhold, som selskabet har lagt vægt på, men  

 skal blot angive de væsentligste elementer, som ligger til grund for  

 selskabets beslutning.
 Begrundelsen skal efter anmodning gives skriftligt, jf. stk. 2,  

 2. pkt., hvilket også vil kunne ske f.eks. via e-mail.
Ved afslag på at tegne en forsikring, som er  

 begrundet i alvorlig sygdom eller lignende, anmoder forsikringsselskabet i  

 dag i visse tilfælde f.eks. den forsikringssøgendes egen  

 læge om over for den pågældende at redegøre  

 nærmere for indholdet af de lægeerklæringer mv., som  

 selskabet har modtaget.
Det er ikke hensigten med den foreslåede regel  

 at ændre denne praksis.
Selskabet vil således som hidtil kunne  

 henvise den forsikringssøgende til i første omgang at få  

 gennemgået de lægelige oplysninger hos sin egen læge, men  

 således at selskabet efterfølgende må give en skriftlig  

 begrundelse, hvis den forsikringssøgende ønsker det.
Det forudsættes, at forsikringsselskabet i  

 fornødent omfang orienterer den  

 forsikringssøgende/forsikringstageren om muligheden for at få en  

 begrundelse, herunder at denne vil kunne fås skriftligt.
Dette vil  

 navnlig være relevant, hvis den pågældende giver udtryk for  

 utilfredshed med selskabets beslutning, men af en eller anden grund ikke  

 udtrykkeligt beder om en (skriftlig) begrundelse.
Reglen indeholder ikke et krav om, at selskabet på  

 statistisk eller andet videnskabeligt grundlag skal kunne dokumentere sin  

 risikovurdering, eller i øvrigt skal redegøre nærmere for  

 indholdet af sin almindelige forretningspolitik eller for den  

 risikovurdering, der ligger til grund for selskabets beslutning.
Det vil  

 f.eks. således normalt være tilstrækkeligt, at selskabet  

 henviser til et eller flere konkrete elementer i de afgivne  

 helbredsoplysninger og meddeler, at selskabet på denne baggrund ikke  

 ønsker at tegne forsikringen eller kun at tegne den på  

 skærpede vilkår.
Begrundelsen giver den  

 forsikringssøgende/forsikringstageren mulighed for at vurdere, om  

 afvisningen/opsigelsen skyldes forhold, der kan ændres af den  

 pågældende, således at forsikringen alligevel kan tegnes  

 eller opretholdes (eventuelt på andre vilkår), ligesom den  

 pågældende kan undersøge mulighederne for at tegne  

 forsikringen i et andet selskab.
En nærmere begrundelse for selskabets  

 beslutning giver endvidere den forsikringssøgende/forsikringstageren  

 mulighed for at rette eventuelle misforståelser hos selskabet.
Reglen indebærer, at den  

 forsikringssøgende/forsikringstageren skal gøres bekendt med  

 grundlaget og baggrunden for selskabets beslutning, men giver ikke den  

 pågældende mulighed for i den konkrete situation at anfægte  

 selskabets risikovurdering, forretningspolitik mv.
Der er på denne  

 baggrund ikke knyttet særlige aftaleretlige retsvirkninger til  

 selskabets tilsidesættelse af begrundelsespligten.
Det betyder  

 imidlertid ikke, at overtrædelse af begrundelsespligten er  

 usanktioneret.
Et selskabs tilsidesættelse af begrundelsespligten  

 må således anses for at være i strid med redelig  

 forretningsskik og god praksis, jf. lov om finansiel virksomhed § 3.  

 Dette indebærer bl.a., at Finanstilsynet kan påbyde selskabet at  

 ændre adfærd, og overtrædelse af et sådant  

 påbud kan straffes med bøde.
Finanstilsynet vil dog i  

 almindelighed ikke behandle konkrete tvister mellem et forsikringsselskab og  

 forsikringstageren, men alene gribe ind over for en generel adfærd hos  

 selskabet.
 Der henvises til de almindelige bemærkninger punkt  

 4.6.
Til nr. 3 (§ 6, stk. 3) Det foreslås, at der i forsikringsaftaleloven  

 indsættes en lempelsesregel, der giver mulighed for i særlige  

 tilfælde at se helt eller delvis bort fra, at forsikringstageren ved  

 forsikringens tegning har afgivet urigtige oplysninger, selv om betingelserne  

 for bortfald eller nedsættelse af forsikringsydelsen efter § 6,  

 stk. 1 og 2, er opfyldt.
Den foreslåede regel gælder alene  

 for forbrugerforsikringer, jf. herom forslaget til lovens § 2,  

 stk. 4 (lovforslagets § 1, nr. 1, og bemærkningerne hertil),  

 samt for livs-, syge- eller ulykkesforsikringer eller andre  

 personforsikringer.
Lempelsesreglen gælder således for alle  

 forbrugerforsikringer (uanset forsikringstypen) samt for alle  

 personforsikringer (uanset om der er tale om en forbrugerforsikring).
Den foreslåede regel er tænkt som en  

 »sikkerhedsventil«, der med henblik på helt særlige  

 (enkeltstående) tilfælde skal sikre, at anvendelsen af § 6,  

 stk. 1-2, ikke fører til resultater for  

 forsikringtageren/sikrede, som virker urimelige.
Reglen giver ikke mulighed  

 for at se bort fra, at der er udvist svig, jf. § 4.
Reglen giver mulighed for at fravige § 6, stk. 1  

 og 2, og lade selskabet hæfte helt eller delvist, selv om der er  

 afgivet urigtige oplysninger ved forsikringens tegning.
Selv om selskabet  

 slet ikke ville have tegnet forsikringen med kendskab til de korrekte forhold  

 og derfor for så vidt er fri for ansvar efter § 6, stk. 1,  

 kan det således bestemmes, at selskabet helt eller delvist hæfter  

 for forsikringsbegivenheden.
Tilsvarende kan det bestemmes, at selskabet  

 hæfter i videre omfang, end anvendelsen af pro rata-reglen i § 6,  

 stk. 2, vil føre til   enten således, at selskabet  

 hæfter fuldt ud, eller således at nedsættelsen af  

 erstatningen bliver mindre, end hvad § 6, stk. 2, vil føre  

 til.
Det er en forudsætning for at anvende den  

 foreslåede lempelsesregel, at særlige omstændigheder taler  

 for at lade selskabet hæfte helt eller delvis, selv om der er afgivet  

 urigtige oplysninger, jf. 1. pkt.
Bestemmelsen angiver tre kriterier,  

 som navnlig skal tillægges vægt ved denne vurdering, jf. 2.  

 pkt.
Der skal bl.a. lægges vægt på, om det  

 forhold, hvorom der er afgivet urigtige oplysninger, må antages at have  

 haft indflydelse på forsikringsbegivenhedens indtræden eller  

 skadens størrelse, dvs. om der er årsagssammenhæng mellem  

 det uoplyste forhold og forsikringsbegivenheden.
Det forudsættes, at  

 den omstændighed, at der ikke er årsagssammenhæng  

 mellem det uoplyste forhold og forsikringsbegivenhedens indtræden, ikke  

 i sig selv taler særligt for at anvende lempelsesreglen.
Hvis der er en  

 sådan årsagssammenhæng, vil det derimod normalt udelukke,  

 at lempelsesreglen kan anvendes.
Det vil i praksis ofte være vanskeligt med sikkerhed  

 at fastslå, at der ikke er årsagssammenhæng mellem det  

 uoplyste forhold og forsikringsbegivenhedens indtræden.
Det vil derfor  

 i almindelighed være tilstrækkeligt, at  

 forsikringstageren/sikrede har gjort det antageligt, dvs. sandsynliggjort, at  

 der ikke er en sådan årsagssammenhæng.
Er der f.eks. tale  

 om en livs- eller ulykkesforsikring, vil forsikringstageren/sikrede  

 således normalt ikke skulle fremlægge en  

 lægeerklæring, der udelukker årsagssammenhæng.
Det  

 vil normalt være tilstrækkeligt, at det ud fra de lægelige  

 oplysninger mv. må anses for mest sandsynligt, at det uoplyste forhold  

 har været uden indflydelse på forsikringsbegivenhedens  

 indtræden.
 Ved vurderingen af, om den foreslåede lempelsesregel  

 skal anvendes, skal der endvidere lægges vægt på graden af  

 den uagtsomhed, som forsikringstageren har udvist i forbindelse med  

 afgivelsen af de urigtige oplysninger.
Lempelsesreglen vil i almindelighed kun kunne anvendes,  

 hvis forsikringstageren ved afgivelsen af de urigtige oplysninger alene har  

 udvist en ringe uagtsomhed.
Der sigtes herved til tilfælde, hvor det i  

 særlig grad må anses for undskyldeligt, at forsikringstageren har  

 afgivet urigtige oplysninger.
Det vil f.eks. kunne være  

 tilfældet, hvis forsikringstageren ved en forglemmelse undlader at  

 oplyse om en lægeundersøgelse eller hospitalsindlæggelse  

 flere år før forsikringstegningen, fordi den  

 pågældende ikke efterfølgende har haft gener mv. af det  

 forhold, som gav anledning til undersøgelsen eller  

 indlæggelsen.
Det udelukker ikke anvendelse af lempelsesreglen, at  

 forsikringstageren ved forsikringstegningen er klar over, at der afgives  

 urigtige oplysninger, f.eks. at den pågældende bevidst undlader  

 at oplyse om en lægeundersøgelse for flere år siden, hvis  

 det må anses for i særlig grad undskyldeligt, at  

 forsikringstageren ikke gav korrekte oplysninger.
Det kan f.eks. være  

 tilfældet, hvis forsikringstageren har haft en vis anledning til at  

 tro, at oplysningen var uden betydning for selskabet (uden at der er tale om  

 god tro, jf. § 5). Der vil herved navnlig   som ved vurderingen af, om  

 forsikringstageren er i god tro efter § 5   kunne lægges  

 vægt på forsikringsselskabets og dets repræsentanters  

 forhold mv.
Har forsikringstageren ikke svaret fyldestgørende på  

 et bredt og måske upræcist formuleret spørgsmål i  

 forsikringsbegæringen, taler det således i højere grad for  

 at anvende lempelsesreglen, end hvis der er givet et urigtigt svar på  

 et klart og enkelt spørgsmål.
Tilsvarende vil der kunne  

 lægges vægt på, i hvilket omfang forsikringstageren er  

 blevet vejledt af en repræsentant for selskabet forud for eller i  

 forbindelse med udfyldelsen af forsikringsbegæringen.
Der skal endelig lægges vægt på, hvor  

 lang tid der er forløbet mellem forsikringens tegning (og dermed  

 afgivelsen af de urigtige oplysninger) og forsikringsbegivenhedens  

 indtræden.
Det vil således tale for anvendelse af  

 lempelsesreglen, hvis der ved forsikringsbegivenhedens indtræden er  

 forløbet flere år, siden de urigtige oplysninger blev afgivet,  

 således at forsikringstageren i en længere periode har betalt  

 præmien i forventning om at have en bestemt  

 forsikringsdækning.
Angivelsen af kriterier i 2. pkt. er ikke  

 udtømmende, og der vil også kunne lægges vægt  

 på andre særlige forhold i den konkrete sag.
Der bør  

 f.eks. efter omstændighederne lægges vægt på, om  

 bortfald eller nedsættelse af forsikringsydelsen vil være  

 særligt indgribende over for sikrede   navnlig hvis sikrede er en anden  

 end forsikringstageren og har været uden indflydelse på  

 afgivelsen af de urigtige oplysninger.
Det vil f.eks. kunne være  

 tilfældet ved en livsforsikring, hvor den efterladte  

 ægtefælle i medfør af reglerne i § 6, stk. 1 og  

 2, ellers ikke vil få udbetalt (hele) forsikringssummen, fordi nu  

 afdøde ved forsikringens tegning for flere år siden afgav  

 urigtige oplysninger.
 Der henvises til de almindelige bemærkninger punkt  

 4.1.
Til nr. 4 (§ 10, stk. 1) Det foreslås, at den nye lempelsesregel i lovens  

 § 6, stk. 3, vedrørende afgivelse af urigtige oplysninger,  

 jf. lovforslagets § 1, nr. 3, ikke ved aftale kan fraviges til skade for  

 forsikringstageren eller den sikrede.
Til nr. 5 (§§ 12-17) Til § 12 Det  

 foreslås, at præmien først skal betales, efter at  

 forsikringsselskabet har opkrævet præmien hos forsikringstageren,  

 f.eks. ved fremsendelse af girokort.
Forsikringstageren har herefter en  

 betalingsfrist på 21 dage, jf. stk. 1.
Den foreslåede regel regulerer ikke  

 forfaldstidspunktet for præmien, som må fastlægges i  

 overensstemmelse med den enkelte forsikringsaftale, hvor det f.eks. kan  

 bestemmes, at præmien forfalder til betaling hvert år den 1.  

 januar, således at forsikringsselskabet kan kræve præmien  

 betalt pr. denne dato.
Den foreslåede regel er ikke til hinder for, at  

 forsikringsselskabet i et sådant tilfælde giver påkrav om  

 betaling af præmien inden forfaldstiden, når blot  

 forsikringstageren får en betalingsfrist på 21 dage, og  

 præmien ikke kræves betalt inden forfaldstiden.
Betalingsfristen  

 på 21 dage regnes fra det tidspunkt, hvor påkravet er modtaget af  

 forsikringstageren, jf. lovens § 33, stk. 1, 1. pkt. (som ikke  

 ændres).
 Det foreslås, at reglen ved forbrugerforsikring ikke  

 skal kunne fraviges til skade for forsikringstageren eller sikrede, jf.  

 forslaget til § 17, stk. 1.
I praksis betales præmien i vidt omfang ved  

 løbende betalingsoverførsler via pengeinstitutter, f.eks. ved  

 at forsikringstageren har tilmeldt præmiebetalingen til  

 Pengeinstitutternes Betalingsservice (PBS). I disse tilfælde modtager  

 forsikringstageren en betalingsoversigt fra PBS, der viser, hvilke betalinger  

 der vil blive gennemført i den kommende periode.
Afhængig af  

 tidspunktet for betalingen til forsikringsselskabet vil denne  

 betalingsoversigt kunne komme frem til forsikringstageren væsentligt  

 senere end 21 dage, før betaling sker.
Endvidere sender  

 forsikringsselskabet i disse tilfælde normalt ingen særskilt  

 opkrævning til forsikringstageren.
Der er her tale om betalingsordninger, som  

 forsikringstageren selv har tilmeldt sig, og som i praksis medvirker til at  

 sikre, at forsikringstageren ikke ved en fejl undlader at betale  

 præmien.
Det foreslås på denne baggrund, at der bliver  

 mulighed for at fravige den foreslåede § 12, stk. 1, som led  

 i en løbende aftale om betaling af præmien ved  

 betalingsoverførsel, jf. forslaget til § 17, stk. 1, 2. pkt.  

 Den ovenfor beskrevne fremgangsmåde ved betaling af præmien via  

 PBS vil således kunne opretholdes.
 Det foreslåede stk. 2 svarer til den  

 gældende § 14, stk. 3, i forsikringsaftaleloven.
 Der henvises til de almindelige bemærkninger punkt  

 4.2.
Til § 13 Det foreslås, at selskabet ligesom i dag kan opsige  

 forsikringsaftalen ved manglende eller for sen betaling af præmien, jf.  

stk. 1. Der foreslås dog længere opsigelsesfrister  

 mv. end dem, der gælder i dag, ligesom selskabets opsigelse får  

 karakter af en påmindelse, der udtrykkeligt oplyser om, at  

 forsikringsaftalen ophører, hvis præmien ikke betales i  

 løbet af opsigelsesperioden.
Opsigelse kan tidligst ske, dvs. sendes fra selskabet, 14  

 dage efter udløbet af den almindelige betalingsfrist efter forslaget  

 til § 12, stk. 1. Opsigelse kan herefter ske med den virkning, at  

 forsikringsaftalen og dermed forsikringsdækningen ophører, hvis  

 præmien ikke betales senest 21 dage efter opsigelsen.
Denne frist  

 regnes fra det tidspunkt, hvor opsigelsen er modtaget af forsikringstageren,  

 jf. lovens § 33, stk. 1, 1. pkt. (som ikke ændres).
Det foreslås i stk. 2, at opsigelsen  

 udtrykkeligt skal angive, at forsikringsaftalen ophører, hvis  

 præmien ikke betales inden den fastsatte frist.
Opsigelsen skal  

 endvidere oplyse om muligheden for at bringe forsikringsaftalen til at  

 løbe på ny efter forslaget til § 14. Opsigelsesfristen  

 på 21 dage, jf. stk. 1, regnes først fra det tidspunkt,  

 hvor disse oplysninger er givet, dvs. modtaget af forsikringstageren, jf.  

 lovens § 33, stk. 1, 1. pkt.
Har forsikringsselskabet i første omgang undladt at  

 give de krævede oplysninger, må selskabet således som  

 udgangspunkt sende en ny opsigelse med de nævnte oplysninger til  

 forsikringstageren.
Fra modtagelsen heraf har forsikringstageren herefter 21  

 dage til at betale præmien, inden forsikringsaftalen  

 ophører.
 Der henvises til de almindelige bemærkninger punkt  

 4.2.
Til § 14 Den foreslåede regel indebærer, at  

 forsikringstageren i særlige tilfælde får mulighed for at  

 bringe forsikringsaftalen til at løbe på ny, selv om selskabet i  

 overensstemmelse med forslaget til § 13 har opsagt forsikringsaftalen  

 som følge af manglende præmiebetaling, og opsigelsesfristen er  

 udløbet, uden at præmien er betalt.
Adgangen til at »genoplive« forsikringen gælder dog  

 kun, hvis den manglende betaling skyldes uforudsete undskyldelige hindringer,  

 dvs. betalingshindringer, der ikke kan bebrejdes forsikringstageren, og hvor  

 der samtidig er tale om sådanne særligt undskyldende  

 omstændigheder, at risikoen for den for sene præmiebetaling ikke  

 bør påhvile forsikringstageren.
Det kan f.eks. være  

 pludselig alvorlig sygdom hos forsikringstageren eller dennes nære  

 pårørende, som i realiteten har hindret den  

 pågældende i selv at betale præmien eller sørge for,  

 at andre betalte præmien på hans eller hendes vegne.  

 Forsikringstagerens pludselige pengemangel, f.eks. som følge af  

 arbejdsløshed, giver derimod ikke adgang til at genoplive  

 forsikringen.
Efter den foreslåede regel løber  

 forsikringsaftalen (og dermed forsikringsdækningen) på ny fra  

 dagen efter, at betaling sker.
Er den manglende præmie f.eks. betalt  

 den 1. juni, løber forsikringen på ny fra døgnets  

 begyndelse den 2. juni.
 Forsikringstageren skal for at bringe forsikringsaftalen  

 til at løbe på ny betale den fulde manglende præmie  

 inklusive eventuelle renter og omkostninger (rykkergebyr, inkassoomkostninger  

 mv.), selv om dette indebærer, at han eller hun derved kommer til at  

 betale præmie for en periode, hvor der ikke har været  

 forsikringsdækning.
Præmien mv. skal betales uden ugrundet ophold, efter at  

 betalingshindringen er ophørt.
Betaling skal dog under alle  

 omstændigheder ske senest 3 måneder efter udløbet af  

 opsigelsesfristen efter forslaget til § 13, stk. 1, jf. 2.  

 pkt.
Indbetaling til et pengeinstitut her i landet anses for rettidig,  

 hvis den er sket inden for 3-måneders fristen, jf. forslaget til  

 § 15, stk. 1.
Hvis den foreslåede  

 genoplivningsregel finder anvendelse, løber forsikringsaftalen videre,  

 som om der ikke havde været en præmierestance (»løber  

 på ny«). Er forsikringsaftalen indgået for en bestemt periode,  

 f.eks. 1 år, udløber forsikringen således på det  

 oprindeligt aftalte tidspunkt.
Det er derfor tillige en betingelse for at  

 anvende genoplivningsreglen, at præmien mv. betales inden  

 udløbet af den oprindeligt aftalte forsikringsperiode, jf. 3.  

 pkt.
Dette har navnlig betydning for de såkaldte  

 korttidsforsikringer, dvs. forsikringer, som dækker en særligt  

 opstået risiko, der kun strækker sig over et begrænset  

 tidsrum, f.eks. rejseforsikringer.
Forsikringsaftalen løber som udgangspunkt videre  

 på de oprindelige vilkår, hvilket bl.a. indebærer, at  

 §§ 4-10 om forsikringstagerens oplysningspligt ved forsikringens tegning  

 som udgangspunkt ikke finder anvendelse med hensyn til eventuelle  

 ændringer i selskabets risiko.
Dette spørgsmål reguleres i  

 stedet bl.a. af reglerne om fareforøgelse i forsikringstiden.  

 Særligt med hensyn til ansvarsforsikring for motordrevne  

 køretøjer henvises til bemærkningerne nedenfor til  

 forslaget til § 17.
 Der henvises til de almindelige bemærkninger punkt  

 4.2.
Til § 15 Det foreslås, at indbetaling af  

 præmien til pengeinstitut her i landet, bortset fra Grønland,  

 skal anses for rettidig, hvis betaling sker inden for de frister, der  

 fremgår af forslaget til §§ 12-14, jf. stk. 1. Reglen  

 svarer til tinglysningslovens § 42 a, stk. 1, og kreditaftalelovens  

 § 25.
 Det foreslåede stk. 2 svarer med  

 redaktionelle ændringer til de gældende § 13, stk. 2,  

 og § 14, stk. 2, i forsikringsaftaleloven.
 Der henvises til de almindelige bemærkninger punkt  

 4.2.
Til § 16 Den foreslåede regel svarer med redaktionelle  

 ændringer til den gældende § 16 i  

 forsikringsaftaleloven.
 Det bemærkes, at selskabet efter lov om visse  

 forbrugeraftaler § 13 c, stk. 3, jf. § 9, og  

 forsikringsaftalelovens § 97 a, stk. 5, ikke kan kræve  

 vederlag for den allerede opfyldte del af aftalen, når  

 forsikringstageren udnytter sin fortrydelsesret i forbindelse med  

 forsikringstegningen.
Til § 17 Det  

 foreslås, at reglerne i forslaget til §§ 12-16 om  

 præmiebetaling mv. ved forbrugerforsikring ikke ved aftale kan fraviges  

 til skade for forsikringstageren eller sikrede, jf. stk. 1. Der  

 henvises om begrebet »forbrugerforsikring« til forslaget til lovens § 2,  

 stk. 4 (lovforslagets § 1, nr. 1, og bemærkningerne  

 hertil).
 Reglerne kan derimod være fraveget ved eller i  

 henhold til lov, jf. herved bl.a. § 208, stk. 1, i lov om  

 forsikringsvirksomhed, hvorefter selskabet ikke kan opsige en  

 bygningsbrandforsikring som følge af manglende præmiebetaling.  

 Denne bestemmelse finder således fortsat anvendelse.
Det samme gælder reglerne i §§ 8-9 i  

 bekendtgørelse nr. 585 af 9. juli 2002 om ansvarsforsikring for  

 motorkøretøjer mv., hvorefter forsikringsselskabet først  

 kan sende en ophørsmeddelelse som følge af manglende  

 præmiebetaling til Centralregistret for Motorkøretøjer  

 således, at meddelelsen modtages af Centralregistret 10 uger efter, at  

 præmien forfaldt til betaling.
Når Centralregistret har modtaget  

 en ophørsmeddelelse, og det konstateres, at køretøjet  

 ikke er afmeldt, og at der ikke er tegnet en ny forsikring, inddrages  

 køretøjets nummerplader.
Hvis Centralregistret  

 efterfølgende får meddelelse om, at der er tegnet en ny  

 forsikring, tilbagekaldes inddragelsen af nummerpladerne, hvis den faktiske  

 inddragelse endnu ikke er sket.
Er nummerpladerne faktisk inddraget, skal  

 køretøjet indregistreres på ny.
Den foreslåede »genoplivningsregel« i § 14  

 vedrører alene forsikringen og indebærer ingen ændringer  

 af ovennævnte fremgangsmåde i forbindelse med inddragelse af  

 nummerpladerne.
Forsikringstageren kan således ved at betale den  

 manglende præmie mv. genoplive forsikringen efter den foreslåede  

 § 14, men er køretøjets nummerplader blevet inddraget,  

 skal der ske en ny registrering af køretøjet.
Det foreslås endvidere, at forslaget  

 til § 12, stk. 1, om betalingspåkrav og betalingsfrist kan  

 fraviges som led i en løbende aftale om betaling af præmien ved  

 betalingsoverførsel, jf. stk. 1, 2. pkt.
Der henvises til  

 bemærkningerne til den foreslåede § 12, stk. 1.
Ved kollektive pensionsordninger, der følger  

 sikredes ansættelsesforhold (arbejdsmarkedspensioner mv.), vil  

 præmiebetalingen typisk ske løbende i forbindelse med  

 lønafregningen til sikrede, således at præmien fradrages i  

 lønudbetalingen, uden at sikrede modtager særskilt  

 opkrævning eller lignende.
Der tilsigtes med lovforslaget ingen  

 ændringer i denne praksis for præmiebetaling ved disse kollektive  

 forsikringsordninger.
Med hensyn til kollektive forsikringer mv. henvises i  

 øvrigt til lovforslagets almindelige bemærkninger punkt  

 4.9.2.
Efter det foreslåede stk. 2 kan det  

 endvidere aftales, at forsikringen ophører, hvis den første  

 præmie ikke betales inden for en rimelig frist efter selskabets  

 påkrav om betaling.
En betalingsfrist på en uge må i  

 almindelighed anses for rimelig, men f.eks. ved visse korttidsforsikringer  

 f.eks. kortvarige rejseforsikringer   vil fristen kunne være  

 kortere.
 Er der indgået en sådan aftale  

 vedrørende betaling af den første præmie, regnes  

 3-måneders fristen i den foreslåede »genoplivningsregel«  

 (forslaget til § 14) fra tidspunktet for forsikringsaftalens  

 ophør.
 Efter det foreslåede stk. 3 gælder  

 § 16 ikke for livsforsikringer, hvilket svarer til gældende ret,  

 jf. § 17, 2. pkt., i forsikringsaftaleloven.
 Generelt gælder det, at reglerne om opsigelse mv. af  

 forsikringen ikke uden videre finder anvendelse ved livsforsikringer, jf.  

 forsikringsaftalelovens § 101. Efter § 101 indebærer bortfald  

 af forsikringsselskabets ansvar ved livsforsikringer ikke  

 nødvendigvis, at forsikringsaftalen fuldstændig ophører,  

 idet forsikringen i visse tilfælde vil kunne omskrives til en fripolice  

 (præmiefri forsikring), eller forsikringstageren vil kunne kræve  

 tilbagekøbsværdien udbetalt.
 Hvis forsikringen f.eks. kan omskrives til en fripolice  

 som følge af manglende præmiebetaling, vil der fortsat  

 være forsikringsdækning i henhold til fripolicen (f.eks. med den  

 forsikringssum, der kan opnås med de hidtil indbetalte præmier).  

 § 13 om opsigelse og ophør af forsikringsdækningen og  

 genoplivningsreglen i § 14 vil således i denne situation  

 vedrøre selskabets ansvar i henhold til den oprindelige  

 forsikringsaftale, mens forsikringsdækningen ikke fuldstændigt  

 vil bortfalde.
 Der henvises til de almindelige bemærkninger punkt  

 4.2.
Til nr. 6 (§ 24, stk. 2) Det foreslås, at § 24, stk. 2,  

 ændres i overensstemmelse med ændringen af rentelovens § 5,  

 stk. 1-2, ved lov nr. 379 af 6. juni 2002. Renteniveauet ved forrentning  

 af krav på forsikringsydelsen vil herefter som hidtil svare til den  

 almindelige morarente efter renteloven.
 Der henvises til de almindelige bemærkninger punkt  

 4.3. og 4.10.
Til nr. 7 (§ 24, stk. 4) Det foreslås, at reglerne i § 24,  

 stk. 1-3, om betaling og forrentning af sikredes krav på  

 forsikringsydelsen ikke skal gælde for skadelidtes krav mod  

 skadevolderens ansvarsforsikringsselskab.
Det gælder tilfælde,  

 hvor skadelidte har et direkte krav mod ansvarsforsikringsselskabet   enten  

 fordi selskabet hæfter umiddelbart over for skadelidte, f.eks. efter  

 færdselslovens § 108, stk. 1, og hundelovens § 8,  

 stk. 2, eller fordi skadelidte i medfør af  

 forsikringsaftalelovens § 95 har et direkte krav mod  

 forsikringsselskabet, f.eks. hvis skadelidte har fået dom for sit krav  

 mod skadevolderen, eller hvis skadevolderen har anerkendt skadelidtes  

 erstatningskrav.
I disse tilfælde forrentes skadelidtes krav mod  

 skadevolderens ansvarsforsikringsselskab således efter de samme regler,  

 som gælder for skadelidtes krav mod skadevolderen, dvs. efter  

 erstatningsansvarslovens § 16 (personskade mv.) og renteloven (andre  

 krav).
 Der henvises til de almindelige bemærkninger punkt  

 4.3.
Til nr. 8 (§ 25) Det foreslås, at selskabet får en udtrykkelig  

 pligt til at vejlede sikrede om retten til at kræve acontobetaling  

 efter § 24, stk. 1, 2. pkt.
 Forsikringsselskabet har allerede i dag en vis  

 vejledningspligt, jf. de almindelige bemærkninger punkt 4.3.2. ovenfor,  

 men den foreslåede regel indebærer, at selskabet som udgangspunkt  

 i alle tilfælde skal gøre sikrede opmærksom på  

 muligheden for at kræve acontobetaling.
Det foreslås, at vejledningen skal gives senest tre  

 måneder efter anmeldelse af forsikringsbegivenheden, medmindre sikredes  

 krav inden da fuldt ud er afvist eller imødekommet af selskabet.
Har  

 selskabet kun taget stilling til en del af det rejste krav, skal der  

 således vejledes om retten til acontobetaling.
Selskabet skal  

 også vejlede om retten til acontobetaling, selv om sikrede endnu ikke  

 har fremsat et konkret krav på forsikringsydelsen.
Vejledningen skal gives senest tre måneder  

 efter anmeldelse af forsikringsbegivenheden.
Der er således ikke noget  

 til hinder for, at selskabet i alle tilfælde orienterer om muligheden  

 for at kræve acontobetaling straks efter forsikringsbegivenhedens  

 anmeldelse (medmindre selskabet straks imødekommer eller afviser  

 kravet), f.eks. i forbindelse med, at selskabet anerkender modtagelsen af  

 skadesanmeldelsen.
Selskabet kan dog undlade at vejlede om retten til at  

 kræve acontobetaling, hvis det må anses for åbenbart, at  

 der ikke kan opstå spørgsmål om at kræve  

 acontobetaling, jf. 2. pkt.
Det kan f.eks. være tilfældet  

 ved visse forsikringstyper, hvor forsikringen er udformet sådan, at der  

 enten skal ske udbetaling af hele forsikringssummen eller slet ikke ske  

 udbetaling.
Et eksempel herpå er forsikring mod »kritisk sygdom«, hvor  

 udbetaling af forsikringssummen er afhængig af, at den forsikrede lider  

 af en bestemt sygdom.
Selskabet kan efter omstændighederne også i  

 andre tilfælde undlade at vejlede om retten til at kræve  

 acontobetaling, hvis det i det konkrete tilfælde er åbenbart, at  

 der ikke   heller ikke på et senere tidspunkt   kan opstå  

 spørgsmål om acontobetaling.
Hvis selskabet undlader at vejlede om retten til at  

 kræve acontobetaling, vil sikrede kunne kræve sig stillet, som om  

 han eller hun havde fremsat krav om acontobetaling.
Dette indebærer, at  

 den del af forsikringsydelsen, som kunne have været opgjort på et  

 tidligere tidspunkt, kan kræves forrentet efter § 24, stk. 2,  

 dvs. fra 14 dage efter, at acontobeløbet kunne have været  

 opgjort.
Dette svarer   i det omfang selskabet antages at have en  

 vejledningspligt   til gældende ret, jf.
Højesterets dom  

 gengivet i Ugeskrift for Retsvæsen 2001, side 352 H.
 Der henvises til de almindelige bemærkninger punkt  

 4.3.
Til nr. 9 (§ 29, stk. 2) Det foreslås, at den særlige regel i § 29  

 om forældelse af forsikringskrav ikke skal gælde for skadelidtes  

 krav mod selskabet ved ansvarsforsikringer, hvor selskabet hæfter  

 umiddelbart over for skadelidte, dvs. hvor skadelidte uden videre har et  

 direkte krav mod ansvarsforsikringsselskabet, f.eks. efter  

 færdselslovens § 108, stk. 1. Skadelidtes krav mod selskabet  

 forældes i stedet efter de samme regler som den pågældendes  

 krav mod skadevolderen, dvs. som udgangspunkt 1908-loven og Danske Lov  

 5-14-4. Hermed undgås det, at skadelidtes krav mod  

 ansvarsforsikringsselskabet er forældet, mens kravet mod skadevolderen  

 fortsat består.
 Der henvises til de almindelige bemærkninger punkt  

 4.4.
Til nr. 10-11 (§ 32, stk. 3) Det foreslås, at det udtrykkeligt kommer til at  

 fremgå af forsikringsaftaleloven, at sikrede kan få dækket  

 rimelige og nødvendige udgifter til advokatbistand i forbindelse med  

 udenretlig fremsættelse og opgørelse af sit krav mod selskabet.  

 Det samme gælder skadelidte i de tilfælde, hvor han eller hun har  

 et direkte krav mod skadevolderens ansvarsforsikringsselskab (enten fordi  

 selskabet hæfter umiddelbart over for skadelidte, eller fordi  

 betingelserne i forsikringsaftalelovens § 95 er opfyldt).
 Bestemmelsen regulerer alene, i hvilket omfang  

 sikrede/skadelidte i de ovennævnte tilfælde kan få  

 dækket sine udgifter til advokatbistand af forsikringsselskabet.  

 Udgifter til advokatbistand i forbindelse med sagsanlæg mv. omfattes  

 ikke af bestemmelsen, men må afgøres efter reglerne herom i  

 retsplejeloven, ligesom bestemmelsen ikke vedrører dækning af  

 advokatomkostninger i henhold til en retshjælpsforsikring.  

 Fastsættelsen af advokatsalær mv. i forholdet mellem advokaten og  

 den sikrede/skadelidte omfattes heller ikke af bestemmelsen, og klager  

 herover behandles efter reglerne i retsplejelovens kapitel 15 a.
Der tilsigtes ingen ændring af den gældende  

 retstilstand med hensyn til, i hvilket omfang sikrede kan kræve sine  

 udgifter til advokatbistand dækket af selskabet.
Det skal således  

 som hidtil afgøres efter en konkret vurdering ud fra kravets omfang og  

 beskaffenhed, om det har været rimeligt og nødvendigt, at  

 sikrede/skadelidte har søgt advokatbistand.
I givet fald erstattes  

 udgifterne til et rimeligt arbejdsvederlag ud fra en konkret vurdering af den  

 enkelte sag.
Den foreslåede regel udelukker ikke, at der som  

 hidtil efter omstændighederne kan ydes erstatning for  

 sikredes/skadelidtes udgifter til bistand fra andre sagkyndige, f.eks.  

 byggeteknikere.
Det er heller ikke hensigten at ændre ved, at hver part  

 som udgangspunkt bærer egne omkostninger i forbindelse med behandlingen  

 af sager i Ankenævnet for Forsikring, jf. § 11 i Ankenævnets  

 vedtægter.
Det er lagt til grund, at forsikringsselskaberne ligesom i  

 dag i fornødent omfang vil gøre sikrede/skadelidte  

 opmærksom på muligheden for at få erstattet udgifterne til  

 advokatbistand.
Afhængig af den konkrete situation må det antages  

 at følge af god forsikringsskik mv., at der skal gives en sådan  

 vejledning.
 Der henvises til de almindelige bemærkninger punkt  

 4.3.
Til nr. 12 (§ 33) Forslaget er en konsekvensændring af de  

 foreslåede nye regler om præmiebetaling, jf. forslaget til  

 §§ 12-17 (lovforslagets § 1, nr. 5).
Til nr. 13 (§ 51, stk. 2) Det foreslås, at den særlige regel i  

 § 51, stk. 2, hvorefter forsikringsselskabet i visse tilfælde  

   selv om der ikke er hjemmel hertil i forsikringsaftalen   kan opsige  

 forsikringen som følge af tilsidesættelse af en  

 sikkerhedsforholdsregel, ophæves.
 Der henvises til de almindelige bemærkninger punkt  

 4.9.
Til nr. 14 (§ 95, stk. 2) Det foreslås, at det udtrykkeligt kommer  

 til at fremgå af § 95, at skadelidte i tilfælde af  

 skadevolderens/sikredes konkurs har et direkte krav mod skadevolderens  

 ansvarsforsikringsselskab, jf. 1. pkt.
Dette er i overensstemmelse med  

 gældende ret, jf.
Højesterets dom gengivet i Ugeskrift for  

 Retsvæsen 2001, side 1303. Det foreslås samtidig, at dette  

 også gælder, hvis skadevolderen har fået tvangsakkord eller  

 gældssanering, idet skadelidte heller ikke i disse tilfælde har  

 mulighed for at få sit fulde erstatningskrav betalt af  

 skadevolderen.
Den foreslåede regel omfatter skadelidtes krav  

 på erstatning, hvis kravet er omfattet af skadevolderens konkurs,  

 tvangsakkord eller gældssanering.
Om dette er tilfældet, må  

 afgøres efter reglerne i konkursloven og almindelige formueretlige  

 principper.
Efter konkurslovens § 38 omfatter konkursen som udgangspunkt  

 de fordringer mod skyldneren, der er stiftet før konkursdekretets  

 afsigelse.
Tilsvarende omfatter en tvangsakkord de fordringer, der er stiftet  

 inden akkordforhandlingens åbning, jf. konkurslovens § 158,  

 stk. 1, og en gældssanering de fordringer, der er stiftet inden  

 gældssaneringssagens indledning, jf. konkurslovens § 199,  

 stk. 1.
 Skadelidte kan rejse et direkte krav mod  

 forsikringsselskabet, når der efter reglerne i konkursloven er afsagt  

 konkursdekret, eller skadevolderen/sikrede har fået tvangsakkord eller  

 gældssanering.
Skadelidte kan   i det omfang  

 den pågældendes krav er udækket rette sit fulde  

 erstatningskrav mod forsikringsselskabet, jf. 2. pkt.
Dette  

 gælder, selv om skadelidtes krav mod skadevolderen f.eks.  

 nedsættes som led i en tvangsakkord.
Dette er i overensstemmelse med  

 gældende ret, jf.
Højesterets dom gengivet i Ugeskrift for  

 Retsvæsen 2001, side 1285.
Ligesom efter det gældende stk. 1  

 »indtræder« skadelidte i sikredes ret imod selskabet.
Dette  

 indebærer bl.a., at forsikringsselskabet også i tilfælde af  

 skadevolderens konkurs mv. kan gøre de samme indsigelser  

 gældende over for skadelidte som over for skadevolderen/sikrede.
 For at sikre, at skadevolderen/sikrede får lejlighed  

 til at redegøre for sin opfattelse af  

 erstatningsspørgsmålet, foreslås det, at  

 forsikringsselskabet uden ugrundet ophold skal underrette den  

 pågældende om, at selskabet har modtaget et krav på  

 erstatning, jf. 3. pkt.
 Der henvises til de almindelige bemærkninger punkt  

 4.5.
Til § 2 Det foreslås, at § 16, stk. 2, i  

 erstatningsansvarsloven ændres i overensstemmelse med ændringen  

 af rentelovens § 5, stk. 1-2, ved lov nr. 379 af 6. juni 2002.
Renteniveauet ved forrentning af krav efter denne  

 bestemmelse vil herefter som hidtil svare til den almindelige morarentesats  

 efter renteloven, idet morarenten fastsættes til en årlig rente,  

 der svarer til den fastsatte referencesats med et tillæg på 7  

 pct.
Som referencesats anvendes den officielle udlånsrente, som  

 Nationalbanken har fastsat henholdsvis pr. den 1. januar og den 1. juli det  

 pågældende år.
 Den foreslåede rentesats vil dermed ved den  

 foreslåede ikrafttræden den 1. juli 2003, jf. lovens § 4,  

 stk. 3, udgøre referencesatsen pr. den 1. juli 2003 med et  

 tillæg på 7 pct., og denne rentesats vil så være  

 gældende frem til den 1. januar 2004, hvor der med baggrund i  

 referencesatsen pr. denne dato vil skulle beregnes en ny morarentesats for  

 det følgende halvår.
 Lovforslaget indeholder en tilsvarende ændring af  

 rentesatsen i forsikringsaftalelovens § 24, stk. 2, jf.  

 lovforslagets § 1, nr. 6, og bemærkningerne hertil.
 Der henvises til lovforslagets almindelige  

 bemærkninger punkt 4.3. og 4.10.
Til § 3 Det foreslås, at rentesatsen efter § 23,  

 stk. 1, i kreditaftaleloven fastsættes til en årlig rente,  

 der svarer til den fastsatte referencesats med et tillæg på 5  

 pct.
Som referencesats anvendes den officielle udlånsrente, som  

 Nationalbanken har fastsat henholdsvis pr. den 1. januar og den 1. juli det  

 pågældende år.
 Der henvises til lovforslagets almindelige  

 bemærkninger punkt 4.10.
Til § 4 Det foreslås, at ændringerne af forsikringsaftaleloven  

 bortset fra ændringen af rentereglen i lovens § 24, stk. 2,  

 jf. nedenfor   træder i kraft den 1. juli 2004, jf. stk. 1,  

 således at forsikringsselskaberne får den fornødne tid til  

 at forberede anvendelsen af de nye regler.
Forsikring & Pension har i den  

 forbindelse oplyst, at de nye regler vil indebære en række  

 væsentlige administrative og IT-mæssige omlægninger hos  

 forsikringsselskaberne.
Det gælder bl.a. de nye regler om  

 præmiebetaling mv., som forudsætter en generel og omfattende  

 omlægning af selskabernes IT-systemer og administrative procedurer,  

 ligesom f.eks. de foreslåede vejlednings- og oplysningsforpligtelser  

 mv. skal indarbejdes i selskabernes administrative rutiner, herunder ved  

 uddannelse af selskabernes medarbejdere mv.
 De nye regler i forsikringsaftaleloven indeholder  

 forbedringer for forsikringstageren og den sikrede på områder,  

 hvor erfaringerne med anvendelsen af loven har vist, at der er behov for  

 justeringer, og det foreslås, at ændringerne som udgangspunkt  

 skal gælde både for nye og for allerede indgåede  

 forsikringsaftaler, jf. stk. 2. Særligt med hensyn til den  

 foreslåede lempelsesregel i lovens § 6, stk. 3 (lovforslagets  

 § 1, nr. 3) bemærkes, at der er tale om en »sikkerhedsventil« med  

 et begrænset anvendelsesområde, der alene skal finde anvendelse i  

 helt særlige (enkeltstående) tilfælde med henblik på  

 at undgå, at anvendelsen af reglerne i § 6, stk. 1 og 2, om  

 nedsættelse eller bortfald af selskabets ansvar fører til  

 resultater, som virker urimelige.
Det foreslås, at de nye regler om  

 præmiebetaling (forslag til lovens §§ 12-17, jf. lovforslagets  

 § 1, nr. 5) skal gælde for præmie, der forfalder til  

 betaling efter lovens ikrafttræden, og at bl.a. den nye lempelsesregel,  

 hvis der er afgivet urigtige oplysninger (forslag til lovens § 6,  

 stk. 3, jf. lovforslagets § 1, nr. 3), og den nye regel om  

 vejledning om acontobetaling (forslag til lovens § 25, jf. lovforslagets  

 § 1, nr. 8) skal gælde for forsikringsbegivenheder, der  

 indtræder efter lovens ikrafttræden.
Det foreslås  

 endvidere, at de nye regler om ansvarsforsikringer (forrentning,  

 forældelse og direkte krav (forslag til lovens § 24, stk. 4,  

 § 29, stk. 2, og § 95, stk. 2, jf. lovforslagets  

 § 1, nr. 7, 9 og 14)), skal gælde for skader, der indtræder  

 efter lovens ikrafttræden.
 Den nye begrundelsesregel (forslag til lovens § 3 b,  

 jf. lovforslagets § 1, nr. 2) vil finde anvendelse på afslag og  

 opsigelse, der sker efter lovens ikrafttræden.
Efter det foreslåede stk. 3 skal lovens  

 § 1, nr. 6, og § 2 (om morarentesatsen efter  

 forsikringsaftalelovens § 24, stk. 2, og erstatningsansvarslovens  

 § 16, stk. 2) træde i kraft den 1. juli 2003 og gælde  

 for rente af krav, der kan kræves betalt denne dato eller senere.
For  

 krav, der kan kræves betalt før den 1. juli 2003, skal der  

 betales renter efter den hidtidige rentesats, dvs. med den til enhver tid  

 fastsatte officielle diskonto med et tillæg på 5 pct.
Efter det foreslåede stk. 4 skal lovens  

 § 3 (om rentesatsen efter kreditaftalelovens § 23, stk. 1)  

 træde i kraft den 1. juli 2003 og gælde for kreditaftaler, der  

 indgås efter ikrafttrædelsen.
For kreditaftaler indgået  

 før den 1. juli 2003 beregnes en eventuel rente på grundlag af  

 den hidtidige rentesats, dvs. den til enhver tid fastsatte officielle  

 diskonto med et tillæg på 5 pct.
Til § 5 Bestemmelsen vedrører lovens territoriale  

 gyldighed.
Bilag 1 Lovforslaget sammenholdt med gældende ret Gældende ret Lovforslaget § 1 I lov om forsikringsaftaler, jf. lovbekendtgørelse nr. 726 af 24.  

 oktober 1986, som ændret senest ved § 1 i lov nr. 435 af 31. maj  

 2000, foretages følgende ændringer:
§ 2. - - - Stk. 2. - - - Stk. 3. - - - 1. I § 2 indsættes som stk. 4:
»Stk. 4. Ved en forbrugerforsikring forstås en  

 forsikringsaftale, hvor forsikringstageren (forbrugeren) ved aftalens  

 indgåelse hovedsagelig handler uden for sit erhverv.
Selskabet har  

 bevisbyrden for, at en forsikringsaftale ikke er en  

 forbrugerforsikring.« 2. Efter § 3 a indsættes:
»§ 3 b.
Selskabets afslag på at tegne en forsikring som  

 begæret og selskabets opsigelse af en forsikringsaftale skal efter  

 anmodning begrundes.
Stk. 2. Begrundelsen skal indeholde en henvisning til de  

 relevante retsregler samt en kort redegørelse for, hvorfor  

 forsikringen ikke kan tegnes, eller hvorfor forsikringsaftalen opsiges.  

 Begrundelsen skal efter anmodning være skriftlig.« § 6. Har forsikringstageren, uden at forholdet omfattes af  

 §§ 4 eller 5, givet urigtig oplysning, er selskabet fri for ansvar, hvis  

 det kan antages ikke at ville have overtaget forsikringen, om det rette  

 forhold havde været oplyst.
 3. I § 6 indsættes efter stk. 2 som nyt  

 stykke:
Stk. 2. Må det antages, at selskabet ville have  

 overtaget forsikringen, men på andre vilkår, hæfter det i  

 det omfang, i hvilket det mod den aftalte præmie ville have forpligtet  

 sig.
Ville selskabet ved genforsikring i videre omfang have begrænset  

 sit ansvar for egen regning, nedsættes erstatningen i samme  

 forhold.
»Stk. 3. Ved forbrugerforsikring samt ved livs-, ulykkes-  

 eller sygeforsikring eller anden personforsikring kan det uanset stk. 1  

 og 2 bestemmes, at selskabet hæfter helt eller delvis, hvis  

 særlige omstændigheder taler herfor.
Ved afgørelsen heraf  

 skal der navnlig lægges vægt på, om det forhold, hvorom der  

 er givet urigtig oplysning, må antages at have haft indflydelse  

 på forsikringsbegivenhedens indtræden eller skadens  

 størrelse, på den af forsikringstageren udviste uagtsomhed og  

 på den tid, der er forløbet fra afgivelsen af urigtig oplysning  

 til forsikringsbegivenhedens indtræden.« Stk. 3. Ved søforsikring og anden transportforsikring  

 samt garantiforsikring gælder i stedet for den i 2det stykke  

 nævnte regel, at selskabet kun hæfter i det omfang, i hvilket det  

 godtgøres, at det forhold, hvorom urigtig oplysning er givet, har  

 været uden indflydelse på forsikringsbegivenhedens  

 indtræden eller skadens størrelse.
 Stk. 3 bliver herefter stk. 4.
 § 10. Aftale, som strider mod bestemmelserne i §§ 5 og  

 7-9, kan ikke påberåbes af selskabet.
Stk. 2. - - - Stk. 3. - - - 4. I § 10, stk. 1, indsættes efter  

 »§§ 5«: », 6, stk. 3,«.
 5. §§ 12-17 affattes således:
Præmien »Præmien § 12. Første præmie forfalder, så snart  

 aftalen er sluttet, hvis ingen anden forfaldsdag er vedtaget.
 § 12. Præmien skal betales senest 21 dage efter  

 selskabets påkrav herom.
 Stk. 2. Skal præmien betales i flere perioder, eller  

 fornys forsikringen i henhold til aftale eller efter § 84, forfalder de  

 senere præmier på hver periodes første dag.
 Stk. 2. Forbehold om, at selskabets ansvar først skal  

 indtræde, når første præmie er betalt, eller policen  

 er udleveret, er ugyldigt.
§ 13. Betales første præmie ikke i rette tid, kan  

 selskabet opsige forsikringen med den virkning, at aftalen helt bortfalder,  

 såfremt præmien ikke betales inden 3 dage.
Det samme  

 gælder, hvis en senere præmie ikke betales inden en uge efter, at  

 selskabet har rettet påkrav derom til forsikringstageren.
Sådant  

 påkrav må dog tidligst finde sted en uge før  

 forfaldsdagen.
§ 13. Betales præmien ikke rettidigt, kan selskabet  

 opsige forsikringsaftalen med den virkning, at aftalen ophører, hvis  

 præmien ikke er betalt senest 21 dage efter opsigelsen.
Opsigelse kan  

 tidligst ske 14 dage efter udløbet af betalingsfristen efter  

 § 12, stk. 1.
 Stk. 2. Har forsikringstageren bopæl i Grønland,  

 forlænges de i stk. 1 omhandlede frister for betaling i det  

 omfang, stedets forbindelsesmuligheder i det enkelte tilfælde  

 gør det rimeligt, ligesom påkrav kan foretages tidligere end en  

 uge før forfaldsdagen, for så vidt det er rimeligt begrundet i  

 stedets postforbindelse.
Stk. 2. Opsigelsen skal angive, at forsikringsaftalen  

 ophører, hvis præmien ikke betales inden den fastsatte frist, og  

 skal oplyse om muligheden efter § 14 for at bringe forsikringsaftalen  

 til at løbe på ny.
Fristerne efter stk. 1, 1. pkt., og  

 § 14, 2. pkt., regnes først fra det tidspunkt, hvor disse  

 oplysninger er givet.
§ 14. Betales første præmie ikke efter  

 påkrav, der tidligst må foretages på forfaldsdagen,  

 ophører selskabets ansvar.
Det samme gælder, hvis en senere  

 præmie ikke betales inden en uge efter påkrav, der tidligst  

 må foretages en uge før forfaldsdagen.
§ 14. Skyldes den for sene betaling af præ-mien  

 særligt undskyldende omstændigheder, og betales præmien  

 samt eventuelle renter og omkostninger uden ugrundet ophold efter  

 betalingshindringens ophør, løber forsikringsaftalen på  

 ny fra dagen efter, at betaling sker.
Betaling skal dog ske senest 3  

 måneder efter udløbet af opsigelsesfristen efter § 13,  

 stk. 1. Er forsikringsaftalen indgået for en bestemt periode, skal  

 betaling tillige ske inden udløbet af denne periode.
 Stk. 2. Har forsikringstageren bopæl i Grønland,  

 forlænges de i stk. 1 omhandlede frister for betaling i det  

 omfang, stedets forbindelsesmuligheder i det enkelte tilfælde  

 gør det rimeligt, ligesom påkrav i henhold til stk. 1, 2.  

 punktum, kan foretages tidligere end en uge før forfaldsdagen, for  

 så vidt det er rimeligt begrundet i stedets postforbindelse.
 Stk. 3. Forbehold om, at selskabets ansvar først skal  

 indtræde, når første præmie er betalt eller policen  

 udleveret, er ugyldigt.
 Stk. 4. Så længe aftalen ikke er helt bortfaldet,  

 kan forsikringstageren ved at betale præmien bringe selskabets ansvar  

 til på ny at løbe fra det tidspunkt, betalingen sker.
§ 15. Når der efter sket påkrav er forløbet  

 3 måneder, uden at præmien er betalt, ophører aftalen uden  

 opsigelse, medmindre selskabet har påbegyndt retsforfølgning for  

 at indtale præmien.
Fra sådan retsforfølgnings begyndelse  

 genindtræder selskabets ansvar.
Opgiver selskabet  

 retsforfølgningen eller fører den ikke til  

 fyldestgørelse, bortfalder selskabets ansvar på ny, og den i  

 1ste punktum nævnte påtalefrist betragtes som ikke afbrudt.
 § 15. Indbetaling til et pengeinstitut her i riget, bortset  

 fra Grønland, til befordring til betalingsstedet er rettidig,  

 når den sker inden for fristerne efter §§ 12-14.
 Stk. 2. Har forsikringstageren bopæl i Grønland,  

 forlænges de i §§ 12-14 omhandlede frister for betaling i det  

 omfang, stedets forbindelsesmuligheder i det enkelte tilfælde  

 gør det rimeligt, ligesom opsigelse efter § 13, stk. 1, kan  

 ske tidligere end 14 dage efter betalingsfristens udløb, for så  

 vidt det er rimeligt begrundet i stedets postforbindelse.
 § 16. Bliver en forsikringsaftale i henhold til en bestemmelse  

 i denne lov af selskabet opsagt til ophør forinden udløbet af  

 den tid, for hvilken den er afsluttet, eller ophører den i henhold til  

 § 15, har selskabet ret til det præmiebeløb, som skulle  

 have været betalt, såfremt forsikringen kun havde været  

 tegnet for den forløbne tid.
 § 16. Opsiges en forsikringsaftale af selskabet i henhold til  

 en bestemmelse i denne lov til ophør inden udløbet af den tid,  

 som aftalen er indgået for, har selskabet ret til den præmie, som  

 skulle have været betalt, hvis forsikringen kun havde været  

 tegnet for den forløbne tid.
 Stk. 2. Ophører aftalen af andre grunde at gælde,  

 har selskabet ret til så stor del af præmien, som svarer til den  

 indtil ophøret forløbne tid.
 Stk. 2. Ophører aftalen af andre grunde, har selskabet  

 ret til så stor en del af præmien, som svarer til den tid, der er  

 forløbet indtil aftalens ophør.
 § 17. Det kan ikke med retsvirkning vedtages, at undladelse af  

 at betale præmie i rette tid skal medføre strengere virkninger  

 for forsikringstageren eller den sikrede end de i §§ 13-15 foreskrevne.  

 Bestemmelserne i § 13, 2det og 3die punktum, og § 16 gælder  

 ikke for livsforsikring.
 § 17. Ved forbrugerforsikring kan §§ 12-16 ikke ved  

 aftale fraviges til skade for forsikringstageren eller den sikrede.  

 § 12, stk. 1, kan dog fraviges som led i en løbende aftale  

 om betaling af præmien ved betalingsoverførsel.
Stk. 2. For så vidt angår betaling af  

 første præmie, kan det aftales, at forsikringsaftalen  

 ophører, hvis præmien ikke betales inden en rimelig frist efter  

 selskabets påkrav om betaling.
Fristen i § 14, 2. pkt., regnes i  

 givet fald fra tidspunktet for aftalens ophør.
Stk. 3. § 16 gælder ikke for  

 livsforsikringer.« § 24. Forsikringsydelsen kan fordres betalt 14 dage efter, at  

 selskabet har været i stand til at indhente de oplysninger, der er  

 fornødne til bedømmelse af forsikringsbegivenheden og  

 fastsættelse af forsikringsydelsens størrelse.
Er det, forinden  

 endelig opgørelse kan finde sted, givet, at selskabet i alt fald skal  

 betale en del af det krævede beløb, kan denne del forlanges  

 udbetalt overensstemmende med reglerne i 1ste punktum.
 6. § 24, stk. 2, affattes således:
 Stk. 2. Beløbet skal af selskabet forrentes fra  

 forfaldstiden med en årlig rente, der svarer til den til enhver tid  

 fastsatte officielle diskonto med et tillæg på 6 pct.  

 Justitsministeren kan hvert andet år efter forhandling med Danmarks  

 Nationalbank og økonomiministeriet ændre renten.
(Ved bekendtgørelse nr. 896 af 21. december 1990 er tillægget  

 fastsat til 5 pct.) »Stk. 2. Beløbet skal af selskabet forrentes fra det  

 tidspunkt, hvor det kan kræves betalt efter stk. 1, med en  

 årlig rente, der svarer til den fastsatte referencesats med et  

 tillæg på 7 pct.
Som referencesats anses i denne lov den  

 officielle udlånsrente, som Nationalbanken har fastsat henholdsvis pr.  

 den 1. januar og den 1. juli det pågældende år.  

 Justitsministeren kan hvert andet år efter forhandling med Danmarks  

 Nationalbank og Økonomi- og Erhvervsministeriet ændre renten,  

 dog således at det i 1. pkt. nævnte tillæg ikke kan  

 fastsættes til mindre end 7 pct.« Stk. 3. Det kan ikke med retsvirkning vedtages, at  

 forfaldstiden skal være afhængig af nogen beslutning af selskabet  

 eller deraf, at dette ved dom er tilpligtet at betale.
 7. I § 24 indsættes som stk. 4:
»Stk. 4. Ved ansvarsforsikring gælder stk. 1-3 ikke  

 for den skadelidtes erstatningskrav mod selskabet.« Selskabets regresret 8. Overskriften efter § 24 ophæves, og der  

 indsættes:
 § 25. (Ophævet).
»§ 25. Selskabet skal senest 3 måneder efter anmeldelse  

 af forsikringsbegivenheden vejlede sikrede om retten til at kræve  

 betaling efter § 24, stk. 1, 2. pkt., medmindre sikredes krav  

 på forsikringsydelsen inden da er imødekommet eller afvist.  

 Dette gælder dog ikke, hvis det må anses for åbenbart, at  

 der ikke kan opstå spørgsmål om at kræve en  

 sådan betaling.« § 29. Krav, der er grundede i forsikringsaftalen,  

 forældes 2 år efter udgangen af det kalenderår, i hvilket  

 fordringshaveren fik kundskab om kravet og om, at det er forfaldet, og i alt  

 fald 5 år efter kravets forfaldstid.
I øvrigt finder reglerne i  

 lov nr. 274 af 22. december 1908 §§ 1-3 anvendelse.
 9. I § 29 indsættes som stk. 2:
»Stk. 2. Ved ansvarsforsikring, hvor selskabet hæfter  

 umiddelbart over for skadelidte, forældes skadelidtes krav mod  

 selskabet efter de samme regler, som gælder for skadelidtes krav mod  

 skadevolderen.« 10. Overskriften til § 32 affattes således:
 Voldgiftsaftaler mv.
»Bistand ved forhandlinger med selskabet mv.« § 32. Det kan ikke gyldigt aftales, at den sikrede eller  

 forsikringstageren ved forhandlinger med selskabet ikke må lade sig  

 bistå af andre.
 11. I § 32 indsættes som stk. 3:
 Stk. 2. Aftale om, at den sikrede eller forsikringstageren  

 skal give personligt møde ved sådanne forhandlinger, kan ikke  

 gøres gældende, når dens opfyldelse ville være  

 forbundet med uforholdsmæssigt besvær eller bekostning.
»Stk. 3. Den sikrede kan i forbindelse med udenretlig  

 fremsættelse og opgørelse af krav mod selskabet kræve  

 rimelige og nødvendige udgifter til advokatbistand dækket af  

 selskabet.
Ved ansvarsforsikring finder 1. pkt. tilsvarende anvendelse med  

 hensyn til den skadelidtes erstatningskrav mod selskabet.« § 33. Meddelelser fra selskabet til forsikringstageren eller  

 den sikrede bliver først virksomme, når de modtages af denne,  

 medmindre det skyldes undladelse af at anmelde flytning eller andet forhold  

 hos modtageren, at meddelelsen ikke eller ikke rettidigt fremkommer, idet  

 retsvirkningen af meddelelsen da indtræder dagen efter, at den under  

 normale forhold ville være kommet den pågældende i  

 hænde.
Har forsikringstageren eller den sikrede bopæl i  

 Grønland, kommer det dog ikke selskabet til skade, at sådan  

 meddelelse som omhandlet i §§ 8, 13, stk. 1, 2. punktum, 14, 31 og  

 48 forsinkes eller ikke kommer frem, når meddelelsen er indleveret til  

 befordring med telegram eller post eller, hvor andet forsvarligt  

 befordringsmiddel benyttes, er indleveret til befordring dermed.
 12. I § 33, stk. 1, 2. pkt., ændres  

 »§§ 8, 13, stk. 1, 2. punktum, 14, 31 og 48« til: »§§ 8, 12,  

 stk. 1, 13, 31 og 48«.
Stk. 2. - - - § 51. Er der i forsikringsaftalen givet pålæg om  

 forholdsregler, der før forsikringsbegivenhedens indtræden skal  

 iagttages for at forebygge denne eller formindske skadens omfang, og har den  

 sikrede eller nogen, hvem det påhviler at påse forskrifternes  

 gennemførelse, gjort sig skyldig i forsømmelse med hensyn til  

 overholdelsen af sådant pålæg, har den sikrede kun krav mod  

 selskabet, når og for så vidt det må anses godtgjort, at  

 forsikringsbegivenhedens indtræden eller omfang ikke skyldes  

 overtrædelse af disse forskrifter.
 Stk. 2. Vidner undladelsen af at efterkomme forskrifterne om  

 en forsømmelighed, som lader befrygte, at forskriften også i  

 fremtiden vil blive overtrådt, eller er der i øvrigt grund til  

 at befrygte, at nye overtrædelser vil finde sted, kan selskabet opsige  

 aftalen med en uges   hvis forsikringstageren har bopæl i  

 Grønland, en måneds   varsel.
 13. § 51, stk. 2, ophæves.
 Stk. 3. Aftale, der går ud på i videre omfang end  

 angivet at fritage selskabet for ansvar, når sådanne forskrifter  

 overtrædes, er uden retsvirkning.
 Stk. 3 bliver herefter stk. 2.
 § 95. Når den sikredes erstatningspligt over for den  

 skadelidte er fastslået og erstatningens størrelse bestemt,  

 indtræder den skadelidte i den sikredes ret imod selskabet, for  

 så vidt han ikke er fyldestgjort.
 14. I § 95 indsættes efter stk. 1 som nyt  

 stykke:
»Stk. 2. Den skadelidte indtræder endvidere i den  

 sikredes ret imod selskabet, hvis skadelidtes krav på erstatning er  

 omfattet af sikredes konkurs, tvangsakkord eller gældssanering.
I det  

 omfang skadelidtes krav ikke er blevet dækket, kan det fulde krav  

 på erstatning rettes mod selskabet.
Selskabet skal i de i 1. pkt.  

 nævnte tilfælde uden ugrundet ophold underrette den sikrede om,  

 at det har modtaget et krav på erstatning.« Stk. 2. Har flere skadelidte krav på erstatningsydelsen  

 for en forsikringsbegivenhed, og overstiger deres for selskabet anmeldte krav  

 tilsammen, hvad selskabet er pligtigt at yde, skal de, for så vidt ikke  

 andet er vedtaget, fyldestgøres forholdsmæssigt.
 Stk. 2 bliver herefter stk. 3.
§ 2 I lov om erstatningsansvar, jf. lovbekendtgørelse nr. 750 af 4.  

 september 2002, som ændret ved lov nr. 35 af 21. januar 2003, foretages  

 følgende ændring:
§ 16. Godtgørelse og erstatning kan kræves betalt  

 1 måned efter, at skadevolderen har været i stand til at indhente  

 de oplysninger, der er fornødne til bedømmelse af erstatningens  

 størrelse.
Er det, forinden endelig opgørelse kan finde sted,  

 givet, at skadevolderen i alt fald skal betale en del af det krævede  

 beløb, kan denne del forlanges udbetalt efter reglerne i 1. pkt.
Et  

 sådant udbetalt beløb samt beløb, der er udbetalt som  

 midlertidig erhvervsevnetabserstatning, kan ikke senere kræves  

 tilbagebetalt eller modregnet i andre erstatningsposter.
 1. § 16, stk. 2, affattes således:
Stk. 2. Beløbet forrentes fra det tidspunkt, hvor det  

 kan kræves betalt efter stk. 1, med en årlig rente, der  

 svarer til den til enhver tid fastsatte officielle diskonto med et  

 tillæg på 5 pct.
Justitsministeren kan hvert andet år efter  

 forhandling med Danmarks Nationalbank og Økonomi- og  

 Erhvervsministeriet ændre renten.
»Stk. 2. Beløbet forrentes fra det tidspunkt, hvor det  

 kan kræves betalt efter stk. 1, med en årlig rente, der  

 svarer til den fastsatte referencesats med et tillæg på 7 pct.  

 Som referencesats anses i denne lov den officielle udlånsrente, som  

 Nationalbanken har fastsat henholdsvis pr. den 1. januar og den 1. juli det  

 pågældende år.
Justitsministeren kan hvert andet år  

 efter forhandling med Danmarks Nationalbank og Økonomi- og  

 Erhvervsministeriet ændre renten, dog således at det i 1. pkt.  

 nævnte tillæg ikke kan fastsættes til mindre end 7  

 pct.« § 3 I lov om kreditaftaler, jf. lov nr. 398 af 13. juni 1990, som ændret  

 senest ved § 3 i lov nr. 442 af 31. maj 2000, foretages følgende  

 ændring:
 1. § 23, stk. 1, affattes således:
 § 23. Er kreditomkostningerne ikke oplyst i overensstemmelse  

 med § 9, stk. 1, nr. 3, skal forbrugeren højst betale  

 lånebeløbet og en årlig rente af den til enhver tid  

 værende restgæld, der svarer til Nationalbankens diskonto med et  

 tillæg på 6 pct.
»§ 23. Er kreditomkostningerne ikke oplyst i overensstemmelse  

 med § 9, stk. 1, nr. 3, skal forbrugeren højst betale  

 lånebeløbet og en årlig rente af den til enhver tid  

 værende restgæld, der svarer til den fastsatte referencesats med  

 et tillæg på 5 pct.
Som referencesats anses i denne lov den  

 officielle udlånsrente, som Nationalbanken har fastsat henholdsvis pr.  

 den 1. januar og den 1. juli det pågældende år.« Stk. 2. - - - Stk. 3. - - - Stk. 4. - - - (Ved bekendtgørelse nr. 896 af 21. december 1990 er tillægget  

 fastsat til 5 pct.) § 4 Stk. 1. Loven træder i kraft den 1. juli 2004, jf. dog  

 stk. 3 og 4.
 Stk. 2. Lovens § 1, nr. 3-4, 8 og 10-11, finder  

 anvendelse på forsikringsbegivenheder, der indtræder efter lovens  

 ikrafttræden, og § 1, nr. 5, på præmie, der forfalder  

 til betaling efter lovens ikrafttræden. § 1, nr. 7, 9 og 14,  

 finder anvendelse på skader, der indtræder efter lovens  

 ikrafttræden.
 Stk. 3. Lovens § 1, nr. 6, og § 2 træder i  

 kraft den 1. juli 2003 og gælder for rente af krav, der kan  

 kræves betalt denne dato eller senere.
 Stk. 4. Lovens § 3 træder i kraft den 1. juli 2003  

 og gælder for kreditaftaler, der indgås efter  

 ikrafttrædelsen.
§ 5 Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 afvigelser, som de særlige færøske og grønlandske  

 forhold tilsiger.
