Fremsat den 30. marts 2000 af socialministeren  

 (Henrik Dam Kristensen) Forslag til Lov om ændring af lov om social service  

 og lov om retssikkerhed og administration på det sociale  

 område (Styrkelse af den særlige støtte til  

 børn og unge og om dispensationsadgang ved nedsættelse af  

 børn og unge-udvalg) § 1 I lov om social service, jf. lovbekendtgørelse nr. 26 af 17. januar  

 2000, foretages følgende ændringer:
 1. I § 32, stk. 2, 1. pkt., ændres »i eget miljø« til:  

»i hjemmet eller i det nære  

 miljø«.
 2. I § 32 indsættes som stk. 5:
» 3. Efter § 33 og før overskriften til  

§ 34 indsættes:
» § 33 a.
Hvis en familie med et eller flere børn under  

 18 år flytter fra én kommune til en anden kommune, og  

 fraflytningskommunen finder, at et eller flere børn har behov for  

 særlig støtte, skal fraflytningskommunen underrette  

 tilflytningskommunen herom.« 4. Overskriften til § 35 affattes således:
» 5. I § 35 indsættes efter stk. 2 som nyt  

 stykke:
» Stk. 3 bliver herefter stk. 4.
 6. Efter § 37 indsættes efter overskriften »Undersøgelser«:
» Stk. 2. Et af gruppens medlemmer udpeges som ansvarlig  

 for at koordinere indsatsen over for det enkelte barn og den enkelte  

 unge.« 7. I § 38 stk. 1, 4. pkt., indsættes efter »andre«: », jf. § 37 a«.
 8. § 40, stk. 1, 2. pkt., affattes således:
» 9. I § 40, stk. 2, nr. 5, udgår: »andet«.
 10. § 40, stk. 2, nr. 7, affattes  

 således:
»7)	at udpege en fast kontaktperson for barnet eller den unge og for  

 hele familien,« 11. I § 40, stk. 2, nr. 11, ændres »andet« til: »et«.
 12. I § 40, stk. 2, indsættes som nr.  

 12:
» 13. Efter § 40 indsættes:
» 14. I § 42, stk. 1, 2. pkt., ændres »når det må anses for godtgjort« til: »når der er  

 begrundet formodning for «.
 15. Efter § 42 indsættes:
» Stk. 2. En afgørelse efter stk. 1 kan  

 træffes foreløbigt efter reglerne i § 45, når  

 betingelserne herfor er opfyldt.
§ 42 b.
Uanset at betingelserne i § 42 ikke er opfyldt,  

 kan børn og unge-udvalget i ganske særlige tilfælde  

 beslutte, at barnet eller den unge skal være anbragt uden samtykke,  

 hvis barnet eller den unge efter længere tids anbringelse efter  

 § 40, stk. 2, nr. 11, eller § 42 har fået en sådan  

 tilknytning til anbringelsesstedet, at det må antages, at hjemtagelsen  

 kan skade barnets eller den unges sundhed eller udvikling.
For en ung, der er  

 fyldt 15 år, kan en afgørelse efter 1. pkt. kun træffes,  

 når den unge erklærer sig enig i anbringelsen.
En anbringelse  

 efter 1. pkt. kan kun opretholdes efter den unges fyldte 15. år,  

 når den unge erklærer sig enig i anbringelsen.
Stk. 2. En afgørelse efter stk. 1 kan  

 træffes foreløbigt efter reglerne i § 45, når  

 betingelserne herfor er opfyldt.« 16. § 43 affattes således:
 »§ 43. Hvis barnet eller den unge ikke har været anbragt  

 uden for hjemmet inden for det seneste år før datoen for den  

 aktuelle anbringelse, eller hvis barnet eller den unge er anbragt uden for  

 hjemmet efter § 42 b, forudsætter opretholdelse af en  

 foranstaltning efter § 42 eller § 42 b ud over et år fra  

 børn og unge-udvalgets afgørelse fornyet afgørelse i  

 udvalget.
 Stk. 2. Hvis barnet eller den unge har været  

 anbragt uden for hjemmet inden for det seneste år før datoen for  

 den aktuelle anbringelse, forudsætter opretholdelse af en  

 foranstaltning efter § 42 ud over 2 år fra børn og  

 unge-udvalgets afgørelse fornyet afgørelse i udvalget.
Stk. 3. Er sagen efter stk. 1 og 2 indbragt for  

 Ankestyrelsen eller forelagt landsretten eller Højesteret, regnes  

 fristen fra den endelige afgørelse eller dom.
Uanset bestemmelsen i  

 stk. 1 og 2, kan børn og unge-udvalget, Ankestyrelsen eller retten  

 fastsætte en kortere frist for fornyet behandling i udvalget.
Stk. 4. Børn og unge-udvalget kan ved  

 afgørelser efter §§ 42 og 42 b undtagelsesvis fastsætte en  

 længere frist end nævnt i stk.1-3, når de forhold, der  

 ligger til grund for afgørelsen, med overvejende sandsynlighed  

 må antages at vedvare ud over fristen.
Samme beføjelse har  

 Ankestyrelsen og retten.
Stk. 5. Stk. 1-4 finder tilsvarende anvendelse ved  

 afgørelser, som Ankestyrelsen træffer efter § 47, stk.  

 3.« 17. I § 45, stk. 1, indsættes efter »§§ 39, 42,«: »42 a, 42 b,«.
 18. I § 45, stk. 4, indsættes efter 2.  

 pkt.:
» 19. § 46, stk. 1 og 2, affattes således:
» Stk. 2. Kommunen træffer afgørelse om  

 hjemgivelse, uanset om barnet eller den unge er anbragt uden for hjemmet  

 efter § 40, stk. 2, nr. 11, §§ 42, 42 a eller 42 b.
Hvis kommunen  

 træffer afgørelse om hjemgivelse af et barn eller en ung, der er  

 anbragt efter § 42 eller § 42 b, skal kommunen umiddelbart  

 orientere børn og unge-udvalget herom.
Hvis kommunen ikke kan  

 imødekomme en begæring om hjemgivelse, forelægges sagen  

 til afgørelse i børn og unge-udvalget, jf. §§ 42, og 42  

 b.« 20. I § 46, stk. 4, indsættes efter »i samarbejde med den unge«:  

»senest 6 måneder«.
 21. I § 47, stk. 3, indsættes efter »42«: »42 a, 42 b«.
 22. § 48 affattes således:
» Stk. 2. Kommunen har mod behørig legitimation og  

 uden  retskendelse adgang til forældremyndighedens indehavers bolig,  

 rum eller gemmer for at eftersøge og medtage et barn eller en ung med  

 henblik på at fuldbyrde de i stk. 1 nævnte afgørelser.
Stk. 3. Politiet yder bistand  til kommunen ved  

 udøvelsen af beføjelser efter stk. 2. Socialministeren  

 fastsætter efter aftale med justitsministeren nærmere regler  

 herom.« 23. § 55, stk. 2, affattes således:
» 24. I § 55 indsættes som stykke 3 og 4:
» Stk.4. Er anbringelsen sket efter § 42, og kan samtykke til  

 ændret anbringelsessted ikke opnås, kan anbringelsesstedet  kun  

 ændres ved, at der træffes fornyet afgørelse efter  

 § 42. Forældremyndighedens indehaver og den unge, der er fyldt 15  

 år, kan dog meddele samtykke til, at der ikke skal træffes  

 fornyet afgørelse efter § 42.« 25. I § 58, stk. 1, indsættes efter »kapitel 8«: »og forinden der træffes afgørelse i en sag  

 om ophør af en anbringelse «.
 26. I § 58, stk. 2, indsættes efter »foranstaltning«: »og til spørgsmålet om ophør af  

 anbringelsen« .
 27. Efter § 58 og før overskriften til  

§ 59 indsættes:
» § 58 b.
Socialministeren kan fastsætte regler om, at  

 kommunen og amtskommunen skal træffe beslutninger om indhold og  

 udførelse af støtte efter kapitel 8.« 28. Overskriften til § 59 affattes således:
» 29. I § 59, nr. 2, indsættes efter »utilstrækkelige«:  

»eller uanvendelige«.
 30. Efter § 59 indsættes:
» 1)	grundlaget for at betingelserne i § 42 a anses for opfyldt, 2)	de forhold i familien og hos barnet eller den unge eller i dennes  

 omgivelser, som i en hjemtagelsesperiode på op til 3 måneder kan  

 bidrage til at klare vanskelighederne, 3)	den plan for anbringelsen, jf. § 53, stk. 2, herunder den  

 støtte og de initiativer, som er påtænkt for barnet eller  

 den unge og dennes familie i hjemtagelsesperioden og i tiden derefter, og 4)	barnets eller den unges holdning til den påtænkte  

 foranstaltning.
§ 59 b.
En indstilling om anbringelse uden for hjemmet efter  

 § 42 b skal indeholde en redegørelse for 1)	grundlaget for at betingelserne i § 42 b anses for opfyldt, 2)	de forhold i anbringelsesstedet og hos barnet eller den unge eller i  

 dennes omgivelser og de forhold i barnets eller den unges familie, som kan  

 bidrage til at undgå alvorlige problemer for barnet eller den unge,  

 og 3)	barnets eller den unges holdning til den påtænkte  

 foranstaltning.« 31. § 60, stk. 1, affattes således:
» 1)	gennemførelse af en undersøgelse som nævnt i  

 § 39, 2)	anbringelse uden for hjemmet efter § 42, 3)	opretholdelse af en anbringelse i op til 3 måneder efter  

 § 42 a, 4)	opretholdelse af en anbringelse efter § 42 b, 5)	opretholdelse af en anbringelse efter § 43, 6)	gennemførelse af lægelig undersøgelse eller  

 behandling efter § 44, 7)	godkendelse af en foreløbig afgørelse efter § 45,  

 stk. 3, 8)	ændring af anbringelsessted efter § 55, stk. 3 eller 4,  

 jf. § 42, 9)	afbrydelse af forbindelsen m.v. efter § 57, stk. 3 og 10)	brev og telefonkontrol, jf. § 108, stk. 2.« 32. I § 60, stk. 3, ændres »stk. 1, nr. 1-6« til: »stk. 1, nr. 1-8«.
 33. § 62, stk. 1, affattes således:
» 1)	gennemførelse af en undersøgelse efter § 39, 2)	anbringelse uden for hjemmet efter § 42, 3)	opretholdelse af en anbringelse i op til 3 måneder efter  

 § 42 a, 4)	opretholdelse af en anbringelse efter § 42 b, 5)	opretholdelse af en anbringelse efter § 43, 6)	gennemførelse af lægelig undersøgelse eller  

 behandling efter § 44, 7)	godkendelse af en foreløbig afgørelse efter § 45,  

 stk. 3, 8)	ændring af anbringelsessted efter § 55, stk. 3 eller 4,  

 jf. § 42, 9)	afbrydelse af forbindelsen m.v. efter § 57, stk. 3, 10)	flytning eller hjemtagelse efter § 64, stk. 4, 11)	brev- og telefonkontrol efter § 108, stk. 2, og 12)	anbefaling til Den Sociale Ankestyrelse af adoption uden samtykke,  

 jf. adoptionsloven.« 34. I § 62, stk. 4, 1. pkt., ændres: »og § 108, stk. 2,« til:  

»§ 108, stk. 2, samt afgørelse om  

 anbefaling af adoption, jf. stk. 1, nr. 12,«.
 35. Efter § 62 indsættes før kapitel  

 10:
» Tilbud til unge fra 18 til 21 år § 62 a.
Kommunen yder hjælp efter stk. 2 og 3 til unge i  

 alderen fra 18 til 21 år, når det må anses for at  

 være af væsentlig betydning af hensyn til den unges behov for  

 støtte, og hvis den unge er indforstået hermed.
 Stk. 2. Kommunen kan træffe afgørelse om, at  

 en tildelt personlig rådgiver eller en fast kontaktperson, jf.  

 § 40, stk. 2, nr. 6 og 7, kan opretholdes.
Stk. 3. Til unge, der er eller var anbragt uden for  

 hjemmet i et anbringelsessted efter reglerne i kapitel 8 umiddelbart inden  

 det fyldte 18. år, kan kommunen træffe afgørelse  

 om, 1)	at døgnophold i et anbringelsessted, jf. §§ 49 og 51,  

 kan opretholdes, 2)	at udpege en personlig rådgiver for den unge, jf. § 40,  

 stk. 2, nr. 6, 3)	at udpege en fast kontaktperson for den unge, jf. § 40, stk. 2,  

 nr. 7, 4)	at etablere en udslusningsordning i det hidtidige  

 anbringelsessted.
 Stk. 4. Tilbud efter stk. 2 og 3 skal ophøre,  

 når de ikke længere opfylder deres formål under hensyn til  

 den unges behov for støtte, eller når den unge fylder 22  

 år.
§ 62 b.
Den unge betaler for døgnophold efter § 62  

 a, stk. 3, nr. 1, og for udslusningsophold efter § 62 a, stk. 3, nr. 4,  

 efter regler, der fastsættes af socialministeren.« 36. I § 108, stk. 1, indsættes som 3.  

 pkt.:
» 37. I § 123, stk. 1, 2. pkt., ændres »§ 42« til: »§§ 42 eller 42 b«.
 38. I § 123, stk. 4, indsættes som 2.  

 pkt.:
» 39. I § 124, stk. 1, indsættes efter »afgørelser efter«:  

»§ 47, stk. 3, og«.
 40. I § 131, stk. 5, 1. pkt., indsættes efter  

»§ 40, stk. 2«: »,  

 § 40 a og tilbud efter § 62 a«.
 41. I § 133, stk. 2, indsættes efter »§ 40, stk. 2, nr. 1-10,«: »§ 40, stk. 2, nr. 12, § 40 a, § 62 a,  

 stk. 2, og stk. 3, nr. 2 og 3 «.
§ 2 I lov om retssikkerhed og administration på det sociale  

 område, jf. lovbekendtgørelse nr. 540 af 21. juli 1998, som  

 ændret senest ved lov nr. 394 af 2. juni 1999, foretages  

 følgende ændring:
 1. I § 21, stk. 1, indsættes som 2.  

 pkt.:
» § 3 Stk. 1. Loven træder i kraft den 1. januar 2001,  

 jf. dog stk. 2. Sager der ikke er endelig afgjort inden den 1. januar 2001,  

 behandles efter de gældende regler.
 Stk. 2. § 2 træder i kraft dagen efter  

 bekendtgørelsen i Lovtidende.
Bemærkninger til lovforslaget Almindelige bemærkninger 1.
Baggrund og formål 2.
Gældende ret 2.1.
Støtten ydes til barnets bedste 2.2.
Tidlig indsats 2.2.1.
Underretningspligt 2.2.2.
Tværfagligt samarbejde 2.2.3.
Tidlig anbringelse 2.3.
Kontinuitet i anbringelsen 2.3.1.
Hjemtagelse 2.3.2.
Tidsperspektivet for en  

 foranstaltning 2.3.3.
Frister for genoptagelse af  

 tvangsanbringelsessager 2.3.4.
Prøvelse af anbringelsesgrundlag ved  

 ændring af anbringelsessted uden samtykke 2.4.
Tilbud til de over 18-årige 2.4.1 Forlængelse ud over det 18. år af  

 ophold i et anbringelsessted 2.4.2.
 Ophold i et botilbud mv.
 3.
Lovforberedelsen 3.1.
 Socialministeriets overvejelser mv.
 3.2.
 Indstillinger fra myndigheder, organisationer mv.
 4.
Lovforslaget 4.1.
 Internationale konventioner mv.
 4.2.
Formål 4.2.1.
Støtten ydes til barnets bedste 4.2.2.
Formålet med særlig støtte  

 til børn og unge 4.3.
Styrkelse af den tidlige indsats 4.3.1.
Tværkommunal underretningspligt 4.3.2.
Enkeltpersoners underretningspligt 4.3.3.
Tværfagligt samarbejde 4.3.4.
Anbringelse uden for hjemmet 4.4.
Kontinuitet i anbringelsen 4.4.1.
Støtteperson til forældre, hvis børn er  

 anbragte 4.4.2.
Hjemtagelsesperiode 4.4.3.
Fortsat anbringelse 4.4.4.
Ændring af anbringelsessted uden  

 samtykke 4.5.
Tidsperspektivet for en tvangsanbringelse 4.5.1.
Kompetence til at hjemgive 4.5.2.
Fristforlængelse for genoptagelse 4.6.
Tilbud særligt rettet mod de  

 utilpassede unge 4.7.
Tilbud til de over 18-årige 4.8.
Øget kvalitet i sagsbehandlingen 4.9.
Øvrige ændringer 4.10 Yderligere initiativer 4.10.1.
Efteruddannelse 4.10.2.
Evaluering 4.11.
Administrative konsekvenser for det  

 offentlige 4.12.
Økonomiske konsekvenser for det  

 offentlige 4.13.
Erhvervsmæssige og  

 miljømæssige konsekvenser 4.14.
Forholdet til EU-retten 4.15.
Skematisk fremstilling af lovforslagets konsekvenser i  

 hovedtræk Formålet med lovforslaget er at sikre, at  

 støtte til børn og unge med særlige behov ydes til  

 barnets bedste og at understrege betydningen af en tidlig indsats og af  

 stabile anbringelsesforløb.
 Der har været og er løbende debat om,  

 hvorvidt samfundets indsats over for børn og unge, der har brug for  

 støtte, er tilstrækkelig, og om børn og unges  

 retssikkerhed og dermed også retsbeskyttelse er tilstrækkelig  

 sikret.
Reglerne om særlig støtte til børn og  

 unge findes i servicelovens kapitel 8. Reglerne, der indførtes i den  

 dagældende bistandslov den 1. januar 1993, bygger på hensynet til  

 forældres og børns retssikkerhed og børn og unges  

 retsbeskyttelse.
Reglerne bygger i vidt omfang på betænkning nr.  

 1212, 1990, afgivet af udvalget om de retlige rammer for indsatsen over for  

 børn og unge (Graversen-udvalget) Ved retssikkerhed forstået som et retligt værn  

 mod uberettigede indgreb i familieforhold sigtede man i Graversen-udvalget  

 til, at barnet og den unge og forældrene ofte har overensstemmende  

 interesser i at blive beskyttet mod det offentliges magtfordrejning eller  

 magtfuldkommenhed.
Der blev samtidig i udvalget peget på, at udbyggede  

 retssikkerhedsgarantier kan være ensbetydende med en ensidig  

 varetagelse af forældreinteresser på bekostning af  

 børnene.
Det er ikke altid børn og forældre har  

 sammenfaldende interesser.
Børn og forældre kan have  

 fælles interesser i retssikkerhed, men børn kan tillige have  

 behov for retsbeskyttelse, det vil fx sige et retligt værn imod  

 overgreb og imod opvækstvilkår, der skader dets sundhed eller  

 udvikling.
Diskussionen om børns retssikkerhed og  

 retsbeskyttelse er blevet aktualiseret igennem 1990-erne, bl.a. som  

 følge af Danmarks ratifikation den 19. juli 1991 af FN´s Konvention om  

 Barnets Rettigheder (Børnekonventionen). Børnekonventionens  

 bærende ide om, hvad der er til barnets bedste afspejles direkte i  

 lovgivningen om særlig støtte til børn og unge.
Debatten  

 om børn og unges rettigheder har ligeledes ført til en  

 permanentgørelse af Børnerådet.
 Bl.a. resultater af undersøgelser, status på  

 Regeringens handlingsplan for de svagest stillede børn og unge 1994,  

 konkrete sager, der har været fremme i offentligheden, meldinger fra  

 politikere, fagpersoner og andre, har vist behov for at styrke indsatsen  

 på området for støtte til børn og unge.
 Regeringen har på denne baggrund fundet det  

 afgørende at fremsætte et lovforslag, der i højere grad  

 kan sikre, at støtten ydes til barnets bedste, at den tidlige indsats  

 overfor barnet styrkes, at muligheden for kontinuitet i anbringelserne  

 forbedres og at tidsperspektiverne i anbringelserne skaber større  

 stabilitet for barnet og den unge.
Et hovedsigte med lovforslaget er, at der skal sikres  

 bedre og mere stabile opvækstvilkår for den lille gruppe af  

 børn og unge, der er mest udsatte eller omsorgssvigtede.
Der skal  

 sættes ind med forebyggende foranstaltninger så tidligt som  

 muligt, for at få løst problemerne, mens de er små.
En  

 anbringelse skal ske så tidligt som muligt, hvor den er den  

 nødvendige og rigtige foranstaltning.
Støtten til  

 forældrene skal styrkes under barnets eller den unges anbringelse, og  

 der skal sikres et så stabilt anbringelsesforløb som muligt,  

 når først barnet eller den unge er anbragt uden for hjemmet.  

 Formålet er ikke at lægge op til flere anbringelser på  

 bekostning af den forebyggende indsats generelt.
Herudover har regeringen fundet det væsentligt at  

 øge mulighederne for en mere glidende overgang til  

 voksentilværelsen for de mest udsatte unge.
Flere politikere,  

 organisationer, fagpersoner og andre har henledt opmærksomheden  

 på problemer som unge - tidligere anbragte - har i forbindelse med  

 overgangen fra ophold i et anbringelsessted til ophold i selvstændig  

 bolig.
2. Gældende ret 2.1. Støtten ydes til barnets bedste Efter servicelovens § 32 er formålet med at yde  

 støtte til børn og unge med særlige behov at skabe de  

 bedst mulige opvækstvilkår med samme muligheder for personlig  

 udfoldelse, udvikling og sundhed, som andre unge har.
Støtten ydes  

 tidligt og sammenhængende, så begyndende problemer hos barnet  

 eller den unge så vidt muligt kan afhjælpes i eget miljø.  

 Støtten udformes ud fra en konkret vurdering af barnets eller den  

 unges og familiens forhold.
Barnets eller den unges synspunkter skal altid  

 inddrages og efter alder og modenhed tillægges passende vægt.  

 Problemerne skal så vidt muligt løses i samarbejde med familien  

 og med dennes medvirken.
Ved valg af foranstaltning bør det  

 tilstræbes, at barnet eller den unge kan blive i hjemmet.
2.2. Tidlig indsats 2.2.1. Underretningspligt Efter servicelovens § 6 fører kommunen tilsyn  

 med forholdene for børn og unge under 18 år i kommunen.
Alle der  

 får kendskab til, at et barn eller en ung under 18 år  

 udsættes for vanrøgt eller nedværdigende behandling eller  

 lever under forhold, der bringer dets sundhed eller udvikling i fare, har  

 pligt til at underrette kommunen, ligesom personer, der udøver  

 offentlig tjeneste eller hverv, skal underrette kommunen, hvis de under  

 udøvelsen af tjenesten eller hvervet får kendskab til forhold,  

 der giver formodning om, at et barn eller en ung under 18 år har behov  

 for særlig støtte.
2.2.2. Tværfagligt samarbejde Hvis det må antages, at et barn eller en ung  

 trænger til særlig støtte, skal kommunen sørge for,  

 at barnets eller en unges forhold undersøges, herunder inddrage  

 fagfolk, som allerede har viden om barnets eller den unges og familiens  

 forhold, fx sundhedsplejersker, pædagoger, psykologer eller  

 lærere.
2.2.3.Tidlig anbringelse Når det må anses for at være af  

 væsentlig betydning af hensyn til et barns eller en ungs særlige  

 behov for støtte, skal kommunen fra begyndelsen vælge den eller  

 de foranstaltninger, som må anses for mest formålstjenlige i  

 forhold til de afdækkede problemer.
Der skal således efter  

 undersøgelsen af forholdene træffes beslutning om en anbringelse  

 som den første foranstaltning, hvis det i den konkrete situation  

 vurderes at være til barnets bedste.
I forbindelse med en indstilling  

 fra kommunen til børn og unge-udvalget om anbringelse uden for hjemmet  

 uden samtykke, skal indstillingen bl.a. indeholde en redegørelse for  

 grundlaget for at betingelserne for en sådan anbringelse anses for  

 opfyldt, for de foranstaltninger, der har været iværksat eller  

 tilbudt familien og grundene til, at foranstaltninger af denne karakter nu  

 må anses for utilstrækkelige.
Det er bl.a. en betingelse for anbringelse uden for  

 hjemmet uden samtykke, at det må anses for godtgjort, at problemerne  

 ikke kan løses i hjemmet.
Denne betingelse skal ses i sammenhæng  

 med de krav, der stilles til redegørelsen for den undersøgelse,  

 der ligger til grund for iværksættelse af eventuelle  

 foranstaltninger, herunder at der skal ske en grundig vejledning af  

 forældremyndighedsindehaveren, og at der skal gives oplysninger om  

 alternative hjælpemuligheder.
2.3. Kontinuitet i anbringelsen 2.3.1. Hjemtagelse Kommunen skal udarbejde en plan i alle anbringelsessager.  

 Planen skal angive formålet med anbringelsen og under hensyn til dette  

 formål tillige angive anbringelsens forventede varighed, særlige  

 forhold vedrørende barnets eller den unges pleje, behandling,  

 uddannelse mv.
Planen skal endvidere angive, hvilke former for støtte,  

 der selvstændigt skal iværksættes over for familien i  

 forbindelse med at barnet eller den unge opholder sig uden for hjemmet og i  

 tiden efter barnets eller den unges hjemgivelse.
Det skal senest 3 måneder efter at barnet eller den  

 unge har fået ophold uden for hjemmet vurderes, om planen skal  

 revideres.
Herefter skal en sådan vurdering ske med højst 6  

 måneders mellemrum.
Forældre til børn og unge, der er frivilligt  

 anbragt, kan tilbagekalde samtykket til anbringelsen når som helst.  

 Barnet eller den unge kan herefter hjemtages, med mindre betingelserne for en  

 anbringelse uden samtykke er opfyldt.
Hvis barnets eller den unges  

 øjeblikkelige behov ikke kan afvente, at sagen behandles i børn  

 og unge-udvalget, kan en afgørelse om fx anbringelse uden for hjemmet  

 uden samtykke træffes foreløbigt af formanden for børn og  

 unge-udvalget.
2.3.2. Tidsperspektivet for en foranstaltning Foranstaltninger efter kapitel 8 - det gælder  

 også anbringelser - skal ophøre, når formålet er  

 nået, når de ikke længere opfylder deres formål under  

 hensyn til barnets eller den unges særlige behov, eller når den  

 unge fylder 18 år.
Det er kommunen der træffer afgørelse  

 om hjemgivelse.
Hvis den unge er indforstået med det, kan visse  

 foranstaltninger opretholdes, indtil den unge fylder 20 år.
 Forud for en hjemgivelse fra et anbringelsessted, skal  

 kommunen så vidt muligt i samarbejde med forældremyndighedens  

 indehaver og barnet eller den unge i planen angive den videre indsats i  

 forbindelse med hjemgivelsen.
 Hvis kommunen ikke kan imødekomme en begæring  

 om hjemgivelse, forelægges sagen til afgørelse i børn og  

 unge-udvalget efter reglerne om anbringelse uden samtykke.
 Der henvises til afsnit 2.4. om tilbud til de over  

 18-årige.
2.3.3. Frister for genoptagelse af tvangsanbringelsessager En opretholdelse af en anbringelse uden samtykke ud over 1  

 år fra børn og unge-udvalgets afgørelse eller den seneste  

 endelige afgørelse eller dom forudsætter en fornyet  

 afgørelse i børn og unge-udvalget.
De kompetente myndigheder,  

 det vil sige børn og unge-udvalget, Den Sociale Ankestyrelse og  

 landsretten, har mulighed for at fastsætte en kortere frist for fornyet  

 behandling i udvalget.
 De kompetente myndigheder kan undtagelsesvis  

 fastsætte en længere frist, når de forhold, der ligger til  

 grund for afgørelsen med stor sikkerhed må antages at vedvare ud  

 over fristen og hensynet til barnet eller den unge afgørende tilsiger  

 at fristen forlænges.
2.3.4. Prøvelse af anbringelsesgrundlag ved ændring af  

 anbringelsessted uden samtykke Det er en betingelse for at ændre et  

 anbringelsessted, at forældremyndighedens indehaver og den unge, der er  

 fyldt 15 år giver samtykke til at anbringelsesstedet ændres.
Det  

 gælder, uanset om der er tale om en anbringelse med eller uden  

 samtykke.
Hvis der ikke kan opnås samtykke til en ændring af  

 anbringelsesstedet, kan anbringelsesstedet kun ændres ved, at der  

 træffes en afgørelse eller en fornyet afgørelse i  

 børn og unge-udvalget om, at anbringelsesgrundlaget for en anbringelse  

 uden samtykke efter § 42 er eller fortsat er opfyldt.
Det er kommunen,  

 der træffer afgørelse om valg af anbringelsessted i  

 overensstemmelse med planen for det enkelte barn eller den enkelte unge.
Det  

 gælder både typen af anbringelsesstedet og det konkrete valg.  

 Kommunens afgørelse om valg mellem forskellige typer af  

 anbringelsessteder kan indbringes for det sociale nævn.
2.4. Tilbud til de over 18-årige Som hovedregel ophører foranstaltninger efter  

 kapitel 8 senest når den unge fylder 18 år.
Hvis den unge er  

 indforstået med det, kan foranstaltninger i form af en personlig  

 rådgiver, en fast kontaktperson eller døgnophold i familiepleje,  

 opholdssted eller institution dog opretholdes, indtil den unge fylder 20  

 år.
Forud for ophør af en anbringelse ved det fyldte  

 18. år skal det i planen, der er lagt for anbringelsen, angives hvilken  

 form for støtte og vejledning, der ydes den unge med hensyn til  

 boligforhold, uddannelse og arbejde samt personlig rådgivning.
I planen  

 anføres endvidere særlige forhold i forbindelse med selve  

 udslusningen fra anbringelsesstedet.
 18-års aldersgrænsen i servicelovens regler  

 for børn og unge tilsigter ikke, at støtten til de unge over 18  

 år nødvendigvis skal bortfalde, hvis foranstaltningerne ikke  

 forlænges udover det 18. år, men at der for dem, som fortsat har  

 behov for særlig støtte, skal ydes hjælp efter de  

 muligheder, der er i såvel aktiv- som serviceloven for over  

 18-årige.
2.4.1. Forlængelse ud over det 18. år af ophold i et  

 anbringelsessted Unge, der er anbragt uden for hjemmet inden det 18.  

 år og hvis ophold forlænges, forsørges normalt fortsat af  

 det offentlige.
I disse tilfælde er der normalt ikke sket en  

 sådan ændring i pågældendes forhold, at der udbetales  

 kontanthjælp.
Det er efter aktivloven en forudsætning for at  

 kunne modtage tilbud om aktivering, at den unge er berettiget til at modtage  

 kontanthjælp.
Der har dog vist sig en varierende praksis i kommunerne  

 for så vidt angår spørgsmålet om udbetaling af  

 kontanthjælp i disse situationer.
I tilfælde, hvor fx ophold på en  

 døgninstitution suppleres med foranstaltninger uden for institutionen,  

 afholdes udgiften som hovedregel over døgninstitutionens drift,  

 ligesom der fortsat ud over det 18. år udbetales lommepenge,  

 arbejdsvederlag mv.
De unge har pligt til at bidrage til udgifterne ved  

 opholdet efter kommunens afgørelse.
Det gælder også, hvis  

 den unge har indtægter ved eget arbejde, førtidspension, afkast  

 af formue mv.
Den unge skal have et beløb til rådighed, der kan  

 dække de særlige behov, som denne aldersgruppe har.
 2.4.2. Ophold i et botilbud mv.
Unge over 18 år i et botilbud efter servicelovens  

 regler for voksne vil i almindelighed være berettiget til  

 kontanthjælp som udeboende, hvis de i øvrigt opfylder  

 betingelserne herfor.
Det forudsættes, at de som  

 kontanthjælpsmodtagere skal betale for opholdet.
Der er efter aktivloven en række redskaber til  

 rådighed, fx jobtræning eller særligt tilrettelagte  

 uddannelsesaktiviteter, ligesom der kan gives tilbud om  

 beskæftigelsesfremmende foranstaltninger.
Endvidere kan en revalidering  

 bidrage til, at en person med begrænsninger i arbejdsevnen fastholdes  

 eller kommer ind på arbejdsmarkedet.
Efter serviceloven er der en række  

 hjælpemuligheder til rådighed for de svage grupper af unge over  

 18 år.
De forskellige botilbud, tilbud om personlig bistand,  

 aktivitets- og samværstilbud mv. kan sammensættes til en  

 støtte, som er afpasset efter den enkeltes behov.
Servicelovens regler  

 om tilbud, herunder botilbud, jf. kapitel 18, finder anvendelse overfor unge  

 over 18 år, der opfylder betingelserne herfor.
Tilbudene kan ydes  

 uanset boform, det vil sige også i anbringelsessteder for børn  

 og unge.
Kommunen kan tilbyde midlertidige ophold i boformer til  

 personer, som på grund af betydelig nedsat fysisk eller psykisk  

 funktionsevne eller særlige sociale problemer, har behov for  

 sådan et ophold, og som ikke er omfattet af lovens andre botilbud.  

 Denne bestemmelse har til formål at sikre, at kommunerne fortsat kan  

 tilbyde midlertidige ophold, herunder weekendophold, til personer med behov  

 for aflastning, optræning, afprøvning af fremtidige  

 bomuligheder, udslusning mv.
Tilbud om ophold i en boform med henblik  

 på midlertidigt ophold er således beregnet til at afhjælpe  

 problemer, der normalt ikke kan løses ved ophold i en almindelig  

 bolig, selv om der er mulighed for støtte efter den sociale  

 lovgivning.
Endvidere har amtskommunerne pligt til at sørge for  

 midlertidige botilbud til voksne personer med nedsat psykisk funktionsevne  

 eller særlige sociale problemer.
Det kan dels være personer med  

 stofmisbrug som hovedproblem, dels personer med andre  

 adfærdsmæssige problemer af psykisk eller social karakter.
Reglerne om handleplaner for voksne fremgår af  

 servicelovens § 111. Normalt vil den unge ikke falde ind under denne  

 bestemmelse på grund af det hidtidige institutionsophold, men kommunen  

 har mulighed for at fortsætte anbringelsesplanen i en handleplan efter  

 lovens bestemmelse.
Reglerne om handleplaner for voksne kan således  

 også finde anvendelse, når den unge fylder 18 år, hvis  

 kommunen finder, at den unge opfylder betingelserne herfor.
3. Lovforberedelsen 3.1. Socialministeriets overvejelser mv.
 Som det er nævnt ovenfor under punkt 1 om forslagets  

 baggrund og formål, har såvel konkrete sager som resultater af  

 undersøgelser, redegørelser mv. og meldinger fra politikere,  

 fagpersoner og andre vist et behov for at styrke indsatsen for børn og  

 unge med særlige behov.
 Denne offentlige debat har været et vigtigt element  

 for det lovforberedende arbejde, som har taget udgangspunkt i, at regeringens  

 børneudvalg i 1994 fremlagde en handlingsplan for de svagest stillede  

 børn og unge.
 I handlingsplanen blev bl.a. peget på behovet for et  

 tættere samarbejde mellem sektorer og faggrupper og for en styrkelse af  

 den tidlige indsats, og planen var derfor baseret på en række  

 konkrete metodeudviklingsprojekter med disse formål, herunder  

 etablering af tværfaglige teams, etablering af åbne anonyme  

 rådgivninger, kontaktsteder og specialdagtilbud mv.
I 1996 blev der gjort status, hvoraf fremgik, at man var  

 nået langt på metodeudviklingsområdet.
Med henblik på  

 den videre udvikling og erfaringsformidling iværksatte  

 Socialministeriet bl.a. et analyseprojekt under Socialforskningsinstituttet  

 om kvaliteten og indholdet i kommunernes arbejde med børnesager.
 Af Socialforskningsinstituttets undersøgelse  

»Når børn  

 og unge anbringes - en undersøgelse af kommunernes praksis i  

 anbringelsessager «  

 1997:6, fremgår det bl.a., at der ikke i alle sager foretages en  

 egentlig undersøgelse, og at arbejdet med planer og revision heraf  

 ikke altid lever op til lovens krav, ligesom der peges på heraf afledte  

 forskelle i de konkrete anbringelsesforløb.
 I undersøgelsen nævnes endvidere behovet for  

 at inddrage forældre og børn i større udstrækning  

 og styrke indsatsen over for forældrene under anbringelsen, og der  

 gøres opmærksom på betydningen af »efterværn« - dvs. støtte til anbragte  

 og tidligere anbragte børn og unge i forhold til uddannelse,  

 arbejdsmarkedet, forældrerolle mv., herunder i form af  

 udslusningsstøtte.
 Undersøgelsen er i første omgang blevet  

 fulgt op i forbindelse med indførelsen af serviceloven, hvor  

 betydningen af det forebyggende arbejde er blevet understreget, og hvor der  

 blev gennemført en stramning og ændring af reglerne om  

 særlig støtte bl.a. ved anbringelser uden for hjemmet, herunder  

 indført en kontaktpersonordning for unge.
 Også indenfor de sidste år er der blevet  

 tilføjet ny viden om indsatsen overfor børn, unge og familier  

 med særlige behov.
I Socialforskningsinstituttets undersøgelse  

 »Anbringelser af børn, En kvalitativ analyse af processen«  1998:2, er således  

 beskrevet de elementer, der er afgørende for et godt  

 anbringelsesforløb - især anbringelsesstedets faglighed,  

 menneskelige kvaliteter og respekt for forældrene.
Der beskrives  

 også anbringelser, der ikke fungerer; her er særligt  

 forældrenes relation til barnet og indstilling til anbringelsen vigtig.  

 Der peges endvidere på betydningen af, at der findes det rigtige  

 anbringelsessted, etableres samarbejde med forældrene og at barnets  

 holdning undersøges, ligesom det konstateres, at planer normalt  

 udarbejdes og fungerer godt.
Børnerådet udsendte i november 1998  

 debatoplægget »Anbringelse til barnets bedste, Forslag til styrkelse af indsatsen for  

 truede 0-3 årige børn. «.
Børnerådet henviser til FN s  

 Børnekonventions principper om, at der skal tages udgangspunkt i  

 barnet bedste - og skabes sammenhæng i barnets liv.  

 Børnerådet har med dette udgangspunkt opstillet alternativer til  

 den nuværende praksis på anbringelsesområdet i forhold til  

 de helt små børn.
Forskellige undersøgelser, fx Bibi Vegler:  

»Barnet mellem 2  

 familier« og et projekt  

 under Familieplejen i Danmark fra august 1999 har vist behov for en  

 støtteperson for forældre, der har et anbragt barn.
Rapporten  

»Samarbejde mellem  

 forældre og plejeforældre « viser således, at mange forældre til  

 anbragte børn oplever ikke at få støtte under og efter  

 anbringelsen, hvilket bl.a. kan medføre tilbagetrækning, vrede  

 og kritik.
Hertil kommer, at der er tale om en meget belastet gruppe, der  

 ofte er blevet svigtet i opvæksten, har ringe uddannelse eller ringe  

 arbejdsmarkedstilknytning, og mange er enlige.
Der er derfor behov for en  

 uvildig person, der - også akut - kan støtte og give  

 forældrene modspil på deres egne præmisser, fx til  

 forberedelse og bearbejdning af møder, læsning af breve mv. og  

 mulighed for at kunne få kontakt, når det brænder  

 på.
Børnesagens Fællesråd har med  

 oplægget »Herfra  

 og sikkert videre, Forslag til styrkelse af efterværn for unge med  

 anbringelsesbaggrund «  

 fra april 1999 sat fokus på arbejdet med efterværn for unge, der  

 har været anbragt, idet mange unge bliver usikre, når de skifter  

 fra trygge rammer til selvstændig bolig - ofte med et begrænset  

 netværk.
Usikkerheden går på boligforhold, uddannelse,  

 arbejde og ikke mindst fremtidigt netværk.
 Et initiativ af betydning for udviklingen af  

 støtten til børn og deres familier er arbejdet i  

 regeringsudvalget om social arv, nedsat i januar 1999. Af udvalgets status  

 fra august 1999 fremgår det bl.a.
·  

 	at indsatsen mod negativ social arv skal tilpasses den enkelte, ·  

 	at der skal fokuseres på børns og unges ressourcer og  

 udvikling af kompetencer, og ·  

 	at der skal lægges vægt på forebyggelse og tidlig  

 indsats og på sammenhæng og kontinuitet både mellem  

 tilbudene og i børnenes og de unges liv.
Indsatsen over for vanskeligt stillede børn og unge  

 og deres familier var også emnet for Folketingets drøftelse af  

 forespørgsel nr.
F 10, den 28. oktober 1999.
Under debatten i Folketinget var der bred enighed  

 om ·  

 	at styrke den forebyggende indsats over for potentielt truede børn  

 og deres forældre, og handicappede forældre, ·  

 	at frontpersonalet i arbejdet med risikobørn skal støttes i  

 deres underretningspligt og involveres i sagsforløbet, når det  

 skønnes hensigtsmæssigt af hensyn til en helhedsorienteret  

 indsats, ·  

 	at kommunerne skal tilskyndes til at bruge den nære families og  

 lokalsamfundets ressourcer ved foranstaltninger over for truede børn  

 og unge, ·  

 	at anbringelsesteder til truede børn og unge og behandlingssteder  

 til børn og forældre med et misbrug skal opkvalificeres, ·  

 	at børn og unge med forældre i fængsel skal sikres  

 bedre vilkår, og ·  

 	at der skal ske en målrettet indsats for forældre til  

 anbragte børn med henblik på løsning af årsagerne  

 til anbringelsen.
Den Sociale Ankestyrelse har den 3. november 1999 fremlagt  

 en »Rapport om  

 flytninger blandt familier med børn og unge med behov for særlig  

 støtte «, som  

 viser, at kommunerne inden for en etårig periode i 1998/99  

 skønnede, at antallet af familier med behov for særlige  

 foranstaltninger, som flyttede kommune, uden at tilflytningskommunen mente  

 sig tilstrækkelig orienteret af fraflytningskommunen om familien, var  

 på 566 familier med 900 børn.
Tilflytterkommunerne  

 skønnede at 311 af familierne havde behov for anbringelse af  

 børnene.
Fraflytningskommunerne mente, at en umiddelbart  

 forestående anbringelse var hovedmotivet til flytning for 226 familier  

 med 405 børn.
I november 1999 afgav regeringens ministerudvalg om  

 integration og utilpassede unge rapport og foreslog i den forbindelse en  

 række initiativer til forbedring af indsatsen.
I forhold til  

 lovgivningen drejer det sig særligt om:
 ·  

 	Udvidelse af kravene til servicedeklarationer og kvalitetsstandarder i  

 forbindelse med arbejdet med børn og unge.
 ·  

 	Indførelse af mulighed for at udpege en fast kontaktperson til en  

 familie og til svage forældre.
 ·  

 	Udvidelse af kravene om udarbejdelse af planer for børn under 15  

 år, der har gjort sig skyldige i voldskriminalitet.
 ·  

 	Oprustning af den kommunale indsats på fritidsområdet for de  

 udsatte unge.
 ·  

 	Mulighed for at kunne udbetale en godtgørelse til de utilpassede  

 unge under 18 år, der ikke går i skole, men i kommunalt regi  

 deltager i en arbejdsmarkedsforanstaltning.
Disse indsatsområder foreslås medtaget i  

 lovforslaget.
For så vidt angår forslaget om oprustning af  

 indsatsen på fritidsområdet for de udsatte unge er der på  

 finansloven for år 2000 afsat 50 mill. kr. til forbedring af  

 klubtilbud.
Bevillingen er afsat med henblik på at styrke kommunernes  

 udbygning af klubtilbud og andre socialpædagogiske fritidstilbud til  

 utilpassede unge, idet klubområdet har muligheder for at yde en  

 betydningsfuld indsats i forhold til denne gruppe.
 De nævnte undersøgelser, udtalelser mv. har  

 haft forskellige vinkler, og der har været forskelle både i  

 forhold til beskrivelsen af problemerne på området - og på  

 angivelsen af mulige indsatser til afhjælpning af problemerne.
 Men vigtigheden af de fundamentale principper, som loven i  

 dag bygger på, og som dette lovforslag sigter på at styrke -  

 såsom kontinuitet og stabilitet i opvæksten, forebyggelse,  

 inddragelse af børn og forældre, grundig information til alle  

 parter og kvalitet i sagsbehandlingen - er der udbredt enighed om.
 3.2. Indstillinger fra myndigheder, organisationer mv.
Socialministeren udsendte i efteråret 1998 et  

 oplæg med ideer til debat om ændring af servicelovens regler om  

 særlig støtte til børn og unge.
Der blev herefter fremsat  

 en række bemærkninger og forslag til ændringer af loven.  

 Bl.a. på denne baggrund blev der udarbejdet et udkast til forslag til  

 lov om ændring af serviceloven (Styrkelse af den særlige  

 støtte til børn og unge). Dette udkast til lovforslag blev den  

 31. marts 1999 sendt til høring til en række myndigheder,  

 organisationer m.fl.
Bilag 2 indeholder en fortegnelse over  

 høringsparterne.
Udkastet til lovforslag gav anledning til mange  

 tilbagemeldinger både fra myndigheder, organisationer og private.
 Generelt blev det tilkendegivet, for eksempel af Det  

 Danske Center for Menneskerettigheder, Børnerådet, Kommunernes  

 Landsforening og Den Sociale Ankestyrelse m.fl., at det er positivt at styrke  

 den tidlige forebyggende indsats, ligesom vigtigheden af at sikre stabilitet  

 i opvæksten og tage udgangspunkt i barnets bedste blev fremhævet,  

 fx af Børnerådet, Socialpædagogernes Landsforbund m.fl.  

 Foreningen af Socialchefer i Danmark og Advokatrådet fremhævede  

 især forslaget om underretningspligt mellem kommuner.
Der var også indvendinger mod nogle af forslagene.  

 Nogle høringsparter pointerede vigtigheden af at være  

 opmærksom på alle elementer i den svære afvejning, der  

 altid vil være kendetegnende for reglerne om særlig støtte  

 til børn, unge og familier i de særlige situationer, hvor  

 barnets interesser ikke er sammenfaldende med forældrenes - nemlig  

 mellem forældrenes retssikkerhed og hensynet til barnet.
Sådanne  

 overvejelser er bl.a. fremført af Den Sociale Ankestyrelse,  

 Dommerforeningen, Advokatrådet og Menneskerettighedscenteret.
Lovudkastet blev på denne baggrund revideret, og  

 væsentlige synspunkter, der kom til udtryk i høringssvarene,  

 blev indarbejdet.
Det reviderede udkast til lovforslag sendtes i februar 2000  

 til høring til centrale organisationer mv., jf. bilag 2, herunder  

 Børnerådet, Det Danske Center for Menneskerettigheder,  

 Kommunernes Landsforening, Den Danske Dommerforening, Advokatrådet,  

 Socialpædagogernes Landsforbund og Dansk Socialrådgiverforening  

 m. fl.
Reaktionerne på det reviderede lovforslag var gennemgående  

 meget positive, idet organisationerne generelt kunne tilslutte sig de  

 foreslåede ændringer.
Der har i den seneste høringsrunde været  

 fremsat indvendinger mod enkelte af forslagene.
Dette har ført til en  

 sidste revision af lovforslaget, og regeringen finder, at lovforslaget i den  

 foreliggende udformning afspejler en hensigtsmæssig balance mellem de  

 retssikkerhedsmæssige hensyn, som særligt retter sig mod  

 forældrene, og hensynet til retsbeskyttelsen af børn og unge,  

 det vil sige det retlige værn imod overgreb og imod  

 opvækstvilkår, der skader børns sundhed eller  

 udvikling.
4. Lovforslaget 4. 1. Internationale konventioner mv.
Lovforslaget skønnes at være i  

 overensstemmelse med Danmarks internationale forpligtelser.
På enkelte  

 områder vedrører forslaget rettigheder, der er reguleret i  

 internationale konventioner.
Det gælder navnlig forslaget om at  

 indføre mulighed for at træffe afgørelse om, at et barn  

 ikke skal kunne hjemtages i op til 3 måneder fra tilbagekaldelse af  

 samtykket til anbringelsen, hvis en øjeblikkelig hjemtagelse antages  

 at kunne skade barnet eller den unge og forslaget om at kunne opretholde en  

 anbringelse uden for hjemmet uden samtykke - uanset betingelserne efter de  

 hidtil gældende regler om anbringelse uden samtykke ikke er opfyldt -  

 hvis hjemtagelse antages at kunne skade barnets eller den unges sundhed eller  

 udvikling, (forslagets nr. 15). Også forslagene nr. 14 (om  

 ændring af dokumentationskravene ved anbringelser uden samtykke og nr.  

 16 (om forlængelse af genbehandlingsfristen) er relevante i forhold til  

 den internationale regulering.
Der er på den baggrund i det følgende  

 redegjort for de foreslåede reglers forhold til relevante  

 internationale konventioner, herunder FN s Børnekonvention og Den  

 Europæiske Menneskerettighedskonvention.
Ved administrationen af den  

 vedtagne lov skal en afgørelse altid træffes under hensyn til  

 reglerne i Den Europæiske Menneskerettighedskonvention.
Tvangsmæssig anbringelse af et barn uden for hjemmet  

 og opretholdelse af en frivillig anbringelse i tilfælde, hvor  

 forældrene tilbagekalder et meddelt samtykke, vil udgøre et  

 indgreb i børns og forældres ret til respekt for deres  

 familieliv.
Denne ret er beskyttet af artikel 8 i Den Europæiske  

 Menneskerettighedskonvention.
Bestemmelsen regulerer retten til respekt for  

 privat- og familielivet.
 Dette indebærer, at betingelserne i artikel 8 skal  

 være opfyldt for, at et sådant indgreb kan anses for at  

 være i overensstemmelse med konventionen.
Efter bestemmelsen skal et sådant indgreb ske i  

 overensstemmelse med loven, hvilket vil sige, at indgrebet skal have  

 fornøden hjemmel.
Herudover skal indgrebet varetage et  

 anerkendelsesværdigt formål, hvilket i praksis betyder, at det  

 skal være begrundet i hensynet til barnets interesser.
Endelig skal  

 indgrebet være »nødvendigt i et demokratisk samfund «, hvilket vil sige, at indgrebet skal være  

 proportionalt.
I praksis er det navnlig den sidste betingelse, der er  

 afgørende for vurderingen af indgrebets forenelighed med  

 konventionen.
 I sager vedrørende tvangsfjernelse m.m.  

 efterprøver Den Europæiske Menneskerettighedsdomstol, om de  

 grunde, som de nationale myndigheder har anført til støtte for  

 deres afgørelser, er  relevante og tilstrækkelige  

 til at begrunde indgrebet.
Ved vurderingen af hensynet til barnets interesser udviser  

 Domstolen forståelse for, at de nationale myndigheder er i en bedre  

 position til at vurdere disse hensyn.
Domstolen forsøger således  

 ikke at sætte sig i de nationale instansers sted, men vurderer derimod  

 disse myndigheders udøvelse af deres beføjelser.
 Medlemsstaterne har en betydelig skønsmargin ved  

 vurderingen af nødvendigheden af at tvangsfjerne et barn, hvorimod  

 yderligere begrænsninger i retten til familieliv, herunder  

 begrænsninger i retten til at træffe afgørelser og  

 muligheden for samvær, vil blive underkastet en mere intensiv  

 prøvelse, da disse yderligere begrænsninger indebærer en  

 fare for, at relationerne mellem forældrene og navnlig mindre  

 børn lider uoprettelig skade.
Domstolen har udtalt, at tvangsfjernelse af et barn  

 normalt skal anses for en midlertidig foranstaltning, der skal bringes til  

 ophør, så snart omstændighederne tillader det, og at  

 gennemførelsen af sådanne midlertidige forantaltninger  

 bør være forenelige med det overordnede formål om at  

 genforene barnet med dets biologiske forældre.
Der skal derfor  

 foretages en rimelig afvejning af barnets interesse i at forblive i det  

 offentliges varetægt over for barnets og forældrenes interesse i  

 en genforening af familien.
Ved denne afvejning lægges der særlig  

 vægt på hensynet til barnets interesser, der efter  

 omstændighederne kan veje tungere end hensynet til en genforening med  

 familien.
 Et barn, der har været anbragt uden for hjemmet i  

 meget lang tid, kan med tiden få en sådan tilknytning til  

 plejefamilien, at det vil være til skade for barnet, hvis det,  

 eventuelt mod barnets ønske, bliver hjemgivet, både på  

 grund af båndene til anbringelsesstedet, typisk plejefamilien og  

 på grund af forholdene i barnets hjem.
 Loven forudsættes administreret i overensstemmelse  

 med Den Europæiske Menneskerettighedskonvention.
Også efter FN s Børnekonvention skal barnets  

 interesser - barnets tarv -  komme i første række ved  

 foranstaltninger vedrørende børn.
Efter konventionens artikel 3  

 skal barnet sikres den beskyttelse og omsorg, der er nødvendig for  

 dets trivsel under hensyntagen til de rettigheder og pligter, der  

 gælder for barnets forældre eller andre personer med ansvar for  

 barnet.
Efter artikel 9 skal staterne sikre, at barnet ikke adskilles fra  

 forældrene mod deres vilje.
Ved et sådant indgreb stilles krav om  

 hjemmel og om at indgrebet er nødvendigt af hensyn til barnets tarv.  

 Der nævnes bl.a. forældres misbrug eller vanrøgt af  

 barnet.
 For så vidt angår forholdet til Den  

 Europæiske Menneskerettighedskonvention bemærkes, at  

 børnekonventionen indgår i fortolkningen af Den Europæiske  

 Menneskerettighedskonventions bestemmelser, herunder artikel 8.
 Børnekonventionens regel om, at alle  

 foranstaltninger vedrørende børn skal tage udgangspunkt i  

 barnets tarv indeholder således også en regel om, at  

  forældres rettigheder og pligter respekteres.
Idet der henvises til det ovenfor anførte om  

 afvejningen af hensyn efter Den Europæiske Menneskerettighedskonvention  

 findes forslaget ikke at stride imod konventionskravene.
Det  

 forudsættes, at loven administreres i overensstemmelse med  

 konventionerne.
4.2. Formål 4.2.1. Støtten ydes til barnets bedste I debatten om servicelovens regler om særlig  

 støtte til børn og unge har det været fremført, at  

 der i anbringelsessager og særligt i forbindelse med hjemgivelser i for  

 høj grad tages hensyn til forældrene, frem for at se på,  

 hvad der er bedst for barnet.
Formålsbestemmelsen i servicelovens § 32 om  

 reglerne om særlig støtte angiver, at støtten i hvert  

 enkelt tilfælde udformes på baggrund af en konkret vurdering af  

 det enkelte barns eller den enkelte unges og familiens forhold.
Det  

 fremgår ligeledes af bestemmelsen, at barnet og den unges  

 vanskeligheder så vidt muligt skal løses i samarbejde med  

 familien og med dennes medvirken.
Disse regler foreslås ikke ændret, men da det  

 især er i de tilfælde hvor forældrene og børnene  

 ikke har sammenfaldende interesser, at spørgsmålet om hvorvidt  

 forældrenes interesser i for høj grad tilgodeses på  

 bekostning af barnets bedste, foreslås det præciseret, at der i  

 sådanne konfliktsituationer skal lægges afgørende  

 vægt på, at støtten ydes ud fra barnets eller den unges  

 bedste.
Herved signaleres, at hensynet til, hvad der er bedst for barnet  

 vejer tungest.
I denne sammenhæng skal der også lægges  

 vægt på, at barnet får en stabil og god voksenkontakt og  

 kontinuitet i opvæksten.
Det bemærkes i denne forbindelse, at det fortsat er  

 afgørende, at en vurdering af barnets forhold, og hvilke  

 foranstaltninger, der er bedst for barnet, inddrager forældrenes  

 situation - også når en anbringelse bliver nødvendig.
Det  

 vil sige, at det i disse situationer er afgørende, at kommunen  

 løbende inddrager forældrene og forholder sig til deres  

 situation og herunder tager stilling til forældrenes behov for  

 støtte før, under og efter forløbet.
Forslaget om  

 indførelse af mulighed for at tilbyde forældrene en  

 støtteperson illustrerer vigtigheden af, at der er tilstrækkelig  

 fokus på forældrenes særlige situation og behov, når  

 et barn anbringes.
Uanset om der tilbydes støtteperson eller ej, er  

 det helt afgørende, at myndighedernes indsats overfor familien  

 også retter sig mod forældrene.
I de gældende regler er  

 således understreget vigtigheden af at inddrage forældrene, og  

 der gives mulighed for at yde forældrene forskellige former for  

 rådgivningsmæssig, praktisk og økonomisk støtte,  

 ligesom det må overvejes om problemerne kan løses gennem  

 behandling i familien.
 Endvidere er der stillet forslag om en præcisering  

 af, at et barn eller en ung ved ophør af en anbringelse skal  

 høres i samme omfang som ved iværksættelse af en  

 foranstaltning.
 Begge forslagene bygger på principperne i  

 konventionen om barnets rettigheder, der er nærmere omtalt i afsnit  

 4.1.
4.2.2. Formålet med særlig støtte til børn og  

 unge Målsætningen i servicelovens § 32  

 opstiller indsatsen for børn og unge med behov for særlig  

 støtte.
Den fastsætter, at støtten må ydes tidligt  

 og sammenhængende, så begyndende problemer hos barnet eller den  

 unge så vidt muligt kan afhjælpes i eget miljø, og at  

 støtten må udformes på baggrund af en konkret vurdering af  

 det enkelte barns eller den enkelte unges og familiens forhold.
Barnets eller  

 den unges vanskeligheder må så vidt muligt løses i  

 samarbejde med familien og med dennes medvirken.
Hvor dette ikke er muligt,  

 må foranstaltningens baggrund, formål og indhold  

 tydeliggøres for forældremyndighedsindehaveren, barnet eller den  

 unge.
Formålsbestemmelsen fremhæver således,  

 at barnet eller den unge er en del af familien, uanset problemerne for barnet  

 eller den unge, og at det er væsentligt at bevare familienheden, hvis  

 mulighederne er til stede.
Men samtidig signaleres, at forståelsen med  

 familien rækker til en vis grænse, dvs. at hvis barnets eller den  

 unges forhold tilsiger et nødvendigt indgreb mod forældrenes  

 vilje, så må det finde sted.
 Intentionen om, at problemerne så vidt muligt skal  

 afhjælpes ved foranstaltninger, der kan forebygge anbringelse uden for  

 hjemmet, fremgår også af lovens § 40, hvor det er angivet,  

 at det ved afgørelser om foranstaltninger bør tilstræbes,  

 at barnet eller den unge kan blive i hjemmet.
 Regeringen finder det hensigtsmæssigt, at denne  

 hensigtserklæring i lovens § 40 indgår i den generelle  

 formålsbestemmelse i § 32, således at det i  

 formålsbestemmelsen angives, at støtten må ydes tidligt og  

 sammenhængende, så begyndende problemer hos barnet eller den unge  

 så vidt muligt kan løses i hjemmet eller i det nære  

 miljø.
 Med den ændrede formulering tydeliggøres, at  

 kommunen ikke kun skal søge at drage nytte af ressourcerne hos  

 personer i hjemmet, typisk forældremyndighedsindehaverne og  

 hjemmeboende søskende, men også overveje, om der er andre  

 nære pårørende og nærtstående personer i  

 øvrigt, som vil kunne bidrage til løsning af problemerne.
4.3. Styrkelse af den tidlige indsats Det var et væsentligt mål for Regeringens  

 Børneudvalgs handlingsplan fra 1994 at styrke den tidlige indsats over  

 for svagt stillede børn og deres familier.
Som led i realiseringen af  

 handlingsplanen er der bl.a. ydet støtte til metodeudviklingsprojekter  

 i kommuner og amter til at fremme den tidlige og forebyggende indsats.
Vigtigheden af, at der sættes ind med støtte  

 så tidligt som muligt for derigennem at få løst  

 problemerne, mens de er små og derved forebygge mere alvorlige  

 problemer i familien, er også blevet yderligere understreget i den  

 lovgivning, der er gennemført på børneområdet i de  

 senere år.
Bl.a. blev der i forbindelse med servicelovens  

 gennemførelse indsat formålsbestemmelser, som fremhæver  

 betydningen af det forebyggende arbejde.
Fra flere sider, bl.a. i Socialforskningsinstituttets  

 rapport om anbringelser af børn (98:2) er der imidlertid peget  

 på, at engagementet hos sagsbehandlere i etableringen af et samarbejde  

 med forældrene i nogle tilfælde er af en sådan karakter, at  

 de i langt højere grad fokuserer på forældrene end  

 på barnet eller den unge.
Dette kan indebære, at barnet glemmes i  

 processen med risiko for, at barnets udvikling går i stå eller  

 tager en uønsket retning.
 I den løbende debat om, hvorvidt de gældende  

 børneregler lægger for meget vægt på  

 forældrenes retssikkerhed på bekostning af børnene, har  

 det desuden været fremført, at anbringelse uden for hjemmet,  

 eventuelt som en tvangsmæssig foranstaltning, i nogle tilfælde  

 iværksættes på for sent et tidspunkt til skade for barnet.  

 Der er i den forbindelse navnlig fremhævet situationer med massiv  

 omsorgssvigt over for barnet, og hvor det er udsigtsløst at  

 forsøge at løse problemerne under barnets fortsatte ophold i  

 hjemmet.
Regeringen finder det afgørende, at der fortsat  

 sættes ind med en tidlig og målrettet indsats, som kan forebygge  

 anbringelse af børn og unge uden for hjemmet.
Men samtidig er det  

 vigtigt, at støtten altid afpasses efter problemernes karakter,  

 således at hjælpen ikke går ud over, hvad der er brug for i  

 den enkelte sag, men at familien på den anden side ikke skal  

 gennemgå en række foranstaltninger, der hver især er  

 utilstrækkelige til at løse problemerne.
 Regeringen foreslår derfor en række  

 ændringer i serviceloven med henblik på at styrke den tidlige  

 indsats.
4.3.1. Tværkommunal underretningspligt Efter retssikkerhedslovens § 9, stk. 3, har  

 børn og unge under 18 år samme opholdskommune som  

 forældrene.
Det vil sige, at det er den kommune, forældrene har  

 ophold i, der skal træffe afgørelse om særlig  

 støtte, herunder om anbringelse uden for hjemmet.
Når forældre til børn med behov for  

 særlig støtte flytter til en anden kommune, er det derfor  

 vigtigt, at den nye kommune bliver gjort opmærksom på dette  

 behov.
I mange tilfælde vil forældrene selv tage kontakt til den  

 nye kommune for at få hjælp til løsning af problemerne,  

 men der ses også eksempler på, at forældre flytter til en  

 anden kommune for at undgå iværksættelse af  

 foranstaltninger, som den hidtidige kommune har påtænkt, men hvor  

 der endnu ikke er truffet afgørelse herom.
I sådanne situationer  

 - og specielt hvis flytningen må antages at være betinget af en  

 umiddelbart forestående anbringelse uden for hjemmet - kan det  

 være af afgørende betydning, at fraflytningskommunen underretter  

 tilflytningskommunen.
 For at sikre mere kontinuitet i indsatsen over for  

 vanskeligt stillede børn og unge foreslås fraflytningskommunens  

 forpligtelse til at underrette tilflytningskommunen derfor præciseret i  

 servicelovens regler om underretningspligt.
4.3.2. Enkeltpersoners underretningspligt Med hjemmel i servicelovens § 35, er der i  

 Socialministeriets bekendtgørelse nr. 875 af 27. november 1997,  

 fastlagt en forpligtelse for personer, der udøver offentlig tjeneste  

 eller hverv, til at underrette kommunen, hvis de under udøvelsen af  

 tjenesten eller hvervet får kendskab til forhold, der giver en  

 formodning om, at et barn eller en ung under 18 år har behov for  

 særlig støtte.
Underretningspligten omfatter endvidere visse  

 andre persongrupper, bl.a. privatpraktiserende læger, der under  

 udøvelsen af deres erhverv bliver bekendt med forhold, der må  

 give en formodning om, at barnet eller den unge har behov for særlig  

 støtte.
 Reglerne om underretningspligt skal medvirke til, at der  

 tages fat om problemer hos børn og unge så tidligt som muligt og  

 derved forebygge mere alvorlige problemer senere i opvæksten.
 Efter forslaget skabes der hjemmel til, at  

 socialministeren tillige kan fastsætte regler om underretningspligt  

 vedrørende gravide kvinder med misbrugsproblemer (alkohol- eller  

 stofmisbrug) af en karakter, der giver formodning for, at der vil være  

 behov for støtte.
Der er på den ene side tale om en  

 underretningspligt, der kan have betydning for det kommende barn, og på  

 den anden side er der tale om en bestemmelse, der hjemler mulighed for at  

 pålægge personer at bryde tavshedspligten, når de via deres  

 hverv får kendskab til en gravid misbruger.
Da videregivelse af rent  

 personlige oplysninger uden samtykke kan skade muligheden for at skabe og  

 bevare et åbent tillidsforhold mellem den gravide og den, der  

 videregiver oplysningerne, begrænses underretningspligten til at  

 omhandle gravide kvinder med et alvorligt alkohol- og/eller stofmisbrug.
Bestemmelsen vil i et vist omfang kunne støtte  

 kommunerne i løsningen af deres rådgivningsopgave efter  

 servicelovens § 3, herunder forpligtelsen til at være  

 opmærksom på, om den enkelte har behov for hjælp efter  

 serviceloven eller efter anden lovgivning.
Dermed vil der blive bedre  

 mulighed for at tilbyde gravide kvinder med misbrugsproblemer relevant  

 hjælp på et tidligt tidspunkt og dermed mindske risikoen for, at  

 børn får skader som følge af moderens alkohol- eller  

 narkotikamisbrug.
Den udvidede underretningspligt vil endvidere skabe bedre  

 forudsætninger for at sætte tidligt ind med en indsats, når  

 barnet er født.
4.3.3. Tværfagligt samarbejde Servicelovens regler stiller krav om, at den  

 tværfaglige viden om et barns, en ungs eller familiens forhold skal  

 inddrages som led i kommunens undersøgelse af et barns eller en ungs  

 forhold, hvor det må antages at barnet eller den unge trænger til  

 særlig støtte.
For at understrege betydningen af, at kommunens arbejde  

 tilrettelægges, så den tværfaglige sagkundskab kan  

 inddrages i sagsbehandlingen, medtager lovforslaget en bestemmelse, hvorefter  

 kommunen skal oprette en tværfaglig gruppe.
Den foreslåede  

 bestemmelse svarer til § 7 i lov om forebyggende sundhedsordninger for  

 børn og unge.
Der er med dette forslag ikke krav om, at kommunen skal  

 oprette nye organer.
Kommunen vil kunne anvende den tværfaglige gruppe,  

 der allerede er nedsat.
Som samarbejdspartnere kan sagsbehandlere,  

 pædagoger, lærere, de kommunalt ansatte læger og  

 sundhedsplejersker, psykologer, m.fl. indgå.
Amtskommunernes ekspertise  

 vil kunne anvendes ad hoc.
 Sagsbehandleren vil i den tværfaglige gruppe kunne  

 få støtte i behandlingen af de vanskelige børnesager,  

 hvorved den del af indsatsen, der vedrører en kvalificering af  

 undersøgelsen i kommunens børnesager kan styrkes.
4.3.4. Anbringelse uden for hjemmet I den gældende lovs § 40, stk. 1, som  

 fastlægger det materielle kriterium for iværksættelse af  

 frivillige foranstaltninger, er det angivet, at det bør  

 tilstræbes, at barnet eller den unge kan blive i hjemmet.
Det er  

 endvidere angivet i § 42, stk. 1, at afgørelser om anbringelse af  

 børn og unge uden for hjemmet uden samtykke forudsætter, at det  

 må anses for godtgjort, at problemerne ikke kan løses i  

 hjemmet.
Det har ikke været intentionen med disse  

 bestemmelser, at der skal være afprøvet enhver form for  

 hjælp i hjemmet, før der kan ske en anbringelse uden for  

 hjemmet.
Hensigten er, at der så vidt muligt fra begyndelsen  

 vælges den foranstaltning - eventuelt en kombination af flere  

 foranstaltninger - som må anses for mest formålstjenlig i forhold  

 til de afdækkede problemer.
 Det har imidlertid vist sig i praksis, at anbringelse uden  

 for hjemmet i nogle tilfælde iværksættes for sent som  

 følge af en misforstået opfattelse af, at alle de øvrige  

 foranstaltningstyper, der er nævnt i lovens § 40, stk. 2, skal  

 være afprøvet, før der kan træffes afgørelse  

 om anbringelse af et barn eller en ung.
 For at tydeliggøre, at opregningen i § 40,  

 stk. 2, af mulige foranstaltninger ikke er udtryk for en form for  

 rangfølge, hvor det påhviler kommunen at afprøve  

 rækken af mulige foranstaltninger, eventuelt afsluttende med en  

 anbringelse uden for hjemmet, foreslås det, at formuleringen i  

 § 40, stk. 1, hvorefter det bør tilstræbes, at barnet  

 eller den unge kan blive i hjemmet, erstattes med formuleringen om,   

 at der blandt de nævnte foranstaltninger skal vælges den eller de  

 mindst indgribende formålstjenlige foranstaltninger.
 Forslaget om at ændre formuleringen i § 40,  

 stk. 1, skal endvidere ses på baggrund af, at det efter forslaget til  

 ændring af § 32 vil være præciseret i  

 formålsbestemmelsen til reglerne for særlig støtte til  

 børn og unge, at begyndende problemer hos barnet eller den unge  

 så vidt muligt skal afhjælpes i hjemmet eller i det nære  

 miljø. Forslaget ændrer således ikke ved, at der altid  

 skal være proportionalitet mellem de problemer, der er, og den  

 foranstaltning, der foreslås gennemført.
 Det er samtidig foreslået, at kommunen i sin  

 indstilling til børn og unge-udvalget skal angive, hvilke  

 foranstaltninger, der har været iværksat eller tilbudt, og  

 grundene til, at foranstaltninger af denne karakter nu kan anses for  

 utilstrækkelige, eller hvorfor eventuelle foranstaltninger må  

 anses for uanvendelige.
Endelig foreslås den nuværende betingelse i  

 § 42, stk. 1, om, at afgørelser om anbringelse uden samtykke kun  

 kan træffes, når det må anses for godtgjort, at  

 problemerne ikke kan løses under barnets eller den unges fortsatte  

 ophold i hjemmet, ændret til, at der skal være en begrundet  

 formodning for, at problemerne ikke kan løses i hjemmet.
Den  

 ændrede formulering ændrer ikke ved kommunens forpligtelse til at  

 overveje, om en mindre indgribende foranstaltning end en anbringelse er  

 tilstrækkelig til at løse problemerne, men der er tale om et  

 lidt lempeligere krav til dokumentationen for, at problemerne ikke vil kunne  

 løses under barnets eller den unges forbliven i hjemmet.
Forslaget  

 hænger sammen med, at det har vist sig i praksis, at det  

 nuværende dokumentationskrav i visse tilfælde opleves som en  

 barriere for tidlige beslutninger om anbringelse uden samtykke i situationer  

 med massiv omsorgssvigt, især over for helt små børn,  

 eller mindre søskende til anbragte børn.
4.4. Kontinuitet i anbringelsen Undersøgelser foretaget af bl.a.  

 Socialforskningsinstituttet har vist, at nogle anbragte børn og unge i  

 for høj grad udsættes for skift i anbringelsessted under  

 opvæksten.
Der kan både være tale om hjemtagelser/-givelser  

 og efterfølgende genanbringelser, og om uplanlagte skift fra et  

 anbringelsessted til et andet.
Tidligere forskningsresultater har utvetydigt  

 peget på, at gentagne anbringelser og de brud i opvæksten, som  

 disse hjemgivelser og genanbringelser medfører, er nogle af de  

 faktorer, der stærkest påvirker barnets/den unges  

 udviklingsbetingelser i negativ retning.
Som et led i muligheden for at en anbringelse  

 forløber godt og kontinuerligt, er det meget vigtigt, at der er et  

 godt samarbejde og en god kontakt med forældrene.
Det gælder  

 både forældrenes forhold til kommunen, til anbringelsesstedet og  

 til børnene.
Et godt samarbejde forudsætter ofte at  

 forældrene har en vis forståelse for og accept af  

 anbringelsen.
 En støtteperson til forældrene under  

 anbringelsen af barnet kan ud over den direkte støtte til  

 forældrene dermed også have en meget gavnlig effekt for  

 kontinuiteten i anbringelsen og for barnets udvikling.
Forældre til børn og unge, der er frivilligt  

 anbragt, kan når som helst tilbagekalde samtykket til anbringelsen.  

 Barnet eller den unge kan herefter hjemtages, med mindre betingelserne for en  

 anbringelse uden samtykke er opfyldt.
Hvis barnet eller den unge er anbragt  

 uden samtykke, skal der ske hjemgivelse, når betingelserne for  

 anbringelsen ikke længere er opfyldt.
 Problemerne omkring hjemtagelse/-givelse knytter sig  

 især til 2 situationer.
 Den ene situation er spørgsmålet om  

 forberedelse af en hjemgivelse i de tilfælde, hvor forældrene  

 trækker et samtykke tilbage, uanset formålet med anbringelsen  

 ikke er nået.
Den anden situation er spørgsmålet om,  

 hvorvidt det vil skade barnets sundhed eller udvikling at blive flyttet fra  

 anbringelsesstedet - uanset at formålet med anbringelsen er nået  

 - i tilfælde hvor grundlaget for en anbringelse uden samtykke ikke er  

 opfyldt.
Det kan være i situationer, hvor forældrene  

 trækker samtykket til en frivillig anbringelse tilbage, eller hvor  

 betingelserne for en anbringelse uden samtykke ikke længere er  

 opfyldt.
Efter servicelovens § 53 skal kommunen, inden der  

 træffes afgørelse om anbringelse, udarbejde en plan i alle  

 anbringelsessager.
Planen skal bl.a. angive formålet med anbringelsen  

 og indeholde såvel et tidsperspektiv som en forberedelse af indsatsen  

 efter en hjemgivelse.
Planen skal angive, hvilke former for støtte,  

 der under anbringelsen selvstændigt skal iværksættes over  

 for familien.
Forud for ophør af en anbringelse skal der foretages en  

 sidste revision af planen, hvor der tages stilling til den videre  

 indsats.
 Med henblik på en yderligere styrkelse af barnets  

 eller den unges stilling i den - forholdsvis begrænsede - del af  

 anbringelsessagerne, hvor forældrene uden varsel tilbagekalder  

 samtykket til en anbringelse uden for hjemmet, eller hvor betingelserne for  

 en anbringelse uden samtykke ikke længere er opfyldt, foreslås to  

 nye bestemmelser i serviceloven.
Forslaget til § 42 a skaber mulighed for i  

 tilfælde, hvor forældrene tilbagekalder samtykket til en  

 anbringelse og kræver barnet eller den unge hjem øjeblikkeligt,  

 at børn og unge-udvalget kan beslutte, at hjemtagelsen skal  

 udsættes, hvis det må antages, at en øjeblikkelig  

 hjemtagelse kan skade barnet eller den unge.
Barnet eller den unge kan i  

 hjemtagelsesperioden forberedes på den nye situation, og kommunen kan  

 få mulighed for at tilrettelægge den videre indsats over for  

 familien.
Forslaget til § 42 b giver mulighed for i  

 tilfælde, hvor barnet eller den unge efter længere tids  

 anbringelse uden for hjemmet har fået en meget nær tilknytning  

 til anbringelsesstedet, at opretholde anbringelsen uden for hjemmet uden  

 samtykke, hvis en hjemtagelse kan skade barnets eller den unges sundhed eller  

 udvikling.
Det foreslås at kunne ske, selv om betingelserne i § 42  

 for tvangsmæssig anbringelse ikke er opfyldt.
En anbringelse efter den  

 forslåede § 42 b kan dog ikke opretholdes efter den unge er fyldt  

 15 år, med mindre den unge er enig heri.
 Da der er tale om foranstaltninger uden samtykke, er det  

 samtidig af retssikkerhedsmæssige hensyn foreslået, at sagerne  

 skal behandles efter de regler, som finder anvendelse i sager om anbringelse  

 uden samtykke efter § 42.
 Der henvises til bemærkningerne under 4.4.2. -  

 4.4.4.
4.4.1. Støtteperson til forældre, hvis børn er  

 anbragte Som en ny foranstaltning foreslås det, at kommunen  

 skal tilbyde forældremyndighedens indehaver en støtteperson i  

 forbindelse med  barnets eller den unges anbringelse uden for hjemmet.
Det  

 gælder uanset om der er tale om en anbringelse med eller uden  

 samtykke.
En støtteperson for forældrene kan, ved at  

 være med til at dække de behov som forældrene har under  

 barnets anbringelse, også være med til at styrke  

 forældrenes samarbejde og involvering i arbejdet omkring barnet.
Dette  

 kan medføre en større gensidig respekt, hvor anbringelsesstedet  

 i højere grad forventes at respektere, at forældrene fortsat er  

 forældre, og hvor forældrene i højere grad oplever, at de  

 har betydning for børnene også under anbringelsen.
Herved  

 må forældrene forventes at blive bedre i stand til at  

 støtte barnet i, at det under de givne omstændigheder er bedst  

 for barnet at bo et andet sted end hos forældrene.
En sådan  

 gensidig respekt vil betyde, at barnet oplever en mindre grad af splittelse  

 mellem forældrene og anbringelsesstedet og dermed give en bedre  

 mulighed for udvikling under anbringelsen.
4.4.2. Hjemtagelsesperiode Forældrene eller den unge, der er fyldt 15 år,  

 kan når som helst tilbagekalde samtykket til en frivillig anbringelse,  

 og i så fald skal barnet eller den unge hjemgives, medmindre  

 betingelserne for en anbringelse uden samtykke er opfyldt.
Hvis disse  

 betingelser er opfyldt, kan formanden for børn og unge-udvalget om  

 nødvendigt træffe en foreløbig beslutning om  

 tvangsmæssig anbringelse.
Dette sikrer, at barnet eller den unge kan  

 forblive anbragt - blot uden samtykke.
I sager om anbringelse med samtykke har kommunen ofte et  

 godt samarbejde med forældrene og barnet eller den unge, og i de fleste  

 tilfælde vil der kunne opnås enighed om eller forståelse  

 for, at der kan være behov for forberedelse af en hjemgivelse.
Der  

 forekommer imidlertid tilfælde, hvor forældrene tilbagekalder  

 samtykket til anbringelsen og kræver barnet eller den unge hjemgivet  

 øjeblikkeligt.
Da pludselige og uforberedte hjemgivelser i visse  

 tilfælde kan skade barnet eller den unge, vil der efter forslaget til  

 § 42 a blive mulighed for, at børn og unge-udvalget kan beslutte,  

 at barnet eller den unge skal forblive anbragt i op til 3 måneder efter  

 tilbagekaldelsen af samtykket.
En sådan hjemgivelsesperiode giver  

 mulighed for, at hjemgivelsen til forældrene kan forberedes under  

 hensyn til barnets eller den unges behov.
 Der vil efter forslaget gælde de samme regler for  

 afgørelseskompetence og klageadgang som for anbringelse uden samtykke.  

 For at formålet med en hjemtagelsesperiode kan opnås, forventes  

 anvendelsen af bestemmelsen fortrinsvis at ske på baggrund af en  

 formandsafgørelse.
4.4.3. Fortsat anbringelse Der gives med forslaget til § 42 b som noget nyt  

 mulighed for, at børn og unge-udvalget i ganske særlige  

 tilfælde kan beslutte, at et barn eller en ung fortsat skal  

 være anbragt uden for hjemmet uden samtykke, selv om betingelserne for  

 tvangsmæssig anbringelse i lovens § 42 ikke er opfyldt.
Forslaget tilsigter en beskyttelse af barnet eller den  

 unge i de - forholdsvis få - situationer, hvor barnet eller den unge  

 efter længere tids anbringelse uden for hjemmet har fået så  

 nære relationer og tilknytning til anbringelsesstedet, at en  

 hjemgivelse vil være til skade for barnets eller den unges sundhed  

 eller udvikling.
Kravet om, at der skal være tale om længere tids  

 anbringelse uden for hjemmet, indebærer, at bestemmelsen i  

 almindelighed kun vil kunne anvendes, hvis barnet eller den unge har  

 været i det samme anbringelsessted i 5-6 år.
De nære relationer og tilknytning til  

 anbringelsesstedet vil være en kombination af barnets eller den unges  

 relationer til såvel personer i anbringelsesstedet, som til personer i  

 barnets eller den unges nære anbringelsesmiljø og til  

 anbringelsesstedet og dets omgivelser.
Det er ikke tanken, at kommunen skal  

 vurdere, om forældrene er lige så egnede som anbringelsesstedet,  

 fx plejeforældre, til at have barnet eller den unge boende.
Det er  

 alene barnets eller den unges nære relationer og behov, der skal  

 lægges vægt på.
Eventuelle behov, som personerne i  

 anbringelsesstedet måtte have, kan ikke tillægges vægt i  

 denne sammenhæng.
 Den foreslåede bestemmelse kan finde anvendelse,  

 hvad enten barnets eller den unges anbringelse uden for hjemmet oprindelig er  

 sket som en frivillig anbringelse eller en tvangsanbringelse efter lovens  

 § 42, men den foreslåede bestemmelse omfatter kun situationer,  

 hvor betingelserne i § 42 for anbringelse uden samtykke ikke er opfyldt.  

 Hvis betingelserne for en anbringelse uden samtykke er til stede, er det  

 § 42, der anvendes.
For unge, der er fyldt 15 år, finder den nye  

 bestemmelse kun anvendelse, hvis den unge erklærer sig enig i  

 anbringelsen.
Dette skal ses på baggrund af, at grundlaget for en  

 anbringelse uden samtykke, jf. § 42, ikke er til stede, og at unge, der  

 er fyldt 15 år, har selvstændig partsstatus i anbringelsessager.  

 Da betingelserne i § 42 ikke er opfyldt, og da den fortsatte anbringelse  

 i høj grad vil hvile på den unges tilknytning til  

 anbringelsesstedet, er det afgørende, at den unge selv ønsker  

 anbringelsen opretholdt.
 For børn og unge under 15 år  

 forudsættes det, at barnet høres, og at dets synspunkter  

 tillægges vægt.
4.4.4. Ændring af anbringelsessted uden samtykke Det er kommunen, der efter servicelovens § 55, stk.  

 1, træffer afgørelse om valg af anbringelsessted i  

 overensstemmelse med planen for det enkelte barn eller den enkelte unge.
Det  

 gælder både typen af anbringelsesstedet og det konkrete valg.  

 Kommunens afgørelse om valg mellem forskellige typer af  

 anbringelsessteder kan indbringes for det sociale nævn.
 De gældende regler i lovens § 55, stk. 2,  

 stiller dog særlige krav, når en kommune ønsker at  

 gennemføre en ændring af anbringelsessted, og  

 forældremyndighedens indehaver og den unge, der er fyldt 15 år,  

 ikke er enige i denne ændring.
I disse situationer er det en betingelse for at  

 ændringen kan gennemføres, at børn og unge-udvalget  

 træffer afgørelse om, at betingelserne for en tvangsanbringelse  

 er eller fortsat er opfyldt.
Det gælder uanset, om anbringelsen hidtil  

 har været frivillig eller tidligere er besluttet af børn og  

 unge-udvalget efter lovens § 42. Børn og unge-udvalget tager  

 alene stilling til anbringelsesgrundlaget og ikke til kommunens valg af  

 anbringelsessted.
Kravet om at børn og unge-udvalget skal tage  

 stilling til anbringelsesgrundlaget er begrundet i, at en afgørelse om  

 ændring af anbringelsessted ofte af forældrene vil føles  

 som en meget indgribende afgørelse.
Der skal derfor være  

 mulighed for domstolsprøvelse i sager om ændring af  

 anbringelsesstedet for børn, der er anbragt uden for hjemmet.
Dette  

 princip er fastslået af Højesteret i en dom fra 1989  

 (U1989.928). I dommen henvises til de forpligtelser, som følger af  

 internationale konventioner.
 I nogle situationer kan de gældende regler  

 imidlertid føre til unødig procesførelse til ulempe for  

 såvel børn og forældre som for de involverede  

 myndigheder.
 Det drejer sig om situationer, hvor  

 forældremyndighedsindehaveren og den unge ikke er enig i kommunens  

 hensigter om at ændre anbringelsesstedet - fx fra  

 døgninstitution til plejefamilie - uden at de i den forbindelse  

 ønsker selve anbringelsesgrundlaget prøvet, måske  

 fordi familien - på trods af, at der er tale om en tvangsanbringelse -  

 er klar over behovet for fortsat anbringelse af barnet eller fordi en sag  

 herom netop er endelig afgjort.
 Det foreslås derfor, at der indføres en regel  

 om, at hvis forældremyndighedsindehaveren og den unge, der er fyldt 15  

 år, giver samtykke til, at der ikke skal træffes fornyet  

 afgørelse om anbringelsesgrundlaget efter § 42 i forbindelse med  

 en ændring af anbringelsesstedet, kan kommunen ændre  

 anbringelsesstedet uden at der træffes afgørelse efter  

 § 42.
 Da det er helt afgørende ikke i øvrigt at  

 ændre det almindelige princip om prøvelse af  

 anbringelsesgrundlaget i børn og unge-udvalget med anke til  

 Ankestyrelsen og landsretten som betingelse for ændring af  

 anbringelsessted uden samtykke, foreslås reglen herom i øvrigt  

 opretholdt.
 Hvis forældremyndighedsindehaveren og den unge, der  

 er fyldt 15 år, ikke ønsker at give samtykke til, at der  

 undlades (fornyet) afgørelse om anbringelsesgrundlaget efter  

 § 42, skal der derfor træffes en sådan afgørelse i  

 børn og unge-udvalget, når forældremyndighedsindehaveren  

 og den unge over 15 år ikke er enige med kommunen om ændring af  

 anbringelsesstedet.
 Reglen om at anbringelsesbetingelserne i § 42 skal  

 være opfyldt ved ændring af anbringelsesstedet foreslås  

 endvidere at gælde, når der er truffet afgørelse om  

 anbringelse efter de foreslåede bestemmelser i §§ 42 a og 42 b.  

 Det vil i disse tilfælde ikke være relevant at ændre  

 anbringelsesstedet, uden at der tages stilling til anbringelsesgrundlaget  

 efter de almindelige regler i § 42. Baggrunden herfor er, at  

 afgørelser efter §§ 42 a og 42 b forudsættes truffet alene  

 af hensyn til, at barnet eller den unge kan blive lige netop der, hvor det  

 aktuelt er anbragt.
 Med en vedtagelse af forslaget kræves det, at  

 kommunen indgående forklarer forældremyndighedsindehaveren og den  

 unge over 15 år, hvilken betydning det har for sagen, hvorvidt der  

 gives samtykke eller ej til, at der ikke træffes fornyet  

 afgørelse efter § 42.
 Kommunens valg mellem forskellige typer af  

 anbringelsessteder kan indbringes for det sociale nævn.
4.5. Tidsperspektivet for en tvangsanbringelse Børn og unge skal i videst muligt omfang fra  

 starten sikres en anbringelse det rette sted, da mange skift fra et  

 opholdssted til et andet skaber stor ustabilitet og manglende tryghed i  

 barnets opvækst, ligesom en årlig genbehandling af en sag om  

 anbringelse og dermed et uklart tidsperspektiv kan medvirke til at skabe  

 utryghed i barnets tilværelse.
Det er omstændigheder, der kan  

 være meget uheldige for barnet og den unge og for behandlingen af de  

 problemer, der har været årsag til anbringelsen.
 Regeringen foreslår derfor en række  

 ændringer i loven for generelt at undgå sådanne uheldige  

 konsekvenser og for at opnå mere stabilitet og kontinuitet i barnets  

 liv i den del af anbringelserne, hvor dette kan være et problem i  

 dag.
4.5.1. Kompetence til at hjemgive Efter servicelovens § 46 har kommunen kompetencen til  

 at træffe afgørelse om hjemgivelse, uanset om anbringelsen er  

 sket med eller uden samtykke.
En anbringelse skal ophøre, når  

 formålet er nået, når anbringelsen ikke længere  

 opfylder formålet under hensyn til barnets eller den unges  

 særlige behov, eller når den unge fylder 18 år.
Kommunen  

 træffer afgørelse af egen drift eller på baggrund af en  

 anmodning om hjemgivelse.
Hvis kommunen ikke kan imødekomme en  

 begæring om hjemgivelse, forelægges sagen for børn og  

 unge-udvalget.
 Under et barns eller en ungs ophold uden for hjemmet har  

 kommunen pligt til at følge forløbet tæt, både  

 gennem tilsyn med barnet eller den unge på anbringelsesstedet og ved  

 kontakt med forældremyndighedens indehaver, idet det er kommunens  

 ansvar løbende at være opmærksom på, om planen skal  

 revideres.
 Det foreslås, at reglerne om kommunens kompetence  

 til at træffe afgørelse om hjemgivelse bibeholdes, og at  

 reglerne finder tilsvarende anvendelse i  sager om anbringelse uden samtykke  

 efter de foreslåede nye §§ 42 a og 42 b, således at kommunen  

 har kompetencen til at træffe afgørelse om hjemgivelse i alle  

 anbringelsessager.
For at skabe en højere grad af kontinuitet og  

 sikkerhed for at formålet med den tvangsmæssige anbringelse efter  

 §§ 42 eller 42 b er nået, i de tilfælde hvor kommunen  

 træffer afgørelse om hjemgivelse, foreslås det, at  

 kommunen umiddelbart orienterer børn og unge-udvalget om  

 afgørelsen.
Udvalget bliver herved bekendt med kommunens praksis i  

 sager om hjemgivelse i de tilfælde, hvor barnet eller den unge er  

 anbragt uden samtykke.
Herved får udvalget mulighed for at reagere,  

 hvis der opstår tvivl om, hvorvidt kommunens afgørelser om  

 hjemgivelse i disse sager er i overensstemmelse med loven.
Udvalget eller  

 enkelte medlemmer heraf kan underrette Den Sociale Ankestyrelse, som vil have  

 mulighed for at skride ind ex officio.
 Forslaget ændrer ikke ved  

 forældremyndighedsindehaverens ret til at begære barnet hjemgivet  

 og kommunens og børn og unge-udvalgets pligt til at behandle en  

 sådan begæring.
Hvis kommunen ikke kan imødekomme en begæring  

 om hjemgivelse, forelægges sagen til afgørelse i børn og  

 unge-udvalget.
Udvalget tager stilling til, hvorvidt betingelserne for en  

 anbringelse uden samtykke er opfyldt.
Hvis disse betingelser er opfyldt, kan  

 begæringen om hjemgivelse ikke imødekommes.
Børn og  

 unge-udvalgets afgørelse er omfattet af de almindelige  

 klageregler.
I sager efter § 42 a, hvor der er fastsat en  

 hjemtagelsesperiode på indtil 3 måneder, er der ikke fundet  

 grundlag for at foreslå, at kommunen skal orientere børn og  

 unge-udvalget om en afgørelse om hjemgivelse, ligesom kommunen heller  

 ikke skal forelægge en sag til afgørelse i børn og  

 unge-udvalget, hvis kommunen ikke kan imødekomme en begæring om  

 hjemgivelse inden for de 3 måneder.
Kommunens afgørelse vil i  

 disse tilfælde kunne indbringes for det sociale nævn.
4.5.2. Fristforlængelse for genoptagelse Efter servicelovens § 43 forudsætter en  

 opretholdelse af en anbringelse uden samtykke ud over 1 år fra  

 børn og unge-udvalgets afgørelse eller den seneste endelige  

 afgørelse eller dom fornyet afgørelse i børn og  

 unge-udvalget.
De kompetente myndigheder har mulighed for at fastsætte  

 en kortere frist for fornyet behandling i udvalget.
Myndighederne kan  

 endvidere undtagelsesvis fastsætte en længere frist end 1  

 år fra den seneste endelige afgørelse eller dom, når de  

 forhold, der ligger til grund for afgørelsen, med stor sikkerhed  

 må antages at vedvare ud over fristen og hensynet til barnet eller den  

 unge afgørende tilsiger, at fristen forlænges.
 Ved genbehandlingen skal der tages stilling til, om de  

 materielle betingelser for tvangsmæssig anbringelse fortsat er  

 opfyldt.
En årlig genbehandling af en anbringelsessag kan  

 medvirke til, at der skabes utryghed i barnets tilværelse, ligesom  

 tidsperspektivet omkring anbringelsen kan være med til at skabe  

 utryghed - også for forældrene.
Disse omstændigheder kan  

 være meget uheldige for barnet og den unge og for behandlingen af de  

 problemer, der har været årsag til anbringelsen.
Omvendt kan en  

 længere genoptagelsesfrist svække retssikkerheden, især ved  

 første gangs anbringelser og ved anbringelser uden samtykke efter  

 § 42 b, hvor betingelserne for en tvangsanbringelse efter § 42 ikke  

 er opfyldt.
Det foreslås derfor, at den generelle  

 genoptagelsesfrist ved førstegangsanbringelser bibeholdes på 1  

 år fra den seneste endelige afgørelse eller dom, og at  

 genoptagelsesfristen ligeledes fastsættes til 1 år, hvor  

 anbringelsesgrundlaget er § 42 b.
Samtidig foreslås der, at  

 genoptagelsesfristen i sager, hvor barnet eller den unge er anbragt uden  

 samtykke efter § 42, ændres fra 1 til 2 år fra den seneste  

 endelige afgørelse eller dom i de tilfælde, hvor barnet eller  

 den unge har været anbragt inden for det seneste år før  

 den aktuelle anbringelse.
Herudover foreslås en lempelse i adgangen til at  

 forlænge genbehandlingsfristen.
Muligheden for at fastsætte en  

 kortere frist foreslås opretholdt.
 Med forslaget kan der således blive skabt mere ro og  

 stabilitet i en række anbringelsessager, da disse sager ikke som hidtil  

 skal genoptages 1 år efter den seneste endelige afgørelse og  

 ofte behandles efterfølgende som ankesager af både Den Sociale  

 Ankestyrelse og landsretten.
 Det foreslås, at der i sager om anbringelse uden  

 samtykke, hvor betingelserne herfor er opfyldt, sker en lempelse i adgangen  

 for de kompetente myndigheder til at forlænge genbehandlingsfristen ud  

 over den generelle genoptagelsesfrist.
 Den ene lempelse foreslås at ske ved, at betingelsen  

 om, at de forhold, der ligger til grund for afgørelsen med stor  

 sikkerhed må antages at vedvare ud over fristen ændres til et  

 krav om, at de forhold, der ligger til grund for afgørelsen med  

overvejende sandsynlighed må antages at vedvare ud over fristen.  

 En ændring af denne terminologi vil i sig selv medføre en vis  

 lempelse i adgangen til at forlænge genbehandlingsfristen.
Den anden lempelse foreslås at ske ved, at den  

 sidste betingelse udelades, nemlig betingelsen om at hensynet til barnet  

 eller den unge afgørende tilsiger, at fristen forlænges.
Denne  

 lempelse vil især få betydning i sager vedrørende mindre  

 børn, hvor betingelsen har virket begrænsende for at  

 forlænge genbehandlingsfristen.
Med forslaget vil muligheden for at forlænge  

 genoptagelsesperioden således blive forøget.
Ved vurderingen af,  

 om genoptagelsesperioden skal forlænges, skal denne vurdering ses i  

 lyset af, om forlængelsen sker i forhold til den foreslåede 1  

 års eller den foreslåede 2 års genoptagelsesfrist.
 Med de ovennævnte forslag må der forventes, at  

 blive tale om en ændring i frekvensen af genbehandlingssager med mere  

 stabilitet og kontinuitet til følge.
4.6. Tilbud særligt rettet mod de utilpassede unge Med forslaget indføres mulighed for at udpege en  

 fast kontaktperson til en hel familie.
Forslaget indebærer, at  

 kontaktpersonens opgaver retter sig mod ikke alene den unge, men også  

 mod forældrene og eventuelle søskende.
Hertil kommer, at det  

 ofte vil være relevant at inddrage eventuelle andre familiemedlemmer -  

 dette kan især være relevant i forhold til familier med anden  

 etnisk baggrund end dansk, hvor fx onkler, bedsteforældre mv. kan  

 spille en væsentlig rolle i familiens hverdagsliv.
 Kontaktpersonen kan være tilknyttet flere  

 forskellige familier - særligt når der er brug for en person med  

 særlig indsigt i familiens forhold, fx en person med samme etniske  

 baggrund.
 Forslaget indebærer ikke indskrænkninger i  

 mulighederne for at udpege en fast kontaktperson for barnet eller den  

 unge.
Erfaringerne viser, at en gruppe særligt socialt  

 belastede unge - såvel unge med en dansk som med en anden baggrund -  

 kan have svært ved at fastholdes i skolesystemet eller i et  

 arbejdsforhold, hvilket kan medføre, at de kommer til at mangle de  

 almene kompetencer, der er nødvendige på arbejdsmarkedet.
Disse  

 unge kan have et stort udbytte af et praktiktilbud eventuelt som led i en  

 indsats for at opretholde kontakt til skolesystemet.
Ved at støtte de  

 unges indtræden på arbejdsmarkedet gives de en bedre mulighed for  

 at bryde ud af deres marginaliserede position.
Det er et vigtigt element, at  

 de unge kan tilbydes en godtgørelse eller dusør for at motivere  

 og fastholde de unge.
 Derfor foreslås indført en mulighed for  

 kommunerne til at formidle et praktiktilbud hos en arbejdsgiver og i den  

 forbindelse at udbetale en godtgørelse til den unge.
Den enkelte kommune træffer afgørelse om  

 størrelse og udbetaling af godtgørelse på baggrund af  

 retningslinier, fastsat af de kommunale organisationer.
Det er ikke hensigten  

 med godtgørelsen at tilsidesætte grundprincippet om  

 forældres forsørgelsesansvar overfor unge under 18 år,  

 hvorfor det er forudsat, at godtgørelsen udgør et mindre  

 beløb.
 Det bemærkes, at bestemmelsen forventes at omfatte  

 en ret begrænset gruppe unge med særligt behov for denne form for  

 foranstaltning.
Endelig foreslås indført et krav om  

 udarbejdelse af planer for børn og unge under 18 år, der har  

 begået voldskriminalitet eller anden alvorlig kriminalitet.
Baggrunden  

 herfor er, at regeringen finder det afgørende, at indsatsen overfor  

 denne gruppe målrettes i et gensidigt forpligtende samarbejde mellem  

 barn, forældre og forvaltning.
Der henvises til "Regeringens  

 initiativer over for Utilpassede unge, Rapport fra regeringens ministerudvalg  

 om integration og utilpassede unge". Om de nærmere principper for  

 udformning og anvendelse af planer i disse tilfælde og om forholdet til  

 andre regler om udarbejdelse af planer henvises til de specielle  

 bemærkninger.
4.7. Tilbud til de over 18-årige Med henblik på at det i højere grad sikres,  

 at revisionen af planen sker i god tid inden det 18. år, foreslås  

 det, at revisionen skal være afsluttet senest 6 måneder  

 før den unge fylder 18 år.
Den unge får herved skabt en  

 større tryghed for den nærmeste fremtid, og parterne, herunder  

 den unge og en eventuel ny opholdskommune, kan nå at indrette sig i  

 forhold til den lagte plan.
 De tilbud, der efter servicelovens kapitel 8 og reglerne  

 om tilbud til voksne samt tilbud efter aktivloven, der kan ydes til over  

 18-årige, findes ikke fuldt ud at dække behovet for tilbud til de  

 mest vanskeligt stillede unge over 18 år, som hidtil har været  

 omfattet af visse foranstaltninger for børn og unge.
Det foreslås, at det af et selvstændigt  

 kapitel i serviceloven fremgår, hvilke særlige tilbud, der kan  

 gives som led i overgangen til voksentilværelsen til unge under 22  

 år, der forud for det fyldte 18. år har været omfattet af  

 visse foranstaltninger for børn og unge.
Som en konsekvens af at samle  

 tilbudene for de unge i et særligt kapitel, foreslås det, at de  

 gældende regler om opretholdelse af foranstaltninger ud over det 18.  

 år udgår af kapitlet om særlig støtte til  

 børn og unge.
Det foreslås, at når det må anses for  

 at være af væsentlig betydning af hensyn til den unges behov for  

 støtte, og den unge er indforstået hermed, at kommunen kan  

 træffe afgørelse om ·  

 	indtil det fyldte 22. år, at opretholde en tildelt personlig  

 rådgiver eller fast kontaktperson, som er tildelt inden det fyldte 18.  

 år, ·  

 	indtil det fyldte 22. år, at opretholde et døgnophold i en  

 familiepleje, et opholdssted eller en døgninstitution for unge mod  

 betaling, for unge, der var anbragt umiddelbart inden det fyldte 18.  

 år, ·  

 	at yde unge mellem 18 og 21 år en fast kontaktperson og en  

 personlig rådgiver, hvis de var anbragt umiddelbart inden det fyldte  

 18. år, ·  

 	at etablere en udslusningsordning for unge i det tidligere  

 anbringelsessted, hvis de var anbragt umiddelbart inden det fyldte 18.  

 år.
 Med disse tilbud får de unge, der har behov for  

 denne særlige støtte, mulighed for en mere glidende overgang til  

 voksentilværelsen, og det præciseres at i lighed med andre unge  

 får de unge, der ud over det 18 år fortsat har ophold i et  

 anbringelsessted, mulighed for at modtage kontanthjælp og  

 aktivering.
Formålet med forslaget er således ikke at  

 øge brugen af forlængelser af ophold i anbringelsessteder fra  

 det 18. år, men alene i visse tilfælde at give mulighed for  

 forlængelse af efterværnsperioden fra 2 til 4 år.
Endvidere  

 foreslås nye muligheder i form af tildeling af kontaktperson, personlig  

 rådgiver og udslusningsophold.
Kommunen får hermed bedre  

 muligheder for at tilbyde mindre omfattende foranstaltninger end  

 forlængelse af ophold.
4.8. Øget kvalitet i sagsbehandlingen Blandt andet Socialforskningsinstituttets  

 undersøgelser har vist et behov for et kvalitetsmæssigt  

 løft i kommunernes sagsbehandling på børne- og  

 ungeområdet.
Der er blandt andet peget på problemer for  

 kommunerne med at leve op til lovens krav om at udarbejde planer og kravet  

 om, at der skal finde en samtale sted med børn over 12 år, inden  

 der iværksættes foranstaltninger.
Gennem de senere år er der på baggrund af  

 denne viden taget forskellige initiativer med henblik på at  

 opkvalificere sagsbehandlingen i børnesager.
Der er bl.a.  

 gennemført opstramninger i serviceloven, og der er iværksat  

 undervisning i Den Sociale Ankestyrelse af kommunale sagsbehandlere og et  

 samarbejde mellem Socialministeriet, Kommunernes Landsforening og  

 Amtsrådsforeningen om » en murstensløs institution«.
Endelig pågår der overvejelser i  

 Socialministeriet og Undervisningsministeriet om, hvordan uddannelsen af  

 socialrådgivere kan gøres bedre.
I sammenhæng med disse initiativer indeholder  

 lovforslaget - som et yderligere led i arbejdet med at sikre, at indsatsen  

 på dette område får den fornødne kvalitet - en  

 bemyndigelse for socialministeren til at fastsætte regler om  

 kvalitetsstandarder.
Reglerne vil blive udarbejdet i samarbejde med de  

 kommunale organisationer.
Indførelse af kvalitetsstandarder indebærer,  

 at den enkelte kommunalbestyrelse skal træffe detaljerede beslutninger  

 om målsætningerne for indhold, omfang og udførelse af  

 støtte til foranstaltninger efter servicelovens kapitel 8, 9 og  

 forslaget til kapitel 9 a samt følge op på disse.
Med  

 beslutninger menes således ikke konkrete afgørelser i  

 individuelle sager, men derimod generelle målsætninger for  

 indsatsen.
 Kvalitetsstandarder kendes allerede i den sociale  

 lovgivning, idet regler herom er indført for ydelser til personer, der  

 har brug for personlig og praktisk hjælp (hjemmehjælp m.v.), ved  

 lov nr. 1110 af 29. december 1997 som udmøntet i Socialministeriets  

 bekendtgørelse nr. 328 af 22. april 1998 om kvalitetsstandarder m.v.  

 for hjælp efter §§ 71 og 72 i lov om social service.
 Kvalitetsstandarder indgår i nær  

 sammenhæng med de servicedeklarationer, som kommunerne allerede i dag  

 er forpligtet til at udarbejde efter den kommunale styrelseslov, og som  

 sikrer, at borgerne har en mere generel oversigt over, hvilke rammer og  

 målsætninger kommunalbestyrelsen og amtsrådet har sat for  

 de enkelte ydelser.
 Kvalitetsstandarderne skal sikre, at børn og unge  

 og deres forældre samt professionelle og andre med tilknytning til  

 området har den nødvendige information om reglerne og  

 sagsbehandlingen.
 Endvidere forudsættes kvalitetsstandarderne anvendt  

 af ledelsen som et redskab til at sikre overensstemmelse mellem de politisk  

 fastlagte mål og den faktiske myndighedsudøvelse og  

 opgaveudførelse.
 Endelig skal det særligt nævnes, at  

 kvalitetsstandarderne forventes at være et vigtigt redskab også i  

 forhold til regeringens særligt intensive indsats rettet mod  

 utilpassede unge.
 Som eksempler på forhold, der vil kunne  

 præciseres nærmere i kommunernes kvalitetsstandarder, kan  

 nævnes undersøgelser og opfølgning, herunder  

 opfølgning på underretninger, udførelsen af opgaverne  

 vedrørende planer, supervision af plejefamilier/opholdssteder,  

 brugerinddragelse, herunder medinddragelse for de involverede forældre,  

 børn og unge, tilrettelæggelse og udførelse af indsatsen  

 på forsyningssiden, bl.a. i forhold til sikring af det  

 nødvendige antal pladser og korrekt matchning i det enkelte  

 tilfælde m.v.
 Med henblik på at sikre en bedre  

 tilrettelæggelse af hjælpen, så en større del af  

 ressourceindsatsen kommer børnene og deres familier til gode,  

 forventes bestemmelserne om kvalitetsstandarder endvidere at komme til at  

 indeholde krav til de enkelte kommuner om årligt at udarbejde en  

 evaluering af kvaliteten og styringen af kommunens indsats overfor  

 børn og unge med særlige behov for støtte.
4.9. Øvrige ændringer Det foreslås præciseret at, at aflåsning  

 om natten af værelser i sikrede afdelinger ikke betragtes som  

 isolation.
Præciseringen vedrørende isolation udgik fejlagtigt  

 ved indførelse af serviceloven.
 Endvidere foreslås præciseringer i reglerne om  

 fuldbyrdelse af tvangsmæssige afgørelser.
 Det er endelig foreslået præciseret, at ved  

 visse afgørelser truffet af Den Sociale Ankestyrelse uden  

 forudgående klage efter reglerne i lovens § 47, gælder  

 reglerne om genoptagelsesfrister, om muligheden for at kræve  

 afgørelser forelagt for landsretten og reglerne om aktindsigt mv.
Efter hidtil gældende praksis har børn og  

 unge-udvalget truffet beslutning om anbefaling til Den Sociale Ankestyrelse  

 om adoption uden samtykke efter reglerne i adoptionsloven.
Denne praksis  

 foreslås videreført ved at fastsætte en udtrykkelig  

 hjemmel hertil i loven.
4.10. Yderligere initiativer 4.10.1. Efteruddannelse Der er fra mange sider udtrykt både ønske om  

 og behov for yderligere efteruddannelse af personale med henblik på  

 opkvalificering af arbejdet med de truede børn og unge.
Der er tale om  

 et kompliceret regelsæt med komplicerede problemstillinger, og der er  

 tale om et område, hvor beslutninger kan være meget indgribende  

 og have afgørende indflydelse for det enkelte barn eller den enkelte  

 unge og familiens fremtid.
Det er derfor også af afgørende betydning, at  

 de personalegrupper, der omgås børnene og de unge i dagligdagen  

 og de personalegrupper, der har eller bør have samarbejde, indflydelse  

 eller afgørelseskompetence i disse sager, fuldt ud er kvalificeret til  

 dette.
Det gælder således især sundhedsplejersker,  

 dagplejere, pædagoger i vuggestuer, børnehaver, klubber,  

 fritidsordninger, lærere, psykologer samt familieplejere,  

 pædagoger i opholdssteder og institutioner og ikke mindst de kommunale  

 sagsbehandlere.
Der er både tale om den enkeltes kvalifikationer, men  

 også kvalifikationer set i forhold til samarbejdet med andre, herunder  

 det tværfaglige samarbejde.
Endvidere er det vigtigt, at det  

 ledelsesmæssige og politiske niveau i kommunen følger op  

 på lovgivningen ved at sikre, at de organisatoriske og  

 uddannelsesmæssige forhold er i orden.
 Det forudsættes, at der ny etableres  

 uddannelsesprogrammer eventuelt ved et samarbejde mellem Kommunernes  

 Landsforening, De Sociale Højskoler og Formidlingscentrene.  

 Uddannelsesprogrammerne stilles gratis til rådighed.
 Til brug for denne nye opkvalificering og  

 opfølgning er der på satspuljen afsat 10 mill. kr. i 2000, 5  

 mill. kr. i 2001 og 10 mill. kr. i 2002.
Der er allerede nogle initiativer i gang med henblik  

 på efteruddannelse og udvikling af efteruddannelsesområdet.
Det  

 drejer sig fx om etablering af en ny diplomuddannelse på to sociale  

 højskoler med specialisering i børne og familiearbejde, Den  

 Sociale Ankestyrelses undervisningsprojekt om opkvalificering af  

 sagsbehandlingen i anbringelsessager på børneområdet,  

 kommunernes initiativer til udviklingsprocesser med udgangspunkt i  

 ønsket om kvalificering af indsatsen overfor de svagest stillede  

 børn og unge og udvikling af efteruddannelsesinitiativer, gennem  

»Det  

 murstensløse samarbejde «  

mellem Socialministeriet, Kommunernes Landsforening og  

 Amtsrådsforeningen.
4.10.2. Evaluering For at medvirke til sikringen af sagsbehandlingens  

 kvalitet og for at sikre, at der gives den optimale støtte til  

 familier med særlige behov, vil Socialministeriet følge  

 anvendelsen af de nye regler tæt.
 På denne baggrund er der af satspuljen afsat 2 mill.  

 kr. årligt for årene 2001 til 2003 til evaluering af  

 reglerne.
Det er formålet med evalueringen at analysere og  

 beskrive, hvordan loven er blevet implementeret i kommunerne, og hvilken  

 faktisk betydning de ændrede regler har fået for indsatsen  

 på området - såvel generelt i forhold til den enkelte  

 familie, sagsbehandler, kommune mv., som mere overordnet i forhold til  

 udviklingen af den særlige støtte til familier med særlige  

 behov.
Evalueringen forventes derfor at fokusere på forhold som  

 indholdet af kommunernes målsætninger for området og  

 kommunernes opfølgning her på, antal og karakter af anvendte  

 støtteforanstaltninger samt ændrede sagsbehandlingsrutiner og  

 forvaltningsmæssige strukturer blandt sagsbehandlere og andre  

 professionelle aktører på børne- og  

 ungeområdet.
 Et sådant analysearbejde vil muliggøre, at  

 reglerne på et fyldestgørende og brugbart grundlag kan tages op  

 til vurdering efter en periode, ligesom det vil kunne give et vægtigt  

 bidrag til det løbende arbejde med at udvikle metodearbejdet på  

 dette felt.
 Evalueringsarbejdet forudsættes således  

 også at indgå i en mere langsigtet tilgang til løsningen  

 af de svære problemstillinger og afvejninger, som altid vil være  

 et vilkår i forbindelse med arbejdet med at yde børn og unge med  

 særlige behov den nødvendige og tilstrækkelige  

 støtte i opvæksten.
 Evalueringen bør have fokus på konsekvenserne  

 af såvel de indholdsmæssige ændringer af reglerne som af de  

 ændrede krav til sagsbehandlingen, herunder kravet om  

 tværkommunal underretningspligt og indførelsen af  

 kvalitetsstandarder.
 Socialministeriet vil stå for den nærmere  

 tilrettelæggelse af evalueringsforløbet i samarbejde med de  

 relevante parter.
4.11. Administrative konsekvenser for det offentlige Forslaget skønnes ikke at være forbundet med  

 administrative merudgifter af betydning.
De administrative konsekvenser skal forhandles med de  

 kommunale parter 4.12. Økonomiske konsekvenser for det offentlige Ændringerne i reglerne vedrørende anbringelse mv.
 Med henblik på at sikre, at  

 støtten ydes til barnets bedste, at styrke mulighederne for en tidlig  

 indsats, at skabe mere kontinuitet i anbringelsen samt at skabe mere klarhed  

 i tidsperspektivet for en anbringelse foretages en række  

 ændringer i reglerne vedrørende anbringelse.
Det forventes, at disse ændringer samlet set vil  

 medføre en beskeden udvidelse i bestanden af anbragte børn og  

 unge svarende til i størrelsesordenen 30 helårsanbragte og  

 dermed merudgifter til døgnophold.
Forslaget vil herudover  

 medføre merudgifter til advokatbistand i forbindelse med sager om  

 tvangsmæssige foranstaltninger.
Støtteperson til forældre, hvis børn er anbragte Forslaget vil endvidere medføre  

 merudgifter til den nye foranstaltning støttepersoner til  

 forældre, hvis børn er anbragte.
Tilbud særligt rettet mod de utilpassede unge Der vil endvidere være merudgifter  

 forbundet med muligheden for at udpege en fast kontaktperson til en hel  

 familie; muligheden for at udbetale en godtgørelse til unge under 18  

 år, som på grund af manglende skoletilknytning deltager i et  

 kommunalt formidlet praktiktilbud; samt kravet om udarbejdelse af planer for  

 børn og unge under 18 år, der har begået voldskriminalitet  

 eller anden alvorlig kriminalitet.
Tilbud til unge fra 18 til 21 år Det foreslås, at aldersgrænsen for muligheden  

 for at forlænge foranstaltninger (fast kontaktperson, personlig  

 rådgiver og ophold i anbringelsessted) udover det fyldte 18. år  

 udvides fra det fyldte 20. år til det fyldte 22. år.
Udvidelsen  

 skønnes at medføre en udvidelse i antallet af over  

 18-årige med ophold i anbringelsessteder på knap 300  

 helårspersoner.
Herudover foreslås, som noget nyt, at der kan  

 tilbydes unge, der var anbragt umiddelbart inden det fyldte 18. år,  

 fast kontaktperson eller personlig rådgiver indtil det fyldte 22.  

 år.
Endvidere foreslås som ny foranstaltning muligheden for at  

 tilbyde unge 18 til 21-årige udslusningsophold.
 Det forventes, at ændringen vil medføre  

 merudgifter til en udvidelse i det samlede antal unge med fast kontaktperson  

 eller personlig rådgiver samt i det samlede antal unge med ophold i  

 anbringelsessteder for børn og unge.
Bemyndigelsesbestemmelsen  for socialministeren til at  

 fastsætte betalingsregler for unge i anbringelsessteder forventes at  

 medføre en samlet nettomerudgift.
Merudgiften er sammensat af en  

 mindreudgift i form af de unges egenbetalinger, en besparelse på  

 lommepenge mv. til de unge samt en merudgift til kontanthjælp mv. til  

 de unge, der ikke har andet forsørgelsesgrundlag.
Kvalitetsstandarder Der vil endvidere være merudgifter  

 forbundet med kravet om at udarbejde kvalitetsstandarder.
Samlede økonomiske konsekvenser af lovforslaget Ved indgåelsen af forliget om  

 satspuljen for 2000 blev der afsat en samlet ramme til lovforslaget på  

 98,0 mill. kr. i 2001, 128,0 mill. kr. i 2002 og 148,0 mill. kr. i 2003 og  

 frem.
 Forslaget skal forhandles med de kommunale parter.
4.13. Erhvervsmæssige og miljømæssige  

 konsekvenser Lovforslaget forventes ikke at medføre  

 erhvervsmæssige eller miljømæssige konsekvenser.
4.14. Forholdet til EU-retten Lovforslaget indeholder ikke EU-retlige aspekter.
Lovforslagets konsekvenser i  

 hovedtræk Positive konsekvenser/ mindreudgifter (hvis ja, angiv omfang) Negative konsekvenser/ merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Forslaget skønnes samlet at medføre merudgifter for stat,  

 amter og kommuner.
Forslaget skal forhandles med de kommunale parter.
Administrative konsekvenser for stat, kommuner og  

 amtskommuner Forslaget skønnes ikke at have administrative  

 konsekvenser af betydning.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 § 32, stk. 4, i serviceloven fastlægger, at  

 barnets eller den unges vanskeligheder så vidt muligt skal løses  

 i samarbejde med familien og med dennes medvirken.
Hvor dette ikke er muligt,  

 må foranstaltningens baggrund, formål og indhold  

 tydeliggøres for forældremyndighedsindehaveren, barnet eller den  

 unge.
Det fremgår endvidere af § 32, stk. 2, at støtten  

 må ydes så tidligt og sammenhængende som muligt, så  

 begyndende problemer hos barnet eller den unge så vidt muligt kan  

 afhjælpes i eget miljø, og støtten må udformes  

 på baggrund af en konkret vurdering af det enkelte barns eller den  

 enkelte unges og familiens forhold.
 Det foreslås præciseret i § 32, stk. 2,  

 at støtten må ydes så tidligt og sammenhængende som  

 muligt, så begyndende problemer så vidt muligt kan  

 afhjælpes i hjemmet eller i det nære miljø.
Med den ændrede ordlyd tydeliggøres, at  

 kommunen ikke kun skal søge at udnytte ressourcerne hos personer i  

 hjemmet, typisk forældremyndighedsindehaverne og hjemmeboende  

 søskende, men også overveje, om der er andre nære  

 pårørende og nærtstående personer i øvrigt,  

 som vil kunne bidrage til løsning af problemerne.
Det drejer sig fx om  

 bedsteforældre, onkler, tanter, naboer, venner, venners forældre,  

 skolelærere og pædagoger.
Forældre, der ikke har del i  

 forældremyndigheden, vil eventuelt også kunne inddrages i  

 opgaveløsningen.
 Kommunen skal således have formålsbestemmelsen  

 for øje ved vurdering af hvilken støtte, der skal gives,  

 herunder ved vurderingen af, om støtten kan gives i hjemmet eller det  

 nære miljø.
Når et barn eller en ung skal anbringes, er det  

 kommunen, der træffer beslutning om valg af det konkrete  

 anbringelsessted i overensstemmelse med formålet med anbringelsen.  

 Formålet er udtrykt i planen for anbringelsen.
Ved valget skal der  

 lægges vægt på, hvad der giver de bedste betingelser for  

 opfyldelse af formålet med anbringelsen.
Afhængigt af dette  

 formål kan muligheden for at vælge eventuel familie, fx  

 bedsteforældre, som anbringelsessted indgå i overvejelserne.  

 Samtidig skal kommunen være opmærksom på, at anbringelse af  

 børn og unge hos nære pårørende i visse  

 tilfælde kan være konfliktskabende og medføre uheldige  

 følger for barnet/den unge.
 Der henvises i øvrigt til bemærkningerne til  

 nr. 8, forslaget til § 40, stk. 1.
Til nr. 2 Tilføjelsen til formålsbestemmelsen i  

 servicelovens § 32 angiver, at der skal lægges afgørende  

 vægt på, at støtten ydes ud fra barnets eller den unges  

 bedste og tager sigte på konfliktsituationer, hvor der ikke er  

 fælles interesser mellem barnet eller den unge og forældrene.  

 Bestemmelsen understreger således, at i sådanne  

 konfliktsituationer vejer hensynet til, hvad der vil være det bedste  

 for barnet, tungere end hensynet til forældrene.
 I denne sammenhæng er det væsentligt, at  

 barnets eller den unges synspunkter inddrages og tillægges passende  

 vægt efter barnets alder og modenhed.
 Der henvises i øvrigt til de almindelige  

 bemærkninger samt bemærkningerne til forslag nr. 15, forslagene  

 til §§ 42 a og 42 b.
Til nr. 3 Ifølge reglerne om handlekommune i  

 retssikkerhedslovens § 9, stk. 3, har børn og unge under 18  

 år samme opholdskommune som forældrene.
Det er derfor den  

 kommune, forældrene har ophold i, der skal træffe  

 afgørelse om særlig støtte, herunder om anbringelse uden  

 for hjemmet.
Der opstår ind imellem den situation, at  

 forældrene for at undgå iværksættelse af  

 foranstaltninger over for barnet eller den unge, herunder anbringelse uden  

 for hjemmet, forlader kommunen og tager ophold i en anden kommune.
Det  

 fremgår af Den Sociale Ankestyrelses »Rapport om flytninger blandt familier med  

 børn og unge med behov for særlig støtte «, jf. kapitel 3 ovenfor.
 Da det må antages, at utilstrækkelige  

 underretninger fra fraflytningskommunerne i nogen grad skyldes usikkerhed om,  

 hvorvidt der i de gældende regler om underretningspligt er indeholdt en  

 forpligtelse for fraflytningskommunen til at underrette familiens nye  

 opholdskommune, foreslås denne forpligtelse nævnt udtrykkeligt i  

 loven.
Den nye bestemmelse om tværkommunal  

 underretningspligt i servicelovens § 33 a præciserer  

 således, at fraflytningskommunen har pligt til at underrette  

 tilflytningskommunen, hvis en familie med et eller flere børn under 18  

 år, flytter fra en kommune til en anden, og fraflytningskommunen  

 finder, at et eller flere børn har behov for særlig  

 støtte.
Bestemmelsen omfatter alle tilfælde, hvor der efter  

 fraflytningskommunens vurdering er behov for foranstaltninger efter lovens  

 § 40, herunder eventuelt foranstaltninger uden samtykke, således  

 at tilflytningskommunen får mulighed for at sætte ind med  

 hjælp til familien så tidligt som muligt.
Der kan også forekomme tilfælde, hvor andre  

 kommuner end den tidligere opholdskommune har kendskab til forhold, der giver  

 formodning om, at et barn eller en ung har behov for særlig  

 støtte.
Sådanne situationer vil være omfattet af  

 underretningsreglerne efter servicelovens § 35, der gælder for  

 alle offentligt ansatte.
Underretningspligten omfatter alene oplysninger om de  

 forhold, der giver en formodning om behov for særlig støtte.  

 Medmindre der foreligger samtykke fra forældrene, kan  

 fraflytningskommunen således ikke videregive fortrolige oplysninger om  

 familien, der ikke relaterer sig til barnets eller den unges behov for  

 særlig støtte.
I det omfang tilflytningskommunen har behov for  

 yderligere oplysninger i den videre sagsbehandling, kan kommunen indhente  

 nødvendige oplysninger efter retssikkerhedslovens § 12 og  

 forvaltningslovens kapitel 8.
Til nr. 4 Ændringen er redaktionel Til nr. 5 Med forslaget skabes der hjemmel til, at socialministeren  

 kan fastsætte regler om underretningspligt vedrørende gravide  

 kvinder med et alvorligt alkohol- og/eller stofmisbrug af en karakter, der  

 giver formodning for, at der vil være behov for støtte.
De gældende regler om underretningspligt for  

 offentligt ansatte mv. findes i Socialministeriets bekendtgørelse nr.  

 875 af 27. november 1997, som er udsendt med hjemmel i servicelovens  

 § 35. Disse regler vedrører alene underretning efter at et barn  

 er født.
Efter reglerne skal personer, der udøver offentlig  

 tjeneste eller hverv, underrette kommunen, når de i deres virksomhed  

 bliver bekendt med forhold for børn eller unge under 18 år, der  

 må give formodning om, at barnet eller den unge har behov for  

 særlig støtte.
Pligten gælder også for enhver  

 læge samt enhver medarbejder ved puljeordninger og private  

 dagpasningsordninger, frie grundskoler og frie kostskoler.
Formålet med at udvide underretningspligten til at  

 omfatte det ufødte barn er at støtte kommunerne i  

 løsningen af deres rådgivningsopgave efter servicelovens  

 § 3, herunder forpligtelsen til at være opmærksom på,  

 om den enkelte har behov for hjælp efter serviceloven eller efter anden  

 lovgivning.
Med forslaget bliver der således bedre mulighed for at  

 tilbyde gravide kvinder med alvorlige misbrugsproblemer relevant hjælp  

 på et tidligt tidspunkt og dermed mindske risikoen for, at børn  

 fødes med skader som følge af moderens alkohol- eller  

 narkotikamisbrug.
Den udvidede underretningspligt vil endvidere skabe bedre  

 forudsætninger for at sætte tidligt ind med en indsats, når  

 barnet er født.
Da videregivelse af rent personlige oplysninger uden  

 samtykke kan skade muligheden for at skabe og bevare et åbent  

 tillidsforhold mellem den gravide og den, der videregiver oplysningerne,  

 begrænses underretningspligten til at omhandle gravide kvinder med et  

 alvorligt alkohol- og/eller stofmisbrug.
Det vil sige, at der skal være  

 tale om et misbrug af enten alkohol eller euforiserende stoffer, medens andre  

 misbrugsformer ikke er medtaget, idet et generelt misbrugsbegreb kan omfatte  

 et meget bredt spektrum af afhængighed.
At misbruget skal være  

 alvorligt, betyder at det skal have konsekvenser for den enkelte og familien  

 i en sådan grad, at det er rimeligt at handle i forhold til det.
Det vil afhænge af de konkrete omstændigheder,  

 om situationen må anses for så alvorlig, at der er grundlag for  

 at underrette kommunen og dermed videregive oplysninger om rent private  

 forhold.
Da videregivelse af rent private oplysninger uden samtykke vil kunne  

 gøre det vanskeligt at skabe og bevare et åbent tillidsforhold  

 mellem den gravide kvinde og den person, der videregiver oplysningerne,  

 bør der altid forsøges indhentet samtykke, forinden der afgives  

 underretning til kommunen.
Hvis der ikke kan opnås samtykke, skal der  

 foretages en vurdering af på den ene side hensynet til de interesser,  

 der begrunder ønsket om hemmeligholdelse af oplysningerne, og på  

 den anden side afgørende modhensyn til enten private eller offentlige  

 interesser, herunder hensynet til kvinden selv og det ufødte barn.
Underretningspligten vedrørende gravide misbrugere  

 vil komme til at omfatte ansatte i social- og sundhedsvæsenet, som har  

 kontakt med gravide med alvorlige misbrugsproblemer.
Det svarer som  

 udgangspunkt til den personkreds, der i dag er omfattet af den udvidede  

 underretningspligt, jf. ovenfor om servicelovens 35 og Socialministeriets  

 bekendtgørelse om underretningspligt overfor kommunen.
Udover  

 offentligt ansatte og privatpraktiserende læger, som er omfattet af de  

 gældende regler, vil bestemmelserne kunne komme til at omfatte enkelte  

 andre faggrupper indenfor det sociale eller sundhedsmæssige  

 område, der som led i deres arbejde har en sådan kontakt med  

 gravide med alvorlige misbrugsproblemer, at reglerne om underretningspligt er  

 relevante, fx privatpraktiserende psykologer.
Andre faggrupper som fx  

 advokater og præster vil ikke blive omfattet af reglerne.
Til nr. 6 og 7 Den foreslåede bestemmelse i nr. 6 svarer til  

 § 7 i lov om forebyggende sundhedsordninger for børn og unge og  

 har samme formål, nemlig at styrke sammenhæng og helhed i  

 tilbudene til de svagest stillede børn og unge.
Når bestemmelsen medtages i den sociale lovgivning,  

 er det for at understrege betydningen af, at kommunerne tilrettelægger  

 arbejdet i sager om særlig støtte til børn og unge  

 således, at den tværfaglige sagkundskab kan inddrages i  

 sagsbehandlingen.
Når det drejer sig om børn med særlige  

 behov, vil sagsbehandleren som regel være en gennemgående figur i  

 forhold til familien.
Det forudsættes derfor, at sagsbehandleren altid  

 indgår som en del af den tværfaglige gruppe.
Den tværfaglige gruppe vil kunne styrke såvel  

 den tidlige indsats som det forebyggende arbejde blandt vanskeligt stillede  

 børn og deres familier.
I den tværfaglige gruppe vil  

 sagsbehandleren kunne få støtte i behandlingen af de vanskelige  

 børnesager, bl.a. i arbejdet med undersøgelser efter lovens  

 § 38.
Det er ikke tanken, at kommunen skal oprette nye organer  

 til varetagelse af opgaven.
Kommunen vil således kunne anvende den  

 tværfaglige gruppe, der allerede er nedsat.
Det vil være op til  

 kommunen selv at fastsætte sammensætningen af den  

 tværfaglige gruppe og tilrettelægge gruppens arbejde.  

 Amtskommunernes ekspertise vil kunne benyttes ad hoc.
Afhængig af, hvorledes den enkelte kommune  

 sammensætter den tværfaglige gruppe og tilrettelægger  

 gruppens virksomhed, kan der opstå spørgsmål om, hvilke  

 informationer, der kan udveksles i gruppen.
Udveksling af oplysninger som led  

 i arbejdet i de tværfaglige grupper er omfattet af straffelovens og  

 forvaltningslovens almindelige regler om tavshedspligt og videregivelse af  

 oplysninger.
Det vil i forbindelse med opfølgningen af de  

 ændrede regler om særlig støtte til børn og unge  

 blive nærmere beskrevet i Socialministeriets vejledninger.
Til nr. 8 Efter forslaget til den ændrede formulering af  

 § 32, stk. 2, jf. lovforslagets nr. 1, vil det i  

 formålsbestemmelsen til reglerne om særlig støtte til  

 børn og unge være tilkendegivet, at problemerne så vidt  

 muligt skal afhjælpes i hjemmet eller det nære miljø.
 Det foreslås, at den tilsvarende  

 hensigtserklæring i § 40, stk. 1, 2. pkt., i den gældende  

 lov erstattes af formuleringen om, at der blandt de i stk. 2 nævnte  

 foranstaltninger - dvs. alle de mulige foranstaltninger - skal vælges  

 den eller de mindst indgribende formålstjenlige foranstaltninger.  

 Formuleringen bygger på det almindelige forvaltningsretlige  

 proportionalitetsprincip, hvorefter der ikke må anvendes mere  

 indgribende foranstaltninger, hvis mindre indgribende foranstaltninger er  

 tilstrækkelige, og at der skal være et rimeligt forhold mellem  

 mål og middel.
 Med den foreslåede formulering tydeliggøres,  

 at den opregning af mulige foranstaltninger, der er foretaget i § 40,  

 stk. 2, ikke er udtryk for en form for rangfølge, hvor det  

 påhviler kommunen at gennemprøve rækken af mulige  

 foranstaltninger, eventuelt afsluttende med en anbringelse uden for hjemmet.  

 Hensigten er, at der skal vælges den foranstaltning - eventuelt en  

 kombination af flere foranstaltninger - som må anses for mest  

 formålstjenlig i forhold til de afdækkede problemer.
 Heri ligger også, at det ikke er udelukket at  

 iværksætte en anbringelse, uden at andre foranstaltninger er  

 afprøvet, men at der er krav om, at kommunen forinden nøje skal  

 have overvejet, om en mindre indgribende foranstaltning end en anbringelse er  

 tilstrækkelig til at løse problemerne.
Til nr. 9 Forslaget er en konsekvensændring som følge  

 af, at familiepleje efter ændring af lov om social service ved lov nr.  

 279 af 13. maj 1998 ikke længere betegnes som et opholdssted.
Til nr. 10 Forslaget er et led i styrkelsen af den særlige  

 indsats overfor utilpassede unge.
Efter bestemmelsen kan der som en ny  

 foranstaltning efter servicelovens § 40, stk. 2, tilbydes en fast  

 kontaktperson til en hel familie.
Foranstaltningen kan finde anvendelse,  

 uafhængig af om der er truffet beslutning om andre foranstaltninger  

 efter § 40, stk. 2. Der sker heller ikke nogen indskrænkning i de  

 gældende muligheder for at udpege en fast kontaktperson til barnet  

 eller den unge, heller ikke i tilfælde hvor der udpeges en fast  

 kontaktperson for hele familien.
Kontaktpersonens opgave er at koordinere indsatsen overfor  

 hele familien.
Forslaget skal ses i sammenhæng med forslaget om  

 støtteperson til forældre, hvis barn er anbragt uden for hjemmet  

 - i disse situationer er støttepersonens opgaver rettet alene mod  

 forældrene, idet de primært relaterer sig til forældrenes  

 forhold omkring det anbragte barn.
At kontaktpersonen tilknyttes hele familien  

 indebærer, at indsatsen udover at inddrage forældrene og  

 eventuelle søskende til den unge også inddrager eventuelle andre  

 familiemedlemmer, som kan være af betydning for en forandring af  

 forholdene i familien.
Inddragelse af andre familiemedlemmer i arbejdet kan  

 især være relevant i forhold til familier med anden etnisk  

 baggrund end dansk, hvor fx. onkler, bedsteforældre mv. kan spille en  

 væsentlig rolle i familiens hverdagsliv.
Det vil være muligt efter bestemmelsen at lade samme  

 kontaktperson være tilknyttet også andre børn eller unge  

 med problemer, dvs. flere forskellige familier.
For eksempel kan en  

 sådan model anvendes, hvor der på grund af familiernes anden  

 etniske baggrund end den danske kan være brug for en kontaktperson med  

 særlig indsigt i disse forhold - for eksempel en person, der selv har  

 samme etniske baggrund.
En sådan kontaktperson med samme baggrund, og  

 som selv er velintegreret i det danske samfund, vil også gennem sit  

 virke som rolle-model/forbillede kunne støtte og hjælpe familien  

 med at ændre forholdene i hjemmet.
Til nr. 11 Forslaget er en konsekvensændring som følge  

 af, at familiepleje efter ændring af lov om social service ved lov nr.  

 279 af 13. maj 1998 ikke længere betegnes som et opholdssted.
Til nr. 12 Efter bestemmelsen får kommunerne mulighed for - som  

 ny foranstaltning efter servicelovens § 40, stk. 2, - til særligt  

 socialt belastede unge at formidle et praktiktilbud hos en offentlig eller  

 privat arbejdsgiver og i den forbindelse at udbetale en mindre  

 godtgørelse som motivation for den unge.
Målgruppen for bestemmelsen er socialt belastede  

 unge, der har problemer med at begå sig i livet.
Det vil i denne  

 sammenhæng primært sige i forhold til:
·  

 	at fastholde tilknytningen til uddannelsessystemet ·  

 	at opnå eller fastholde en tilknytning til arbejdsmarkedet ved egen  

 hjælp.
 Hertil kommer, at de ofte er præget af problemer i  

 forhold til deres familie, samtidig med at deres kammerater ofte er  

 præget af samme belastninger, hvilket kan medvirke til at  

 fastlåse dem i en uacceptabel og marginal social position.
Opretholdelse af den unges kontakt til skolesystemet kan  

 være et sigte i forbindelse med udbetaling af godtgørelse ved  

 deltagelse i et praktiktilbud, men behøver ikke at være det.
Det  

 kan godt være et tilstrækkeligt formål i sig selv at  

 støtte den unges indtræden på arbejdsmarkedet med henblik  

 på forbedring af den unges sociale situation i det hele taget.
 Praktiktilbud med godtgørelse er således et  

 blandt mange pædagogiske instrumenter, som kommunerne kan anvende i  

 forhold til denne særlige gruppe af unge under 18 år, der har  

 behov for en særlig indsats.
Den enkelte kommune træffer afgørelse om  

 størrelse og udbetaling af godtgørelse.
Det er ikke hensigten  

 med godtgørelsen at tilsidesætte grundprincippet om  

 forældres forsørgelsesansvar overfor unge under 18 år.  

 Derfor er det forudsat, at godtgørelsen udgør et mindre  

 beløb.
Det forudsættes, at de kommunale organisationer  

 udarbejder nærmere retningslinier for fastsættelse af  

 godtgørelse.
Med bestemmelsen gives der ikke hjemmel for kommunen til  

 at kræve udgiften til godtgørelsen betalt af den unges  

 forældre, når disse har midler hertil.
Baggrunden herfor er, at  

 hvis godtgørelsen gøres afhængig af forældrenes  

 indkomst og betaling, vil det kunne være ødelæggende for  

 den motiverende effekt af foranstaltningen, ligesom anvendelsen af muligheden  

 for at udbetale godtgørelse bør være afhængig af  

 den konkrete unges behov og ikke af forældrenes forhold.
For unge, der har ophold i et anbringelsessted for  

 børn og unge, vil godtgørelsen være at betragte som  

 indtægt ved eget arbejde.
Der henvises til Socialministeriets  

 bekendtgørelse om betaling for ophold i anbringelsessteder for  

 børn og unge.
 Udbetaling af godtgørelse ophører ved den  

 unges 18. år.
Til nr. 13 Som en ny foranstaltning foreslås det, at kommunen  

 skal tilbyde forældremyndighedens indehaver en støtteperson i  

 forbindelse med barnets eller den unges anbringelse uden for hjemmet.
Det  

 gælder uanset om barnet eller den unge er anbragt med eller uden  

 samtykke.
Forældre til anbragte børn er i en meget  

 vanskelig situation.
De oplever ofte en krise i forbindelse med anbringelsen,  

 uden at opleve at få nogen støtte i forbindelse med  

 anbringelsesforløbet.
Reaktionerne herpå kan være  

 manglende/uklar opfattelse og forståelse af  

 hændelsesforløbet, tilbagetrækning, vrede og kritik  

 ligesom der er en række følelser og oplevelser, der er behov for  

 at få bearbejdet.
Undersøgelser peger på, at  

 forældre til anbragte børn overvejende tilhører den mest  

 belastede gruppe i befolkningen.
Mange af disse forældre har behov for en uvildig  

 person, der kan lytte og som er der for forældrenes egen skyld.
Det er  

 vigtigt at støttepersonen kan give forældrene modspil,  

 hjælpe med udredning af spørgsmål i forhold til den  

 måde det offentlige system fungerer på, hjælpe med  

 forberedelse og evaluering af møder, og hjælpe med at læse  

 og forstå skriftligt materiale omkring anbringelsen.
Det er vigtigt af  

 hensyn til forældrene, at støtteordningen gøres så  

 fleksibel som mulig.
Det er dog vigtigt at fastholde, at  

 støttepersonen ikke skal varetage opgaver af behandlingsmæssig  

 karakter fx i forhold til forældrenes misbrug, psykiske problemer  

 mv.
Formålet med en støtteperson er at medvirke  

 til, at forældrene støttes til at acceptere anbringelsen, at  

 forældreskabet under anbringelsen forbedres og at kontakten mellem  

 barnet og forældrene styrkes.
Anbringelsesforløbet for  

 forældrene kan herved blive mindre smertefuldt, og barnet kan  

 formentlig opleve en mindre grad af splittelse mellem forældrene og  

 anbringelsesstedet, fordi forældrene har et sted at gøre af  

 deres følelser og frustrationer mod anbringelsesstedet, mod systemet  

 og mod sig selv.
Herudover kan en støtteperson bidrage til at  

 støtte forældrene på en række andre punkter, fx kan  

 de støtte familien i at løse de problemer, der har været  

 medvirkende til, at barnet eller den unge måtte anbringes uden for  

 hjemmet.
Støttepersonen tildeles i forbindelse med  

 anbringelsen, det vil sige kan tildeles fra det tidspunkt, hvor en  

 anbringelse af barnet indgår som et konkret element i de  

 foreslåede foranstaltninger.
Støttepersonen kan fortsætte  

 i en kortere periode efter hjemgivelsen.
Støttepersonen skal  

 være et tilbud under selve anbringelsen.
Da det er vigtigt ·  

 	at det er et tilbud som forældrene til anbragte børn frit  

 kan vælge, ·  

 	at forældre selv kan vælge den konkrete  

 støtteperson, ·  

 	at støttepersonen er uafhængig af forvaltningen, ·  

 	at støttepersonen er fleksibel og ·  

 	at støttepersonen har kompetence i forhold til de krav, der  

 bør stilles til en støtteperson vil det være hensigtsmæssigt, at  

 kommunen/amtskommunen udarbejder en liste over »kvalificerede støttepersoner« , som forældrene kan  

 vælge ud fra.
Det er således ikke tanken, at nære  

 familiemedlemmer eller andre fra forældrenes nære personlige  

 netværk udpeges som støtteperson.
Kommunen fastsætter  

 tidsforbruget for støttepersonen og kan i den forbindelse vurdere  

 forældrenes behov, herunder deres udbytte af støtten og  

 hvornår i anbringelsesforløbet støtten ydes.
Kommunens  

 stillingtagen til forældrenes eventuelle valg af en  

 støtteperson, der ikke er opført på listen, kan  

 indbringes for det sociale nævn, ligesom forældrene kan indbringe  

 spørgsmålet om støttens omfang.
Det er ikke hensigten med forslaget, at en  

 støtteperson skal træde i stedet for en evt. bisidder.  

 Forældrene kan ud over støttepersonen også have en  

 eventuel bisidder.
Myndighederne kan ikke afvise bisidderdeltagelse med  

 henvisning til støttepersonordningen.
Til nr. 14 Efter den gældende bestemmelse i servicelovens  

 § 42, stk. 1, er det en betingelse for anbringelse uden for hjemmet uden  

 samtykke, at det må anses for godtgjort, at problemerne ikke kan  

 løses under barnets eller den unges fortsatte ophold i hjemmet.
Denne  

 betingelse skal ses i sammenhæng med kravene i § 38, stk. 2,  

 hvorefter en undersøgelse skal resultere i en begrundet stillingtagen  

 til, om der er grundlag for at iværksætte foranstaltninger og i  

 bekræftende fald, af hvilken art disse bør være.
 Efter forslaget ændres udtrykket når det  

 må anses for godtgjort til når der er begrundet formodning  

 for.
 Forslaget skal lige som bl.a. forslag nr. 8 medvirke til  

 at tydeliggøre, at det er ikke er en betingelse for at  

 iværksætte en anbringelse af et barn eller ung uden for hjemmet,  

 at kommunen først har afprøvet alternative foranstaltninger.  

 Formålet er at mindske risikoen for, at der i situationer med massiv  

 omsorgssvigt sættes for sent ind med en anbringelse som følge af  

 for stor tilbageholdenhed med at indstille til en anbringelse uden samtykke,  

 før alle andre foranstaltninger har været forsøgt og der  

 dermed over for børn og unge-udvalget er  skabt sikker dokumentation  

 for, at en anbringelse uden for hjemmet er den eneste løsning.
Forslaget har især betydning i sager med massiv  

 omsorgssvigt over for helt små børn, hvor betingelsen om, at det  

 skal være godtgjort, at problemerne ikke kan løses under barnets  

 forbliven i hjemmet i nogle kommuner opfattes som et krav om at føre  

 bevis for, at foranstaltninger i hjemmet er utilstrækkelige eller et  

 krav om konstant nye undersøgelser og dokumentation.
Her må det  

 vurderes, om det er nødvendigt at indhente nye  

 ekspertundersøgelser/udtalelser, hvis det foreliggende materiale  

 vurderes at være tilstrækkeligt.
 Med forslaget ændres der ikke ved, at kommunen ud  

 fra det almindelige proportionalitetsprincip altid skal overveje, om en  

 mindre indgribende foranstaltning end en anbringelse er tilstrækkelig  

 til at løse problemerne, jf. forslag nr. 8.
 En begrundet formodning om, at problemerne ikke kan  

 løses under barnets fortsatte ophold i hjemmet, vil fx kunne  

 foreligge, hvis barnet har ældre søskende, som det har  

 været nødvendigt at tvangsanbringe på grund af  

 utilstrækkelig omsorg fra forældremyndighedsindehaveren, og hvor  

 det ud fra foreliggende oplysninger om dennes aktuelle situation må  

 forudses, at foranstaltninger i hjemmet ikke vil være  

 tilstrækkelige til, at barnet får den fornødne omsorg og  

 pleje.
Til nr. 15 Til § 42 a Bestemmelsen er ny og giver mulighed for, at børn  

 og unge-udvalget kan træffe beslutning om, at barnet eller den unge i  

 op til 3 måneder fra tilbagekaldelsen af samtykket til anbringelsen  

 uden for hjemmet ikke skal kunne hjemtages, uanset om betingelserne for en  

 anbringelse uden samtykke ikke er opfyldt, hvis det må antages, at en  

 øjeblikkelig hjemtagelse kan skade barnet eller den unge.
 I forbindelse med udarbejdelse af planen før  

 anbringelsen og ved revision af planen skal forældrene og den unge  

 orienteres om, at der efter loven er mulighed for at fastsætte en  

 hjemtagelsesperiode på indtil 3 måneder.
Formålet  med forslaget er at beskytte barnet  i de  

 - få - tilfælde ·  

 	hvor samtykket til anbringelsen bliver tilbagekaldt, ·  

 	hvor en øjeblikkelig hjemtagelse kan skade barnet eller den  

 unge, ·  

 	hvor forældre, den unge og kommunen ikke kan samarbejde om en  

 hjemtagelsesperiode, og ·  

 	hvor betingelserne for anbringelse uden samtykke ikke er opfyldt, jf.  

 § 42.
 Ved frivillige anbringelser har kommunen ofte et  

 udmærket samarbejde med forældrene og barnet eller den unge, og i  

 de tilfælde vil der sædvanligvis kunne opnås enighed om  

 eller forståelse for, at der er behov for en forberedelsesperiode,  

 inden barnet eller den unge kommer hjem til forældrene.
§ 42 a vil hovedsagelig komme på tale i de  

 meget begrænsede antal tilfælde, hvor samtykket til anbringelsen  

 uden for hjemmet pludselig tilbagekaldes, fx som følge af en  

 opstået konflikt mellem kommunen og forældremyndighedens  

 indehaver, og hvor der ikke er grundlag for en tvangsmæssig anbringelse  

 efter lovens § 42. En hjemtagelsesperiode ved sådanne uplanlagte  

 hjemgivelser vil forbedre mulighederne for at forberede hjemgivelsen under  

 hensyn til barnets eller den unges behov.
Der kan fx være brug for, at  

 det nærmere tilrettelægges, hvorledes der kan ydes støtte  

 til barnet eller den unge fra daginstitution, skole og de hjemlige  

 omgivelser.
Perioden kan også anvendes på den nødvendige  

 forberedelse af barnet på en flytning.
Det er en betingelse for anvendelse af § 42 a, at det  

 er den øjeblikkelige hjemtagelse, der vil kunne skade barnet eller den  

 unge, og bestemmelsen kan derfor ikke anvendes i tilfælde, hvor  

 hensynet til barnet eller den unge tilsiger, at hjemtagelse i det hele taget  

 bør undgås.
I sådanne situationer skal sagen vurderes  

 efter lovens § 42 eller evt. den foreslåede § 42 b.
Ved kommunens vurdering af behovet for en  

 hjemtagelsesperiode i den konkrete sag skal det nøje overvejes, om  

 indgrebet er proportionalt med det mål, der søges nået, og  

 kommunen skal herunder vurdere, hvor lang tid det vil være  

 nødvendigt at udsætte hjemtagelsen.
Hvis der undtagelsesvis  

 måtte opstå behov for at forlænge en fastsat  

 hjemtagelsesperiode, kan perioden forlænges ved en fornyet  

 afgørelse, men perioden kan ikke forlænges ud over det  

 tidspunkt, hvor der gået 3 måneder fra tilbagekaldelsen af  

 samtykket.
Ved afgørelser efter § 42 a gælder efter  

 forslaget de samme regler for afgørelseskompetence og klageadgang som  

 for anbringelse uden samtykke.
For at formålet med en  

 hjemtagelsesperiode kan opnås, vil anvendelse af bestemmelsen som  

 hovedregel ske på baggrund af en formandsbeslutning.
Som et eksempel på bestemmelsens anvendelse  

 kan nævnes den situation, hvor et nyfødt barn med morens  

 samtykke er blevet anbragt uden for hjemmet på grund af morens  

 vanskelige psykiske og sociale situation.
Moren modtager i en periode  

 behandling og begærer herefter barnet hjemgivet.
Der findes ikke at  

 være grundlag for at fortsætte anbringelsen uden samtykke, men  

 på den anden side antages det, at en øjeblikkelig hjemtagelse  

 kan skade barnet.
I hjemtagelsesperioden kan hjemgivelsen forberedes i  

 samarbejde med moren.
Til § 42 b Der gives med forslaget som noget nyt mulighed for, at  

 børn og unge-udvalget i ganske særlige tilfælde kan  

 beslutte, at et barn eller en ung kan være anbragt uden samtykke, selv  

 om betingelserne i lovens § 42 om anbringelse uden samtykke ikke er  

 opfyldt.
Det kan ske, hvis barnet eller den unge efter længere tids  

 anbringelse uden for hjemmet har fået en sådan tilknytning til  

 anbringelsesstedet, at det efter en samlet vurdering må antages, at  

 flytningen kan skade barnets eller den unges sundhed eller udvikling.
§ 42 b kan finde anvendelse, hvad enten barnets eller  

 den unges anbringelse uden for hjemmet oprindelig er sket som en frivillig  

 anbringelse eller en tvangsanbringelse efter lovens § 42, men § 42  

 b omfatter kun situationer, hvor betingelserne i § 42 for anbringelse  

 uden samtykke ikke er opfyldt.
Hvis grundlaget for en anbringelse uden  

 samtykke efter § 42 er til stede, skal denne bestemmelse anvendes.
 Formålet med § 42 b er at beskytte barnet eller  

 den unge i situationer, hvor barnet eller den unge har været anbragt  

 uden for hjemmet i lang tid i det samme anbringelsessted, og  

 efterhånden har fået så nære relationer og  

 tilknytning til anbringelsesstedet, at en hjemgivelse til forældrene  

 vil være til skade for barnets eller den unges sundhed eller udvikling.  

 Ved længere tids anbringelse forstås en længere  

 årrække, hvilket i almindelighed betyder, at bestemmelsen kun vil  

 kunne finde anvendelse, hvis barnet eller den unge har været placeret i  

 det samme anbringelsessted  i en sammenhængende periode på 5-6  

 år.
De nære relationer og tilknytning til  

 anbringelsesstedet vil være en kombination af barnets eller den unges  

 relationer til såvel personer i anbringelsesstedet som personer i  

 barnets eller den unges nære anbringelsesmiljø og til  

 anbringelsesstedet og dets omgivelser.
Det er alene barnets eller den unges  

 nære relationer og behov, der skal lægges vægt på.  

 Eventuelle behov, som personerne i anbringelsesstedet måtte have, kan  

 ikke tillægges vægt i denne sammenhæng.
For unge, der er fyldt 15 år, kan § 42 b kun  

 anvendes, hvis den unge erklærer sig enig i anbringelsen.
Dette skal  

 ses på baggrund af, at grundlaget for en anbringelse uden samtykke, jf.  

 § 42, ikke er opfyldt, og at unge, der er fyldt 15 år, har  

 selvstændig partsstatus i anbringelsessager.
Da tvangsbetingelserne i  

 § 42 ikke er tilstede, og da den fortsatte anbringelse fortrinsvis vil  

 hvile på den unges tilknytning til anbringelsesstedet, er det  

 afgørende, at den unge selv ønsker anbringelsen opretholdt.
En afgørelse om fortsat anbringelse efter § 42  

 b ændrer ikke ved kommunens forpligtelse til at arbejde for, at barnet  

 eller den unge kan blive genforenet med forældrene på et senere  

 tidspunkt.
Det er derfor særlig vigtigt, at der under en anbringelse  

 på grundlag af § 42 b forsøges etableret et samarbejde med  

 forældrene på en sådan måde, at barnet eller den unge  

 og forældrene over tid og under hensyn til barnets modenhed og parathed  

 kan opbygge og udvikle et kontaktforhold, der er bæredygtigt efter  

 anbringelsen med henblik på en senere hjemgivelse.
En eventuel senere  

 hjemgivelse skal især i disse sager forberedes grundigt.
 Det skønnes, at antallet af børn og unge,  

 som omfattes af formålet med § 42 b, hvor en fortsat anbringelse  

 kommer på tale, vil være meget begrænset.
 De gældende regler om afgørelseskompetence,  

 genbehandlingsfrist og klage i sager om anbringelse uden samtykke finder  

 også anvendelse ved afgørelser efter § 42 b.
 Der henvises i øvrigt til de almindelige  

 bemærkninger.
 Som et eksempel på bestemmelsens anvendelse  

 kan nævnes følgende situation:
Et nu 6-årigt tvillingepar, der blev født  

 meget for tidligt med svære abstinenssymptomer, blev ved udskrivning  

 fra hospital anbragt i familiepleje med samtykke fra moren, der er  

 stofmisbruger.
Da moren et år senere ville hjemtage børnene,  

 traf børn og unge-udvalget afgørelse om fortsat anbringelse  

 uden samtykke, jf. § 42. I de efterfølgende år har moren  

 kun meget sporadisk kontakt til børnene, som får opbygget et  

 meget tæt forhold til plejeforældrene og  

 anbringelsesmiljøet.
Moren har nu været stoffri i et års  

 tid og har i de sidste 3 måneder haft en god, men noget ustabil kontakt  

 til børnene.
Moren ønsker nu børnene hjemgivet.
 Efter meget nøje afvejninger i sagen findes  

 betingelserne for fortsat anbringelse efter § 42 ikke opfyldt, men da  

 børnene efter den lange tids anbringelse har fået en meget  

 tæt tilknytning til anbringelsesstedet, sammenholdt med den korte  

 varighed af og uregelmæssighed i kontakten mellem børnene og  

 deres mor, må det antages at en hjemgivelse på nuværende  

 tidspunkt kan skade børnenes sundhed eller udvikling. § 42 b kan  

 derfor finde anvendelse.
 Som et eksempel på, hvor bestemmelsen derimod  

 ikke kan anvendes, kan nævnes følgende situation:
En dreng på 5 år, født med svære  

 abstinenser, anbringes efter behandling i plejefamilie.
Drengen er meget  

 knyttet til sine plejeforældre.
Moren, som nu ønsker drengen  

 hjemgivet, har haft langvarige stof- og medicinproblemer og et voldeligt  

 samliv med drengens far.
De sidste 3 år har hun været stoffri og  

 boet alene uden kontakt til drengens far.
Hun lever en stille  

 tilværelse med et velfungerende samvær med drengen hver uge.  

 Desuden har hun god kontakt til sine voksne børn, der også har  

 kontakt til den anbragte lillebror.
Efter grundige overvejelser findes betingelserne for  

 fortsat anbringelse efter § 42 ikke opfyldt.
Selv om drengen efter den  

 lange tids anbringelse har fået en sådan tilknytning til  

 anbringelsesstedet, vil det heller ikke kunne antages, at en hjemgivelse vil  

 skade drengens sundhed eller udvikling, hvorfor 42 b ikke kan anses for  

 opfyldt.
Til nr. 16 Efter servicelovens § 43, stk. 1, er hovedreglen, at  

 opretholdelse af en anbringelse uden samtykke ud over 1 år fra  

 børn og unge-udvalgets afgørelse eller fra den seneste endelige  

 afgørelse eller dom herom, forudsætter fornyet afgørelse  

 i børn og unge-udvalget.
Børn og unge-udvalget, Ankestyrelsen  

 eller retten kan fastsætte en kortere frist for fornyet behandling i  

 udvalget, ligesom disse myndigheder undtagelsesvis kan fastsætte en  

 længere frist.
 Ved genbehandlingen tages der stilling til, om de  

 materielle betingelser for tvangsanbringelse efter § 42 er opfyldt.
En årlig genbehandling af en anbringelsessag kan  

 medvirke til, at der skabes utryghed i barnets eller den unges  

 tilværelse, ligesom usikkerheden i tidsperspektivet omkring  

 anbringelsen også i mange tilfælde er en medvirkende faktor til  

 at skabe utryghed - herunder også hos forældrene.
Disse  

 omstændigheder kan være meget uheldige for barnet og den unge og  

 for behandlingen af de problemer, der har været årsag til  

 anbringelsen.
Omvendt kan en længere genoptagelsesfrist svække  

 retssikkerheden, især ved første gangsanbringelser og ved  

  anbringelser, der er fortsat uden samtykke efter § 42 b, hvor  

 betingelserne i § 42 for en tvangsanbringelse ikke er opfyldt.
Der er derfor foreslået en ændring af reglerne  

 om genoptagelsesfrister.
Forslaget afspejler en afvejning af disse hensyn,  

 idet det er afgørende, på hvilket grundlag en afgørelse  

 om anbringelse træffes, og hvordan anbringelsesforløbet i  

 øvrigt har været.
 Forslaget indebærer således, at opretholdelse  

 af en anbringelse uden for hjemmet ud over 1 år fra børn og  

 unge-udvalgets afgørelse, kræver fornyet afgørelse i  

 børn og unge-udvalget i alle tilfælde, hvor barnet eller den  

 unge er anbragt efter § 42 b.
 Hvor der er tale om en anbringelse efter § 42, er det  

 foreslået, at der sondres mellem situation 1) hvor barnet eller den  

 unge ikke har været anbragt uden for hjemmet inden for det seneste  

 år før datoen for den aktuelle anbringelse, og situation 2) hvor  

 barnet eller den unge har været anbragt inden for det seneste år  

 før datoen for den aktuelle anbringelse.
 Det er foreslået, at genbehandlingsfristen bliver  

 på et år i situation 1) og  på to år i situation  

 2).
Hermed sikres det, at den 2-årige  

 genbehandlingsfrist kommer til at gælde i de tilfælde, hvor  

 barnet allerede er - eller for nylig har været - inde i et  

 anbringelsesforløb, frivilligt eller tvangsmæssigt.
Den  

 1-årige genbehandlingsfrist fastholdes derimod i de tilfælde,  

 hvor barnet i en længere periode - 1 år - ikke har været  

 inde i et frivilligt eller tvangsmæssigt anbringelsesforløb.
 Det bemærkes, at den aktuelle anbringelse skal  

 forstås som den senest trufne beslutning vedrørende anbringelse  

 af barnet, jf. nedenfor i eksempel 1.
 Eksempler på om opretholdelse af anbringelsen  

 forudsætter fornyet behandling i børn og unge-udvalget efter et  

 eller to år fra den seneste endelige afgørelse eller dom:
Eksempel 1 Barnet har ikke været anbragt før børn  

 og unge-udvalget træffer afgørelse herom den 3. januar 2001.  

 Afgørelsen bliver indbragt for Ankestyrelsen, der ved afgørelse  

 af 29. januar 2001 fastholder børn og unge-udvalgets  

 afgørelse.
Genbehandlingsfristen er på et år fra  

 Ankestyrelsens afgørelse, da barnet ikke har været anbragt inden  

 for det seneste år før datoen for den aktuelle anbringelse, det  

 vil sige i perioden fra den 3. januar 2000 til 3. januar 2001, hvor  

 børn og unge-udvalget traf afgørelse om den aktuelle  

 anbringelse.
Børn og unge-udvalget træffer fornyet  

 afgørelse den 17. januar 2002 om opretholdelse af anbringelsen.  

 Afgørelsen bliver ikke indbragt for Ankestyrelsen.  

 Genbehandlingsfristen er på to år fra børn og  

 unge-udvalgets afgørelse den 17. januar 2002, da barnet har  

 været anbragt inden for det seneste år før datoen for den  

 aktuelle anbringelse, det vil sige i perioden fra den 17. januar 2001 til den  

 17. januar 2002, hvor børn og unge-udvalget traf afgørelse om  

 den aktuelle anbringelse.
Eksempel 2 Barnet blev frivilligt anbragt ved en beslutning i  

 kommunen den 6. februar 2001. Samtykket blev tilbagekaldt den 6. maj 2001, og  

 barnet blev hjemgivet.
Barnet blev påny frivillig anbragt ved en  

 beslutning i kommunen den 1. september 2001. Der træffes beslutning i  

 børn og unge-udvalget den 5. november 2001 om anbringelse uden  

 samtykke.
Genbehandlingsfristen er på 2 år fra børn og  

 unge-udvalgets afgørelse, da barnet har været anbragt inden for  

 det seneste år før datoen for den aktuelle anbringelse, det vil  

 sige i perioden fra den 5. november 2000 til den 5. november 2001, hvor  

 børn og unge-udvalget traf afgørelse om den aktuelle  

 anbringelse.
Det foreslås endvidere, at muligheden for at  

 fastsætte en kortere frist opretholdes.
Det må antages, at  

 muligheden for at fastsætte en kortere frist end efter hovedreglen  

 på henholdsvis 1 eller 2 år vil blive anvendt i større  

 omfang end i dag, når den generelle genoptagelsesfrist forlænges  

 fra 1 til 2 år, jf. § 43, stk. 2.
 Efter servicelovens § 43, stk. 2, kan børn og  

 unge-udvalget undtagelsesvis fastsætte en længere  

 genbehandlingsfrist, når 1) de forhold, der ligger til grund for  

 afgørelsen, med stor sikkerhed må antages at vedvare ud over  

 fristen og 2) hensynet til barnet eller den unge afgørende tilsiger,  

 at fristen forlænges.
 Det foreslås, at der i sager om anbringelse uden  

 samtykke, hvor betingelserne herfor er opfyldt, sker en lempelse i adgangen  

 for de kompetente myndigheder til at forlænge genbehandlingsfristen ud  

 over de generelle frister, der er foreslået fastsat i stk. 1 og 2.
 Den ene lempelse foreslås at ske ved, at betingelsen  

 om, at de forhold, der ligger til grund for afgørelsen med stor  

 sikkerhed må antages at vedvare ud over fristen ændres til et  

 krav om, at de forhold, der ligger til grund for afgørelsen med  

overvejende sandsynlighed må antages at vedvare ud over fristen.  

 En ændring af denne terminologi vil i sig selv medføre en vis  

 lempelse i adgangen til at forlænge genbehandlingsfristen.
Den anden lempelse foreslås at ske ved, at den  

 sidste betingelse udelades.
Denne lempelse vil især få betydning  

 i sager vedrørende mindre børn, hvor betingelsen har virket  

 begrænsende for at forlænge genbehandlingsfristen.
 Med dette forslag vil muligheden for at forlænge  

 genoptagelsesperioden således blive væsentligt forøget.  

 Ved vurderingen af om genoptagelsesperioden skal forlænges, skal  

 forlængelsen sættes i forhold til den generelle  

 genoptagelsesfrist.
 Herudover foreslås det præciseret i § 43,  

 at disse regler finder tilsvarende anvendelse ved afgørelser som Den  

 Sociale Ankestyrelse træffer efter § 47, stk. 3.
Til nr. 17 Det foreslås, at afgørelser efter § 42 a  

 og § 42 b, der af hensyn til barnets eller den unges  

 øjeblikkelige behov ikke kan afvente, at sagen behandles i udvalget,  

 kan træffes foreløbigt af formanden eller i dennes fravær  

 af næstformanden for børn og unge-udvalget.
Det er en naturlig  

 konsekvens af, at afgørelser efter §§ 42 a og 42 b, hvor der  

 netop ikke er samtykke til den fortsatte anbringelse, skal træffes af  

 børn og unge-udvalget.
Til nr. 18 Det foreslås, at børn og unge-udvalgets  

 godkendelse af en foreløbig afgørelse efter § 42 a  har  

 gyldighed for hjemtagelsesperioden, dog højst 3 måneder.  

 Spørgsmålet om en hjemtagelsesperiode på indtil 3  

 måneder skal herefter alene forelægges udvalget en gang for denne  

 periode.
Til nr. 19 Efter servicelovens § 46 skal foranstaltninger efter  

 servicelovens §§ 40, 41 og 42 ophøre, når formålet er  

 nået, når anbringelsen ikke længere opfylder formålet  

 under hensyn til barnets eller den unges særlige behov, eller når  

 den unge fylder 18 år.
Efter samme bestemmelse træffer kommunen  

 afgørelse om hjemgivelse, uanset at barnet eller den unge er anbragt  

 udenfor hjemmet med eller uden samtykke.
Såfremt kommunen ikke kan  

 imødekomme en begæring om hjemgivelse forelægges sagen for  

 børne og unge-udvalget.
 Det foreslås, at disse regler også finder  

 anvendelse i sager, hvor der er tale om en anbringelse efter forslaget til  

 § 42 b.
For at skabe en højere grad af kontinuitet og  

 sikkerhed for at formålet med den tvangsmæssige anbringelse er  

 nået i de tilfælde hvor kommunen træffer afgørelse  

 om hjemgivelse, foreslås det, at kommunen umiddelbart orienterer  

 børn og unge-udvalget om afgørelsen.
Udvalget bliver herved  

 bekendt med kommunens praksis i sager om  hjemgivelse.
Herved får  

 udvalget mulighed for at reagere, hvis der er opstår tvivl om, hvorvidt  

 kommunens afgørelser om hjemgivelse er i overensstemmelse med loven.  

 Udvalget eller enkelte medlemmer heraf kan underrette Den Sociale  

 Ankestyrelse, som vil have mulighed for at skride ind ex officio.
 Der stilles ingen formkrav til orienteringen af  

 børn og unge-udvalget, som ikke skal behandle hjemgivelsen eller  

 samlet set forholde sig hertil.
 Orienteringspligten til børn og unge-udvalget  

 gælder tilsvarende i forbindelse med kommunens afgørelse om  

 hjemgivelse i sager, hvor anbringelsesgrundlaget er den foreslåede  

 § 42 b.
 Kommunen skal fortsat i alle anbringelsessager  

 følge anbringelsesforløbet tæt og - af egen drift eller  

 på baggrund af en anmodning om hjemgivelse - undersøge, om der  

 er grundlag for hjemgivelse eller fortsat anbringelse.
 Det foreslås, at  

 forældremyndighedsindehaverens ret til at begære barnet hjemgivet  

 og kommunens og børne og unge-udvalgets pligt til at behandle en  

 sådan begæring også finder anvendelse, hvor  

 anbringelsesgrundlaget er § 42 b.
 Børn og unge-udvalgets afgørelse kan  

 indbringes for Den Sociale Ankestyrelse og styrelsens afgørelse kan  

 indbringes for landsretten.
I sager efter § 42 a, hvor der er fastsat en  

 hjemtagelsesperiode på indtil 3 måneder, er der ikke fundet  

 grundlag for at foreslå, at kommunen skal orientere børn og  

 unge-udvalget om en afgørelse om hjemgivelse, ligesom kommunen heller  

 ikke skal forelægge en sag til afgørelse i børn og  

 unge-udvalget, hvis kommunen ikke kan imødekomme en begæring om  

 hjemgivelse.
Kommunens afgørelse vil i disse tilfælde kunne  

 indbringes for det sociale nævn.
 Om de hidtil gældende regler om forlængelse ud  

 over det fyldte 18. år, henvises til forslaget til kapitel 9 a.
Til nr. 20 Efter § 46, stk. 4, skal kommunen i samarbejde med  

 den unge forud for ophør af en anbringelse ved det fyldte 18. år  

 i planen angive, hvilken form for støtte og vejledning, der ydes den  

 unge med hensyn til boligforhold, uddannelse og arbejde samt personlig  

 rådgivning.
Med henblik på at det i højere grad sikres,  

 at revision af planen sker i god tid inden det fyldte 18. år, og at  

 parterne, herunder den unge og en eventuel ny opholdskommune, kan nå at  

 indrette sig i forhold til den lagte plan, foreslås det, at revisionen  

 skal være afsluttet senest 6 måneder før den unge fylder  

 18 år.
At planen skal være afsluttet senest 6 måneder  

 før den unge fylder 18 år, betyder ikke, at planen ikke kan  

 revideres/justeres efterfølgende.
I forbindelse med revision af planen før det 18.  

 år, skal man bl.a. være opmærksom på de tilbud, der  

 kan ydes efter servicelovens regler for voksne og efter den øvrige  

 lovgivning.
Herudover er det meget afgørende af hensyn til  

 realiseringen af planen, at en eventuel ny opholdskommune inddrages så  

 tidligt som muligt.
 Den unge får selvstændig opholdskommune ved  

 det fyldte 18. år, og dette har især betydning i de  

 tilfælde, hvor den unge har været anbragt uden for hjemmet i en  

 anden kommune end i forældremyndighedsindehaverens opholdskommune, jf.  

 retssikkerhedslovens § 9.
 Der henvises i øvrigt til bemærkningerne til  

 nr. 35.
Til nr. 21 Det foreslås, at Den Sociale Ankestyrelse ud over  

 sin beføjelse efter de hidtil gældende regler til at  

 træffe afgørelse og pålægge kommunen at  

 gennemføre en afgørelse om undersøgelse af barnet eller  

 den unge uden samtykke, om anbringelse uden samtykke og om lægelig  

 undersøgelse og behandling uden samtykke på tilsvarende  

 måde får hjemmel til også at træffe afgørelse  

 i sager efter §§ 42 a og 42 b.
Herved opnås en ligestilling i  

 sager om anbringelse uden samtykke.
Til nr. 22 Efter servicelovens § 48 kan kommunen om  

 fornødent forlange bistand af politiet til at gennemføre  

 børn og unge-udvalgets afgørelser om undersøgelse,  

 anbringelse og lægelig undersøgelse og behandling uden samtykke,  

 jf. servicelovens §§ 39, 42 og 44. Den gældende bestemmelse i  

 § 48, er en videreførelse af retstilstanden helt tilbage fra  

 forsorgsloven af 1933.
 Den foreslåede ændring har til formål at  

 afklare en usikkerhed om, hvorvidt der kan stilles krav om retskendelse i  

 forbindelse med politiets bistand til gennemførelse af  

 tvangsmæssige afgørelser efter servicelovens bestemmelser.
Den Sociale Ankestyrelse har modtaget en række  

 telefoniske henvendelser fra kommunerne om, at politiet i betydelig  

 større omfang end tidligere stiller krav om retskendelse i forbindelse  

 med anmodning om bistand til gennemførelse af tvangsmæssige  

 afgørelser.
Der er ifølge oplysningerne tale om en ændret  

 holdning hos politiet til at yde bistand i forbindelse med  

 gennemførelsen af tvangsmæssige foranstaltninger.
 Ankestyrelsen har oplyst, at problemet forekommer ganske  

 hyppigt i kommunerne, hvorfor en afklaring af spørgsmålet findes  

 vigtig.
Med forslaget præciseres, at afgørelser efter  

 §§ 39, 42 og 44 fuldbyrdes af kommunen.
Det foreslås, at kommunen  

 med henblik på at fuldbyrde disse afgørelser har adgang til  

 forældremyndighedens indehavers bolig uden retskendelse.
At der er  

 adgang uden retskendelse begrundes med, at der foreligger en afgørelse  

 fra børn og unge-udvalget, og at det må formodes, at barnet  

 eller den unge opholder sig hos forældremyndighedens indehaver.
Der vil  

 derfor ikke være noget grundlag for en domstol at tage stilling  

 til.
Kommunen kan i forbindelse med fuldbyrdelsen af  

 afgørelsen alene lede efter barnet i forældremyndighedens  

 indehavers bolig, rum eller gemmer, og medtage barnet.
Kommunen kan anmode  

 politiet om bistand til at udøve disse beføjelser.  

 Socialministeren fastsætter efter nærmere aftale med  

 justitsministeren regler herom.
Hvis børnene opholder sig hos andre end  

 forældremyndighedens indehaver, reguleres spørgsmål om  

 adgang til disses bopæl af retsplejelovens almindelige bestemmelser.
I  

 det omfang sådanne personer gemmer barnet eller den unge med henblik  

 på at unddrage barnet fra kommunens fuldbyrdelse af børne og  

 unge-udvalgets afgørelse, vil der efter omstændighederne  

 foreligge en overtrædelse af straffelovens § 215. I sådanne  

 tilfælde kan politiet - eventuelt efter anmodning fra kommunen -  

 foretage ransagning, hvis betingelserne i retsplejeloven er opfyldt.
Det  

 forudsættes, at en repræsentant fra kommunen kan være til  

 stede i forbindelse med en eventuel ransagning.
 De foreslåede nye bestemmelser §§ 42 a og 42 b  

 vil efter forslaget ikke være omfattet af § 48, idet barnet og den  

 unge forudsættes at opholde sig i anbringelsesstedet, hvorfor der ikke  

 vil være grundlag for politiets medvirken til fuldbyrdelse af  

 afgørelsen.
Til nr. 23 og 24 Efter den gældende lovs § 55, stk. 2,  

 kræver en ændring af anbringelsessted samtykke fra  

 forældremyndighedens indehaver og den unge, der er fyldt 15 år.  

 Det gælder uanset, om anbringelsen af barnet eller den unge uden for  

 hjemmet er iværksat med eller uden samtykke.
En ændring af  

 anbringelsesstedet uden samtykke hertil kan kun ske ved, at der i børn  

 og unge-udvalget træffes afgørelse, henholdsvis en fornyet  

 afgørelse efter lovens § 42.
Børn og unge-udvalget har alene til opgave at tage  

 stilling til anbringelsesgrundlaget, dvs. hvorvidt kriterierne i § 42  

 for anbringelse uden for hjemmet uden samtykke er opfyldt.
Det er kommunen,  

 der træffer afgørelse om valg af anbringelsessted i  

 overensstemmelse med planen for det enkelte barn eller den enkelte unge.
Det  

 gælder både typen af anbringelsessted og det konkrete valg.  

 Kommunens afgørelse om valg mellem forskellige typer af  

 anbringelsessteder kan indbringes for det sociale nævn.
 Efter forslaget vil kravet om samtykke til ændret  

 anbringelsessted også omfatte situationer, hvor anbringelsesgrundlaget  

 er de foreslåede nye bestemmelser til § 42 a eller § 42 b.  

 Hvis der ikke kan opnås samtykke til ændret anbringelsessted, kan  

 anbringelsesstedet kun ændres ved, at der træffes  

 afgørelse efter § 42.
Forslaget indebærer den ændring, at i  

 situationer, hvor anbringelsesgrundlaget er § 42, skal der fremover ikke  

 nødvendigvis træffes fornyet afgørelse efter § 42,  

 selvom kommunen ikke kan opnå samtykke til ændret  

 anbringelsessted.
Hvis forældrene og den unge, der er fyldt 15  

 år, giver samtykke til, at der ikke træffes fornyet  

 afgørelse efter § 42, kan kommunen træffe afgørelse  

 om ændring af anbringelsessted, uden at forelægge sagen for  

 børn og unge-udvalget til efterprøvelse af, om  

 tvangskriterierne i § 42 fortsat er opfyldt.
Forslaget tager sigte på tilfælde, hvor  

 anbringelsesgrundlaget efter § 42 er fastslået på et  

 tidligere tidspunkt, og hvor spørgsmålet for  

 forældremyndighedsindehaveren og den unge over 15 år alene er, at  

 de ikke ønsker en ændring af anbringelsesstedet.
Kommunen kan da  

 søge om samtykke til, at der ikke skal træffes en fornyet  

 afgørelse i børn og unge-udvalget.
Herved undgås  

 unødig behandling af en række sager, som ingen har interesse i  

 bliver behandlet.
Forældremyndighedsindehaveren og den unge, der er  

 fyldt 15 år, vil  have de samme muligheder som hidtil for at få  

 prøvet anbringelsesgrundlaget i forbindelse med en uønsket  

 ændring af anbringelsesstedet, herunder klageadgang til Den Sociale  

 Ankestyrelse, hvis afgørelse kan indbringes for landsretten.
Kommunen  

 kan kun undlade at forelægge spørgsmålet om  

 anbringelsesgrundlaget for børn og unge-udvalget, hvis  

 forældrene og den unge giver samtykke til, at der ikke skal  

 træffes fornyet afgørelse efter § 42.
 Forældrene og den unge, der er fyldt 15 år,  

 har adgang til at påklage kommunens afgørelse om valg af type af  

 anbringelsessted til det sociale nævn.
 Der henvises i øvrigt til de almindelige  

 bemærkninger.
Til nr. 25 og 26 Som et led i, at barnets eller den unges synspunkter  

 inddrages og tillægges passende vægt efter barnets alder og  

 modenhed, foreslås det, at barnet og den unges synspunkter og  

 holdninger høres i samme omfang ved ophør af en anbringelse,  

 som forinden der træffes afgørelse i en sag om  

 foranstaltninger.
Til nr. 27 Til § 58 a Efter bestemmelsen skal kommunen i tilfælde, hvor  

 unge under 18 år har begået voldskriminalitet eller anden form  

 for alvorlig kriminalitet, udarbejde en plan for en indsats, der kan modvirke  

 yderligere kriminalitet og yde den nødvendige støtte til den  

 unge.
Formålet med bestemmelsen er at sikre, at der i  

 disse tilfælde iværksættes en planlagt og kontrolleret  

 indsats med henblik på at forpligte den unge, forældrene og  

 forvaltningen i et gensidigt samarbejde med det formål at medvirke til  

 at få den unge på ret vej allerede, når den unge  

 første gang kommer ud i kriminalitet.
Hermed fastholdes  

 forældrenes og kommunernes ansvar for den unge.
Det er ikke et krav, at den unge har været  

 dømt.
Udtrykket anden alvorlig kriminalitet dækker fx grovere  

 former for hærværk eller tyveri.
I kommunens overvejelser omkring  

 planarbejdet kan tillige indgå den unge og familiens motivation til at  

 indgå i et planforløb, og andre relevante forhold omkring den  

 unge, familien eller det kriminelle forhold.
Der sondres i bestemmelsen ikke mellem unge under og over  

 15 år.
Forslaget er et supplement til ordningen med ungdomskontrakter,  

 hvorefter over 15-årige, der har begået visse former for  

 kriminalitet, kan tilbydes en ungdomskontrakt som vilkår for  

 tiltalefrafald.
Under 15-årige er ikke omfattet af ordningen,  

 idet de ikke kan idømmes straf.
Over 15-årige, der har  

 begået voldskriminalitet, er heller ikke omfattet.
§ 58 a vil således være relevant for unge  

 under 15 år, der har begået alvorlig kriminalitet samt for over  

 15-årige, der har begået voldskriminalitet eller anden alvorlig  

 kriminalitet, der ikke er omfattet af ordningen med ungdomskontrakter.
I de  

 tilfælde, hvor den over 15-årige er omfattet af ordningen med  

 ungdomskontrakter vil kravet i § 58 a være opfyldt ved  

 indgåelsen af ungdomskontrakt, hvorfor der ikke skal udarbejdes en plan  

 efter § 58 a.
Også i andre tilfælde, hvor der er lagt en  

 plan for indsatsen ud fra andre bestemmelser end den foreslåede, det  

 vil sige efter servicelovens § 53 om planer ved anbringelse uden for  

 hjemmet, er lovens krav opfyldt.
Der skal således heller ikke i disse  

 tilfælde udarbejdes en plan efter § 58 a.
I den foreslåede bestemmelse er det beskrevet, at  

 planen skal angive formålet med indsatsen samt hvilken indsats, der er  

 nødvendig for at opnå formålet.
Planen skal under hensyn  

 til dette formål tillige angive indsatsens forventede varighed,  

 særlige forhold vedrørende den unge, herunder behandling,  

 uddannelse mv.
Planen udarbejdes i samarbejde med den unge og dennes  

 familie Indholdet af den enkelte plan vil således være  

 helt afhængig af de konkrete forhold.
Kommunerne vil her kunne lade sig  

 inspirere af de planer, der allerede anvendes, dels efter reglerne om  

 ungdomskontrakter, dels efter reglerne om planer ved anbringelse udenfor  

 hjemmet.
Til § 58 b Bemyndigelsen skal bruges til at fastsætte krav om  

 at den enkelte kommune årligt træffer detaljerede beslutninger om  

 kommunens målsætninger om indholdet, omfanget og  

 udførelsen af indsatsen overfor børn og familier med  

 særlige behov samt opfølgningen herpå.
 Kvalitetsstandarder vil dels kunne indeholde generel  

 serviceinformation til de pågældende børn, unge og  

 forældre, plejefamilier, institutionspersonale, rådgivere og  

 andre, der er involveret i børn og ungeområdet om den  

 støtte, de kan forvente fra (amts)kommunen, dels nogle  

 kvalitetsmål, som kommunalbestyrelsen eller amtsrådet  

 efterfølgende kan bedømme indsatsen efter.
 Kvalitetsstandarderne vil også kunne anvendes af  

 (amts)kommunens administrative ledelse til at fastlægge  

 sagsbehandlingsrutiner, der sikrer overensstemmelse mellem de politisk  

 fastlagte mål og den faktiske myndighedsudøvelse og  

 opgaveudførelse.
 Forhold, der kan indeholdes i kvalitetsstandarderne, er  

 fx:
·  

 	Udarbejdelse af planer ·  

 	Undersøgelser og opfølgning, herunder opfølgning  

 på underretninger, supervision af plejefamilier/opholdssteder ·  

 	Brugerinddragelse, herunder medindflydelse for de involverede familier,  

 herunder børn og unge, ·  

 	Tilrettelæggelse og udførelse af indsatsen på  

 forsyningssiden, bl.a. i forhold til sikring af det nødvendige antal  

 pladser og korrekt matchning i det enkelte tilfælde mv.
Bestemmelserne om kvalitetsstandarder forventes endvidere  

 at komme til at indeholde krav til kommunerne om årligt at udarbejde en  

 evaluering af kvaliteten og styringen af foranstaltninger overfor børn  

 og unge.
Evalueringen skal blandt andet være et instrument til at sikre  

 en bedre tilrettelæggelse af hjælpen, så en større  

 del af ressourceindsatsen kommer børnene og de unge til gode.
Til nr. 28 Forslaget er en konsekvens af, at børn og  

 unge-udvalget skal træffe afgørelser i sager om anbringelse  

 efter §§ 42 a og b.
Til nr. 29 Med henblik på at tydeliggøre, at ikke alle  

 foranstaltninger skal have været forsøgt, før der tages  

 beslutning om at indstille til en anbringelse uden samtykke efter lovens  

 § 42, foreslås, at det enten skal fremgå af kommunens  

 indstilling til børn og unge-udvalget, hvilke foranstaltninger der har  

 været iværksat eller tilbudt, og grundene til, at  

 foranstaltninger af denne karakter nu må anses for  

 utilstrækkelige, eller det skal fremgå hvorfor eventuelle  

 foranstaltninger må anses for uanvendelige.
Til nr. 30 Efter § 59 i den gældende lov er der stillet  

 krav til kommunens indstilling til børn og unge-udvalget i sager om  

 tvangsmæssig anbringelse uden for hjemmet efter lovens § 42.  

 Angivelsen i loven af de elementer, der som minimum skal indgå i  

 indstillingen, har til formål dels at få en større  

 gennemskuelighed med hensyn til beslutningsgrundlaget, dels at højne  

 kvaliteten i sagsbehandlingen.
Efter de foreslåede bestemmelser til §§ 59 a og  

  59 b vil der gælde tilsvarende krav til indstillingen i de  

 øvrige sager, hvor afgørelseskompetencen efter lovforslaget  

 placeres hos børn og unge-udvalgene.
Der henvises til forslagene til  

 § 42 a om en hjemtagelsesperiode på op til 3 måneder og  

 § 42 b om tvangsmæssig opretholdelse af en anbringelse, der er  

 iværksat på frivilligt grundlag.
Til nr. 31 og 32 Det foreslås, at de gældende regler om ret til  

 gratis advokatbistand i sager om tvangsmæssige foranstaltninger  

 også gælder for de afgørelser, der skal træffes  

 efter de foreslåede bestemmelser om opretholdelse af anbringelse i op  

 til 3 måneder, jf. § 42 a, og om opretholdelse af anbringelse, jf.  

 § 42 b.
Til nr. 33 Med forslaget får børn og unge-udvalget  

 udvidet sin kompetence.
Udvalget får hermed også kompetence til  

 at træffe afgørelse i sager om ·  

 	opretholdelse af en anbringelse i op til 3 måneder, hvor  

 betingelserne i lovens § 42 ikke er opfyldt , jf. forslagets § 42  

 a, ·  

 	opretholdelse af en anbringelse, hvor betingelserne i lovens § 42  

 ikke er opfyldt, jf. § 42 b, og ·  

 	anbefaling til Den sociale Ankestyrelse om adoption uden  

 samtykke.
 Børn og unge-udvalget har efter den hidtil  

 gældende praksis truffet afgørelse om anbefaling heraf til Den  

 Sociale Ankestyrelse.
Til nr. 34 Som en konsekvens af forslaget om, at afgørelse om  

 anbefaling af adoption til Den Sociale Ankestyrelse træffes af  

 børn og unge-udvalget efter de regler, der gælder for  

 tvangsmæssige beslutninger, foreslås det, at en vedtagelse af  

 afgørelsen sker efter de samme regler ved at mindst 4 ud af udvalgets  

 5 medlemmer stemmer for afgørelsen.
Til nr. 35 Med forslaget sikres de unge tidligere anbragte bedre  

 efterværnstilbud.
Samtidig finder der en højere grad af  

 ligestilling sted ved, at unge over 18 år, der har ophold i et  

 anbringelsessted efter lovens §§ 49 og 51, skal betale for opholdet  

 svarende til unge, der har ophold i et botilbud.
Formålet med  

 ændringen er at skabe en ensartet praksis, således at de unge  

 over 18 år, der fortsat har ophold i et anbringelsessted, vil  

 være berettiget til kontanthjælp og aktivering på lige fod  

 med andre unge.
De unge, der har ophold i et anbringelsessted, vil derimod  

 normalt ikke være berettiget til uddannelsesstøtte (Statens  

 Uddannelsesstøtte), uanset forslagets bestemmelse om betaling for kost  

 og logi, da det må antages, at størstedelen af udgifterne  

 fortsat vil skulle dækkes ved en anden form for offentlig støtte  

 til dækning af leveomkostninger for den unge under dennes uddannelse.  

 Samtidig hermed vil kommunens forpligtelse efter børnereglerne  

 bevares, for så vidt angår tilsyn og revidering af planer,  

 når der er tale om opretholdelse af foranstaltninger efter  

 børnereglerne.
Opretholdelse af fast kontaktperson og personlig rådgiver tildelt  

 inden det 18. år Efter forslaget kan kommunen træffe afgørelse  

 om at opretholde en personlig rådgiver og en fast kontaktperson, der er  

 tildelt den unge før det 18. år, til den unge fylder 22  

 år, hvis den unge er indforstået hermed.
Efter de gældende  

 regler kan disse foranstaltninger alene opretholdes indtil den unge fylder 20  

 år.
Med forslaget er der således tale om en udvidelse af  

 aldersgrænsen fra det 20. til det fyldte 22. år.
 En personlig rådgiver eller en kontaktperson kan  

 herved over en længere periode end hidtil være med til at give  

 den unge råd og vejledning, tryghed og sikre eller fastholde den unge i  

 et godt forløb.
Opretholdelse af døgnophold i anbringelsessted Med forslaget om, at kommunen kan træffe  

 afgørelse om at opretholde et døgnophold i et anbringelsessted  

 efter lovens §§ 49 og 51 ud over det 18. år, hvis den unge er  

 indforstået hermed, er der i forhold til de gældende regler tale  

 om en udvidelse af aldersgrænsen fra det fyldte 20. år til det  

 fyldte 22. år.
 Herved kan behovet imødekommes for, at der  

 også i forhold til unge tidligere anbragte i alderen 20 - 21 år  

 ydes en særlig socialpædagogisk indsats inden for de tilsvarende  

 rammer, som i dag gælder for de under 20-årige, der har  

 været anbragt umiddelbart inden det 18. år.
Som efter de hidtil gældende regler, kan opholdet  

 opretholdes også i de tilfælde, hvor anbringelsesstedet  

 ændres efter det fyldte 18. år.
Herudover medfører  

 forslaget, at unge over 18 år skal betale for opholdet.
Om de afledte  

 virkninger heraf, se nedenfor.
Tildeling af fast kontaktperson og personlig rådgiver efter det  

 fyldte 18. år Det foreslås, at der bliver mulighed for at udpege  

 en personlig rådgiver og en fast kontaktperson for unge i alderen 18  

 til 21 år, der var anbragt umiddelbart inden det fyldte 18. år,  

 hvis den unge er indforstået hermed.
Kommunen kan træffe  

 afgørelse herom for de unge over 18 år under de samme  

 forudsætninger som for unge, der ikke er fyldt 18 år.
Den unge tidligere anbragte får herved mulighed for  

 at få en personlig rådgiver eller en kontaktperson, hvis der  

 efterfølgende viser sig behov herfor, selv om dette ikke var forudset  

 ved revision af planen inden det 18. år.
En personlig rådgiver  

 eller en kontaktperson kan herefter over en kortere eller længere  

 periode være med til at give den unge råd og vejledning, tryghed  

 og sikre eller fastholde den unge i et godt forløb.
Udslusningsordning Som en yderligere styrkelse af efterværnet over for  

 unge, der flytter fra anbringelsesstedet, foreslås det at  

 indføre en ny støtteforanstaltning for unge i alderen 18-21  

 år.
Med forslaget skabes der hjemmel til, at kommunen over for  

 den gruppe af unge, der har været anbragt uden for hjemmet, kan tilbyde  

 ophold af kortere varighed - betegnet udslusningsophold - i det tidligere  

 anbringelsessted.
Der kan være tale om tilbud til unge som ikke har en  

 naturlig familiemæssig hjemmebase, hvor de kan være i forbindelse  

 med ferier, weekender mv.
Tidsmæssigt forudsættes det, at opholdet  

 ligesom ved aflastningsophold for unge under 18 år, jf. servicelovens  

 § 40, stk. 2, nr. 5, kan strække sig fra 1-2 dage til 2-3 uger ad  

 gangen.
Selve udslusningsordningen vil kunne fungere for en længere  

 periode, afhængig af den enkelte unges situation.
Ordningen  

 ophører, når tilbudet ikke længere anses for at være  

 af væsentlig betydning af hensyn til den unges behov for støtte  

 eller senest, når den unge fylder 22 år.
 Den unge får herved muligheden for »at læne« sig op af anbringelsesstedet hvor  

 andre unge tilsvarende har muligheden for »at læne« sig op af deres forældre.
 I forbindelse med udslusningen fra anbringelsesstedet er  

 det vigtigt, at de unge har eller får et netværk.  

 Anbringelsesstedet kan på forskellig måde være med til at  

 forberede dette under anbringelsen, fx ved at etablere netværks- eller  

 rådgivningsgrupper, som tidligere anbragte børn og unge kan  

 trække på.
Betaling I forslaget til § 62 b, er det præciseret, at  

 der vil blive fastsat særlige regler om betaling for kost og logi i  

 situationer, hvor unge mellem 18 og 21 år modtager tilbud efter  

 § 62 a.
Betalingsreglerne forventes udformet svarende til de  

 gældende betalingsregler for midlertidige botilbud efter servicelovens  

 § 95, jf. §§ 91, 92 og 94.
Den unge vil efter de regler, der fastsættes i  

 bekendtgørelsen selv skulle betale for kosten og bidrage til  

 dækning af udgifterne ved opholdet i øvrigt.
Kommunens  

 forsørgelsespligt over for den unge ophører således,  

 når den unge fylder 18 år og ikke længere modtager  

 lommepenge fra kommunen.
Dette indebærer en sådan ændring i  

 den unges forhold, at der vil være ret til hjælp efter  

 aktivloven, herunder kontanthjælp, hvis den unge i øvrigt  

 opfylder betingelserne herfor.
 De unge mellem 18 og 21 år, der har fået  

 forlænget et ophold i et anbringelsessted for børn og unge ud  

 over det 18. år, ligestilles herved i vidt omfang med andre unge, der  

 er fyldt 18 år, herunder unge, der modtager botilbud efter  

 servicelovens regler for voksne.
Til nr. 36 Det foreslås, at det i servicelovens § 108,  

 stk. 1, indsættes, at aflåsning om natten af værelser i  

 sikrede afdelinger ikke betragtes som isolation.
Indtil den 1. juli 1998  

 fremgik dette af bistandslovens § 14, stk. 6. Ved servicelovens  

 ikrafttræden var denne tydeliggørelse af hjemlen til at kunne  

 aflåse døren til værelser i sikrede afdelinger om natten  

 fejlagtigt udeladt.
Med forslaget, der bidrager til fortolkningen af  

 isolationsbegrebet, tydeliggøres, at amtskommunen og Københavns  

 Kommune har hjemmel til aflåsning om natten af værelser i sikrede  

 afdelinger, fx når hensynet til økonomien og de  

 personalemæssige ressourcer tilsiger dette.
Til nr. 37 Så længe der verserer en sag om anbringelse  

 efter lovens § 42 for børn og unge-udvalget, kan Den Sociale  

 Ankestyrelse ikke behandle en klage over børn unge-udvalgets  

 afgørelse om godkendelse af en foreløbig afgørelse, jf.  

 lovens § 45, stk. 3. Det tilsvarende foreslås at skulle  

 gælde for så vidt angår anbringelser efter § 42 b.
Til nr. 38 Med forslaget præciseres, at reglerne om  

 advokatbistand, aktindsigt og adgang til at udtale sig over for børn  

 og unge-udvalget finder tilsvarende anvendelse under behandling af en sag i  

 Ankestyrelsen efter § 47, stk. 3.
Til nr. 39 Med forslaget tydeliggøres, at en klager også  

 kan kræve en afgørelse, der er truffet af Den Sociale  

 Ankestyrelse efter § 47, stk. 3,  forelagt for landsretten.
Til nr. 40 Det foreslås, at udgifter til tilbud efter  

 forslagets § 40 a og § 62 a til unge mellem 18 og 22 år,  

 afholdes med hver 50 pct. af kommunen og amtskommunen, således at  

 udgiftsfordelingen svarer til udgiftsfordelingen vedrørende de  

 foranstaltninger efter børnereglerne, der efter de gældende  

 regler kan forlænges til det 20. år.
Til nr. 41 Det foreslås, at udgifter til fast kontaktperson til  

 hele familien, jf. § 40, stk. 2, nr. 7, godtgørelse, jf.  

 § 40, stk. 2, nr. 12, støtteperson til anbragte børns  

 forældre, jf. § 40 a, udgifter til tilbud efter § 62 a og  

 tilbud efter forslagets § 40 a og § 62 a til unge udlændinge  

 mellem 18 og 21 år, afholdes af staten efter de samme regler som finder  

 anvendelse for foranstaltninger efter børnereglerne.
Til § 2 Til nr. 1 Det foreslås, at bemyndigelsesbestemmelsen i  

 retssikkerhedslovens § 21 udvides, således at socialministeren  

 får udvidet sin bemyndigelse efter forretningsordenen for børn  

 og unge-udvalget til at kunne dispensere fra antallet af stedfortrædere  

 for hvert medlem af børn og unge-udvalget efter retssikkerhedslovens  

 § 19, stk. 2.
 Efter de gældende regler vælges og udpeges  

 tillige for hvert medlem af børn og unge-udvalget en  

 stedfortræder, der indkaldes til møde, når medlemmet er  

 forhindret i at deltage.
Der har især i Københavns Kommune været  

 væsentlige problemer med at få møder berammet, hvor  

 børn og unge-udvalget er beslutningsdygtigt.
Børn og  

 unge-udvalget har op mod 100 møder om året.
 Da det er meget afgørende, at der er kontinuitet,  

 koordinering og oparbejdet erfaring hos medlemmerne og stedfortræderne  

 i børn og unge-udvalget, vil det ikke være hensigtsmæssigt  

 generelt at lempe mulighederne for at udpege flere stedfortrædere for  

 medlemmerne i udvalget.
Den foreslåede udvidelse af bemyndigelsen skal  

 anvendes til at kunne dispensere fra retssikkerhedslovens § 19, stk. 2,  

 således at der kan udpeges to eller flere stedfortrædere for et  

 medlem af børn og unge-udvalget.
Dispensationsmuligheden  

 foreslås anvendt i et meget begrænset antal tilfælde, fx  

 alene for enkelte af de største kommuner, hvor antallet af  

 møder i børn og unge-udvalget har et sådan omfang, at det  

 er forbundet med store vanskeligheder at beramme møder, og hvor  

 medlemmerne og stedfortræderne fortsat kan have en vis oparbejdet  

 erfaring, uanset at antallet af stedfortrædere øges.
Til § 3 Det foreslås at loven træder i kraft den 1.  

 januar 2001, dog således at reglen i retssikkerhedsloven om udvidelse  

 af ministerens bemyndigelse til i forretningsordenen for børn og  

 unge-udvalget at kunne dispensere fra kravet i retssikkerhedslovens  

 § 19, stk. 2, om, at der for hvert medlem udpeges en  

 stedfortræder, træder i kraft dagen efter bekendtgørelsen  

 i Lovtidende.
Herved gives der mulighed for på et tidligere tidspunkt  

 at lette arbejdet med at beramme møder i enkelte børn og  

 unge-udvalg.
Sager, der ikke er endeligt afgjort inden den 1. januar  

 2001, behandles efter de gældende regler.
Dette indebærer, at  

 sager, hvor kommunen, børn og unge-udvalget, Den Sociale Ankestyrelse  

 eller landsretten har truffet afgørelse, og hvor der indgives klage  

 eller anke indenfor de fastsatte frister, jf. de enkelte bestemmelser, inden  

 d. 1. januar 2001, skal behandles efter de gældende regler i  

 serviceloven.
At en afgørelse, truffet inden d. 1. januar 2001, skal  

 genbehandles efter servicelovens § 43 efter 1 eller 2 år,  

 indebærer derimod ikke, at sagen skal behandles efter de gældende  

 regler.
For sådanne sager finder de nye regler anvendelse.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om social service, jf. lovbekendtgørelse nr.  

 26 af 17. januar 2000, foretages følgende ændringer:
 § 32. Formålet med at yde støtte  

 til de børn og unge, der har et særligt behov for dette, er at  

 skabe de bedst mulige opvækstvilkår for disse børn og  

 unge, så de på trods af deres individuelle vanskeligheder kan  

 opnå de samme muligheder for personlig udfoldelse, udvikling og sundhed  

 som deres jævnaldrende.
 Stk. 2. Støtten må ydes tidligt og  

 sammenhængende, så begyndende problemer hos barnet eller den unge  

 så vidt muligt kan afhjælpes i eget miljø. Støtten  

 må i hvert enkelt tilfælde udformes på baggrund af en  

 konkret vurdering af det enkelte barns eller den enkelte unges og familiens  

 forhold.
 Stk. 3. Barnets eller den unges synspunkter skal  

 altid inddrages og tillægges passende vægt i overensstemmelse med  

 alder og modenhed.
Stk. 4. Barnets eller den unges vanskeligheder skal  

 så vidt muligt løses i samarbejde med familien og med dennes  

 medvirken.
Hvor dette ikke er muligt, må foranstaltningens baggrund,  

 formål og indhold tydeliggøres for  

 forældremyndighedsindehaveren, barnet eller den unge.
 1. I § 32, stk. 2, 1. pkt., ændres »i eget miljø« til:  

»i hjemmet eller i det nære  

 miljø«.
 2. I § 32 indsættes som stk. 5:
» 3. Efter § 33 og før  

 overskriften til § 34 indsættes:
» § 33 a.
Hvis en familie med et eller flere  

 børn under 18 år flytter fra én kommune til en anden  

 kommune, og fraflytningskommunen finder, at et eller flere børn har  

 behov for særlig støtte, skal fraflytningskommunen underrette  

 tilflytningskommunen herom.« Underretningspligt m.v.
 4. Overskriften til § 35 affattes  

 således:
» § 35. Socialministeren kan fastsætte  

 regler, hvorefter personer, der udøver offentlig tjeneste eller hverv,  

 skal underrette kommunen, hvis de under udøvelsen af tjenesten eller  

 hvervet får kendskab til forhold, der giver formodning om, at et barn  

 eller en ung under 18 år har behov for særlig støtte.
 Stk. 2. Socialministeren kan fastsætte regler  

 om underretningspligt for andre grupper af personer, der under  

 udøvelse af deres erhverv får kendskab til forhold, som  

 bevirker, at der kan være anledning til foranstaltninger efter denne  

 lov.
Stk. 3. Socialministeren kan fastsætte  

 regler, hvorefter 1)	praktiserende læger, speciallæger og  

 andre, der virker inden for social- og sundhedsvæsenet, kan videregive  

 oplysninger om børn og unge under 18 år med nedsat synsfunktion  

 til Statens Øjenklinik, for at klinikken kan varetage sine  

 behandlingsmæssige og administrative aktiviteter, og 2)	Statens Øjenklinik kan videregive de i nr. 1  

 nævnte oplysninger til social-, sundheds- og undervisningsmyndigheder  

 for at sikre, at nødvendige foranstaltninger til afhjælpning af  

 nedsat synsfunktion kan iværksættes.
 5. I § 35 indsættes efter stk.  

 2 som nyt stykke:
» Stk. 3 bliver herefter stk. 4.
 6. Efter § 37 indsættes efter  

 overskriften »Undersøgelser«:
» Stk. 2. Et af gruppens medlemmer udpeges som  

 ansvarlig for at koordinere indsatsen over for det enkelte barn og den  

 enkelte unge.« § 38. Må det antages, at et barn eller  

 en ung trænger til særlig støtte, herunder på grund  

 af nedsat fysisk eller psykisk funktionsevne, skal kommunen sørge for,  

 at barnets eller den unges forhold undersøges.
Afgørelse herom  

 træffes i forståelse med forældremyndighedsindehaveren og  

 den unge, der er fyldt 15 år, jf. dog § 39. Kommunen skal som led  

 i denne undersøgelse inddrage de fagfolk, som allerede har viden om  

 barnets eller den unges og familiens forhold.
Dette kan ske ved at inddrage  

 sundhedsplejerske, pædagoger, psykologer, lærere eller andre.  

 Hvis det er nødvendigt, skal kommunen lade barnet eller den unge  

 undersøge af en læge eller en psykolog.
 7. I § 38 stk. 1, 4. pkt.,  

 indsættes efter »andre«: », jf. § 37 a«.
§ 40. Kommunen kan træffe  

 afgørelse om foranstaltninger efter stk. 2, når det må  

 anses for at være af væsentlig betydning af hensyn til et barns  

 eller en ungs særlige behov for støtte.
Det bør  

 tilstræbes, at barnet eller den unge kan blive i hjemmet.  

 Afgørelsen træffes med samtykke fra forældremyndighedens  

 indehaver, jf. dog § 41. En afgørelse efter stk. 2, nr. 11,  

 kræver tillige samtykke fra den unge, der er fyldt 15 år.
 8. § 40, stk. 1, 2. pkt., affattes  

 således:
» Stk. 2. Kommunen kan beslutte 1)	at yde konsulentbistand med hensyn til barnets eller  

 den unges forhold og kan herunder bestemme, at barnet eller den unge skal  

 søge et dagtilbud, en ungdomsklub, et uddannelsessted eller  

 lignende, 2)	at yde praktisk, pædagogisk eller anden  

 støtte i hjemmet, 3)	at yde familiebehandling eller lignende  

 støtte, 4) at etablere døgnophold for både  

 forældremyndighedens indehaver, barnet eller den unge og andre  

 medlemmer af familien, 5)	at etablere en aflastningsordning på en  

 døgninstitution, i en plejefamilie eller på et andet godkendt  

 opholdssted, 6)	at udpege en personlig rådgiver for barnet  

 eller den unge, 7)	at udpege en fast kontaktperson for barnet eller den  

 unge, 8)	at yde økonomisk støtte til udgifter,  

 der følger af foranstaltninger nævnt i nr. 1-5, når  

 forældremyndighedsindehaveren ikke selv har midler dertil, 9)	at yde økonomisk støtte til udgifter,  

 der bevirker, at en anbringelse uden for hjemmet kan undgås, at en  

 hjemgivelse kan fremskyndes, eller at støtten i væsentlig grad  

 kan bidrage til en stabil kontakt mellem forældre og børn under  

 et eller flere børns anbringelse uden for hjemmet, 10)	at yde økonomisk støtte til ophold  

 på kost- eller efterskole, når  

 forældremyndighedsindehaveren ikke selv har midler dertil, og 11)	at anbringe barnet eller den unge uden for hjemmet,  

 på en døgninstitution, i en plejefamilie eller på andet  

 godkendt opholdssted, som må anses for egnet til at imødekomme  

 barnets eller den unges særlige behov, jf. §§ 49 og 51.
 9. I § 40, stk. 2, nr. 5, udgår: »andet«.
 10. § 40, stk. 2, nr. 7, affattes  

 således:
»7)	at udpege en fast kontaktperson for barnet eller  

 den unge og for hele familien,« 11. I § 40, stk. 2, nr. 11, ændres »andet« til: »et«.
 12. I § 40, stk. 2, indsættes som nr.  

 12:
» 13. Efter § 40 indsættes:
» § 42. Er der en åbenbar risiko for, at  

 barnets eller den unges sundhed eller udvikling lider alvorlig skade på  

 grund af 1)	utilstrækkelig omsorg for eller behandling af  

 barnet eller den unge, 2)	vold eller andre alvorlige overgreb, 3)	misbrugsproblemer, kriminel adfærd eller andre  

 svære sociale vanskeligheder hos barnet eller den unge eller 4)	andre adfærds eller tilpasningsproblemer hos  

 barnet eller den unge, kan børn og unge-udvalget uden samtykke fra  

 forældremyndighedens indehaver og den unge, der er fyldt 15 år,  

 træffe afgørelse om, at barnet eller den unge anbringes uden for  

 hjemmet, jf. § 40, stk. 2, nr. 11. Der kan kun træffes en  

 afgørelse efter 1. pkt., når det må anses for godtgjort,  

 at problemerne ikke kan løses under barnets eller den unges fortsatte  

 ophold i hjemmet.
 14. I § 42, stk. 1, 2. pkt.,  

 ændres »når det må anses for  

 godtgjort« til: »når der er begrundet formodning for«.
 15. Efter § 42 indsættes:
» Stk. 2. En afgørelse efter stk. 1 kan  

 træffes foreløbigt efter reglerne i § 45, når  

 betingelserne herfor er opfyldt.
§ 42 b.
Uanset at betingelserne i § 42  

 ikke er opfyldt, kan børn og unge-udvalget i ganske særlige  

 tilfælde beslutte, at barnet eller den unge skal være anbragt  

 uden samtykke, hvis barnet eller den unge efter længere tids  

 anbringelse efter § 40, stk. 2, nr. 11, eller § 42 har fået  

 en sådan tilknytning til anbringelsesstedet, at det må antages,  

 at hjemtagelsen kan skade barnets eller den unges sundhed eller udvikling.  

 For en ung, der er fyldt 15 år, kan en afgørelse efter 1. pkt.  

 kun træffes, når den unge erklærer sig enig i anbringelsen.  

 En anbringelse efter 1. pkt. kan kun opretholdes efter den unges fyldte 15.  

 år, når den unge erklærer sig enig i anbringelsen.
Stk. 2. En afgørelse efter stk. 1 kan  

 træffes foreløbigt efter reglerne i § 45, når  

 betingelserne herfor er opfyldt.« 16. § 43 affattes således:
§ 43. Opretholdelse af en foranstaltning efter  

 § 42 ud over 1 år fra børn og ungeudvalgets  

 afgørelse forudsætter fornyet afgørelse i udvalget.
Er  

 sagen indbragt for Ankestyrelsen eller forelagt for landsretten eller  

 Højesteret, regnes fristen fra den endelige afgørelse eller  

 dom.
Uanset bestemmelsen i 1. og 2. pkt. kan børn og unge-udvalget,  

 Ankestyrelsen eller retten fastsætte en kortere frist for fornyet  

 behandling i udvalget.
Stk. 2. Børn og ungeudvalget kan  

 undtagelsesvis fastsætte en længere frist end nævnt i stk.  

 1, 1. og 2. pkt., når de forhold, der ligger til grund for  

 afgørelsen, med stor sikkerhed må antages at vedvare ud over  

 fristen og hensynet til barnet eller den unge afgørende tilsiger, at  

 fristen forlænges.
Samme beføjelse har Ankestyrelsen og  

 retten.
 »§ 43. Hvis barnet eller den unge ikke har  

 været anbragt uden for hjemmet inden for det seneste år  

 før datoen for den aktuelle anbringelse, eller hvis barnet eller den  

 unge er anbragt uden for hjemmet efter § 42 b, forudsætter  

 opretholdelse af en foranstaltning efter § 42 eller § 42 b ud over  

 et år fra børn og unge-udvalgets afgørelse fornyet  

 afgørelse i udvalget.
 Stk. 2. Hvis barnet eller den unge har været  

 anbragt uden for hjemmet inden for det seneste år før datoen for  

 den aktuelle anbringelse, forudsætter opretholdelse af en  

 foranstaltning efter § 42 ud over 2 år fra børn og  

 unge-udvalgets afgørelse fornyet afgørelse i udvalget.
Stk. 3. Er sagen efter stk. 1 og 2 indbragt for  

 Ankestyrelsen eller forelagt landsretten eller Højesteret, regnes  

 fristen fra den endelige afgørelse eller dom.
Uanset bestemmelsen i  

 stk. 1 og 2, kan børn og unge-udvalget, Ankestyrelsen eller retten  

 fastsætte en kortere frist for fornyet behandling i udvalget.
Stk. 4. Børn og unge-udvalget kan ved  

 afgørelser efter §§ 42 og 42 b undtagelsesvis fastsætte en  

 længere frist end nævnt i stk.1-3, når de forhold, der  

 ligger til grund for afgørelsen, med overvejende sandsynlighed  

 må antages at vedvare ud over fristen.
Samme beføjelse har  

 Ankestyrelsen og retten.
Stk. 5. Stk. 1-4 finder tilsvarende anvendelse ved  

 afgørelser, som Ankestyrelsen træffer efter § 47, stk.  

 3.« § 45. Afgørelser efter §§ 39, 42,  

 44, § 57, stk. 3, § 64, stk. 4, og § 108, stk. 2, som af  

 hensyn til barnets eller den unges øjeblikkelige behov ikke kan  

 afvente, at sagen behandles i børn og unge- udvalget, kan  

 træffes foreløbigt af formanden eller i dennes fravær  

 næstformanden for børn og ungeudvalget.
 17. I § 45, stk. 1, indsættes  

 efter »§§ 39, 42,«: »42 a, 42 b,«.
Stk. 4. En afgørelse, der er godkendt efter  

 stk. 3, har gyldighed i 1 måned.
En afgørelse vedrørende  

 § 39 har gyldighed, indtil undersøgelsen er afsluttet, dog  

 højst 2 måneder regnet fra den foreløbige  

 afgørelse efter stk. 1. En afgørelse vedrørende  

 § 64, stk. 4, har gyldighed, indtil der træffes en ny  

 afgørelse om flytning eller hjemtagelse.
 18. I § 45, stk. 4, indsættes  

 efter 2. pkt.:
» § 46. Foranstaltninger efter §§ 40, 41 og  

 42 skal ophøre, når formålet er nået, når de  

 ikke længere opfylder deres formål under hensyn til barnets eller  

 den unges særlige behov, eller når den unge fylder 18 år.  

 Kommunen træffer afgørelse om hjemgivelse, uanset at barnet  

 eller den unge er anbragt uden for hjemmet efter § 42. Såfremt  

 kommunen ikke kan imødekomme en begæring om hjemgivelse,  

 forelægges sagen til afgørelse i børn og ungeudvalget  

 efter § 42.
 Stk. 2. Foranstaltninger i form af en personlig  

 rådgiver, en fast kontaktperson eller døgnophold i institution,  

 plejefamilie eller andet egnet opholdssted kan dog opretholdes, indtil den  

 unge fylder 20 år, hvis den unge er indforstået hermed.
 19. § 46, stk. 1 og 2, affattes  

 således:
» Stk. 2. Kommunen træffer afgørelse om  

 hjemgivelse, uanset om barnet eller den unge er anbragt uden for hjemmet  

 efter § 40, stk. 2, nr. 11, §§ 42, 42 a eller 42 b.
Hvis kommunen  

 træffer afgørelse om hjemgivelse af et barn eller en ung, der er  

 anbragt efter § 42 eller § 42 b, skal kommunen umiddelbart  

 orientere børn og unge-udvalget herom.
Hvis kommunen ikke kan  

 imødekomme en begæring om hjemgivelse, forelægges sagen  

 til afgørelse i børn og unge-udvalget, jf. §§ 42, og 42  

 b.« Stk. 4. Tilsvarende skal kommunen i samarbejde med  

 den unge forud for ophør af en anbringelse ved det fyldte 18. år  

 i planen, jf. § 53, angive, hvilken form for støtte og vejledning  

 der ydes den unge med hensyn til boligforhold, uddannelse og arbejde samt  

 personlig rådgivning.
 20. I § 46, stk. 4, indsættes  

 efter »i samarbejde med den unge«: »senest 6  

 måneder«.
 § 47.
 Stk. 3. Den Sociale Ankestyrelse har samme  

 beføjelser som det sociale nævn og kan tillige træffe  

 afgørelse efter §§ 39, 42 og 44 og pålægge kommunen  

 at gennemføre afgørelsen.
21. I § 47, stk. 3, indsættes efter »42«: »42 a, 42 b« § 48. Kommunen kan om fornødent  

 forlange bistand af politiet til at gennemføre afgørelser efter  

 §§ 39, 42 og 44.
 22. § 48 affattes således:
» Stk. 2. Kommunen har mod behørig  

 legitimation og uden  retskendelse adgang til forældremyndighedens  

 indehavers bolig, rum eller gemmer for at eftersøge og medtage et barn  

 eller en ung med henblik på at fuldbyrde de i stk. 1 nævnte  

 afgørelser.
Stk. 3. Politiet yder bistand  til kommunen ved  

 udøvelsen af beføjelser efter stk. 2. Socialministeren  

 fastsætter efter aftale med justitsministeren nærmere regler  

 herom.« § 55.
Stk. 2. Ændring af anbringelsessted  

 kræver, hvad enten anbringelsen er sket efter § 40, stk. 2, nr.  

 11, eller § 42, samtykke fra forældremyndighedens indehaver og den  

 unge, der er fyldt 15 år.
Kan samtykke ikke opnås, kan  

 anbringelsesstedet kun ændres ved, at der træffes  

 afgørelse, henholdsvis en fornyet afgørelse efter  

 § 42.
 23. § 55, stk. 2, affattes således:
» 24. I § 55 indsættes som stykke 3  

 og 4:
» Stk.4. Er anbringelsen sket efter § 42, og kan  

 samtykke til ændret anbringelsessted ikke opnås, kan  

 anbringelsesstedet  kun ændres ved, at der træffes fornyet  

 afgørelse efter § 42. Forældremyndighedens indehaver og den  

 unge, der er fyldt 15 år, kan dog meddele samtykke til, at der ikke  

 skal træffes fornyet afgørelse efter § 42.« § 58. Er et barn fyldt 12 år, skal der,  

 forinden der træffes afgørelse i en sag om foranstaltninger  

 efter kapitel 8, finde en samtale sted med barnet herom.
 25. I § 58, stk. 1, indsættes  

 efter »kapitel 8«:  

»og forinden der træffes afgørelse i  

 en sag om ophør af en anbringelse«.
 Stk. 2. For børn under 12 år skal der  

 foreligge oplysning om barnets holdning til den påtænkte  

 foranstaltning, i det omfang barnets modenhed og sagens art tilsiger  

 det.
 26. I § 58, stk. 2, indsættes  

 efter »foranstaltning«:  

»og til spørgsmålet om ophør  

 af anbringelsen «.
 27. Efter § 58 og før  

 overskriften til § 59 indsættes:
» § 58 b.
Socialministeren kan fastsætte  

 regler om, at kommunen og amtskommunen skal træffe beslutninger om  

 indhold og udførelse af støtte efter kapitel 8.« Indstilling vedrørende anbringelse uden  

 samtykke 28. Overskriften til § 59 affattes  

 således:
» § 59. En indstilling om anbringelse uden for  

 hjemmet efter § 42 skal indeholde en redegørelse for 1)	grundlaget for, at betingelserne i § 42 anses  

 for opfyldt, 2)	de foranstaltninger efter § 40, stk. 2, der har  

 været iværksat eller har været tilbudt familien, og  

 grundene til, at foranstaltninger af denne karakter nu må anses for  

 utilstrækkelige, 3)	de forhold i familien og hos barnet eller den unge  

 eller i dennes omgivelser, som under barnets eller den unges anbringelse uden  

 for hjemmet kan bidrage til at klare vanskelighederne, 4)	den plan for anbringelsen, jf. § 53, stk. 2,  

 herunder den støtte og de initiativer, som er påtænkt for  

 barnet eller den unge og dennes familie under anbringelsen uden for hjemmet  

 og i tiden derefter, og 5)	barnets eller den unges holdning til den  

 påtænkte foranstaltning.
 29. I § 59, nr. 2, indsættes  

 efter »utilstrækkelige«: »eller uanvendelige«.
 30. Efter § 59 indsættes:
» 1)	grundlaget for at betingelserne i § 42 a anses  

 for opfyldt, 2)	de forhold i familien og hos barnet eller den unge  

 eller i dennes omgivelser, som i en hjemtagelsesperiode på op til 3  

 måneder kan bidrage til at klare vanskelighederne, 3)	den plan for anbringelsen, jf. § 53, stk. 2,  

 herunder den støtte og de initiativer, som er påtænkt for  

 barnet eller den unge og dennes familie i hjemtagelsesperioden og i tiden  

 derefter, og 4)	barnets eller den unges holdning til den  

 påtænkte foranstaltning.
§ 59 b.
En indstilling om anbringelse uden for  

 hjemmet efter § 42 b skal indeholde en redegørelse for 1)	grundlaget for at betingelserne i § 42 b anses  

 for opfyldt, 2)	de forhold i anbringelsesstedet og hos barnet eller  

 den unge eller i dennes omgivelser og de forhold i barnets eller den unges  

 familie, som kan bidrage til at undgå alvorlige problemer for barnet  

 eller den unge, og 3)	barnets eller den unges holdning til den  

 påtænkte foranstaltning.« § 60. Kommunen tilbyder  

 forældremyndighedens indehaver gratis advokatbistand under en sag  

 om 1)	gennemførelse af en undersøgelse som  

 nævnt i § 39, 2)	anbringelse uden for hjemmet efter § 42, 3)	opretholdelse af en anbringelse efter § 43, 4)	gennemførelse af lægelig  

 undersøgelse eller behandling efter § 44, 5)	godkendelse af en foreløbig afgørelse  

 efter § 45, stk. 3, 6)	ændring af anbringelsessted efter § 55,  

 stk. 2, jf. § 42, 7)	afbrydelse af forbindelsen m.v. efter § 57,  

 stk. 3, og 8)	brev- og telefonkontrol, jf. § 108, stk.  

 2.
 31. § 60, stk. 1, affattes  

 således:
» 1)	gennemførelse af en undersøgelse som  

 nævnt i § 39, 2)	anbringelse uden for hjemmet efter § 42, 3)	opretholdelse af en anbringelse i op til 3  

 måneder efter § 42 a, 4)	opretholdelse af en anbringelse efter § 42  

 b, 5)	opretholdelse af en anbringelse efter § 43, 6)	gennemførelse af lægelig  

 undersøgelse eller behandling efter § 44, 7)	godkendelse af en foreløbig afgørelse  

 efter § 45, stk. 3, 8)	ændring af anbringelsessted efter § 55,  

 stk. 3 eller 4, jf. § 42, 9)	afbrydelse af forbindelsen m.v. efter § 57,  

 stk. 3 og 10)	brev og telefonkontrol, jf. § 108, stk.  

 2.« Stk. 3. En ung, der er fyldt 15 år, skal have  

 tilbud om gratis advokatbistand under en sag som nævnt i stk. 1, nr.  

 1-6.
 32. I § 60, stk. 3, ændres »stk. 1, nr. 1-6« til: »stk. 1, nr. 1-8«.
§ 62. Børn og ungeudvalget efter  

 § 18 i lov om retssikkerhed og administration på det sociale  

 område træffer i et møde afgørelse om 1)	gennemførelse af undersøgelse efter  

 § 39, 2)	anbringelse uden for hjemmet efter § 42, 3)	opretholdelse af anbringelse efter § 43, 4)	gennemførelse af lægelig  

 undersøgelse eller behandling efter § 44, 5)	godkendelse af foreløbig afgørelse  

 efter § 45, stk. 3, 6)	ændring af anbringelsessted efter § 55,  

 stk. 2, jf. § 42, 7)	afbrydelse af forbindelsen m.v. efter § 57,  

 stk. 3, 8)	flytning eller hjemtagelse efter § 64, stk. 4,  

 og 9)	brev- og telefonkontrol efter § 108, stk.  

 2.
 33. § 62, stk. 1, affattes  

 således:
» 1)	gennemførelse af en undersøgelse efter  

 § 39, 2)	anbringelse uden for hjemmet efter § 42, 3)	opretholdelse af en anbringelse i op til 3  

 måneder efter § 42 a, 4)	opretholdelse af en anbringelse efter § 42  

 b, 5)	opretholdelse af en anbringelse efter § 43, 6)	gennemførelse af lægelig  

 undersøgelse eller behandling efter § 44, 7)	godkendelse af en foreløbig afgørelse  

 efter § 45, stk. 3, 8)	ændring af anbringelsessted efter § 55,  

 stk. 3 eller 4, jf. § 42, 9)	afbrydelse af forbindelsen m.v. efter § 57,  

 stk. 3, 10)	flytning eller hjemtagelse efter § 64, stk.  

 4, 11)	brev- og telefonkontrol efter § 108, stk. 2,  

 og 12)	anbefaling til Den Sociale Ankestyrelse af adoption  

 uden samtykke, jf. adoptionsloven.« Stk. 4. Til vedtagelse af en afgørelse efter  

 § 39, §§ 42-44, § 45, stk. 3, § 55, stk. 2, § 57,  

 stk. 3, og § 108, stk. 2, kræves, at mindst 4 af børn og  

 ungeudvalgets 5 medlemmer stemmer for afgørelsen.
Afgørelser  

 efter § 64, stk. 4, træffes ved almindelig stemmeflerhed.
 34. I § 62, stk. 4, 1. pkt., ændres: »og § 108, stk. 2,« til:  

»§ 108, stk. 2, samt afgørelse om  

 anbefaling af adoption, jf. stk. 1, nr. 12,«.
 35. Efter § 62 indsættes før kapitel  

 10:
» Tilbud til unge fra 18 til 21 år § 62 a.
Kommunen yder hjælp efter stk. 2  

 og 3 til unge i alderen fra 18 til 21 år, når det må anses  

 for at være af væsentlig betydning af hensyn til den unges behov  

 for støtte, og hvis den unge er indforstået hermed.
 Stk. 2. Kommunen kan træffe afgørelse  

 om, at en tildelt personlig rådgiver eller en fast kontaktperson, jf.  

 § 40, stk. 2, nr. 6 og 7, kan opretholdes.
Stk. 3. Til unge, der er eller var anbragt uden for  

 hjemmet i et anbringelsessted efter reglerne i kapitel 8 umiddelbart inden  

 det fyldte 18. år, kan kommunen træffe afgørelse  

 om, 1)	at døgnophold i et anbringelsessted, jf.  

 §§ 49 og 51, kan opretholdes, 2)	at udpege en personlig rådgiver for den unge,  

 jf. § 40, stk. 2, nr. 6, 3)	at udpege en fast kontaktperson for den unge, jf.  

 § 40, stk. 2, nr. 7, 4)	at etablere en udslusningsordning i det hidtidige  

 anbringelsessted.
 Stk. 4. Tilbud efter stk. 2 og 3 skal  

 ophøre, når de ikke længere opfylder deres formål  

 under hensyn til den unges behov for støtte, eller når den unge  

 fylder 22 år.
§ 62 b.
Den unge betaler for døgnophold  

 efter § 62 a, stk. 3, nr. 1, og for udslusningsophold efter § 62 a,  

 stk. 3, nr. 4, efter regler, der fastsættes af socialministeren.« § 108. Sikrede afdelinger, isolation,  

 fiksering m.v. i institutioner beregnet for døgnophold for børn  

 og unge må alene anvendes, når forholdene i det enkelte  

 tilfælde gør det absolut påkrævet.
Socialministeren  

 fastsætter regler om betingelserne herfor.
 36. I § 108, stk. 1, indsættes  

 som 3. pkt.:
» § 123. Afgørelser truffet af  

 børn og unge-udvalget, jf. § 62, kan indbringes for Den Sociale  

 Ankestyrelse inden 4 uger efter, at klageren har fået meddelelse om  

 afgørelsen.
En klage over en afgørelse efter § 45, stk. 3,  

 kan dog ikke behandles af Ankestyrelsen, så længe der verserer en  

 sag om anbringelse efter § 42 for børn og unge-udvalget.
 37. I § 123, stk. 1, 2. pkt.,  

 ændres »§ 42« til: »§§ 42 eller 42  

 b«.
 Stk. 4. Ved behandlingen i Ankestyrelsen finder  

 § 60, § 61 og § 62, stk. 2 og 3, tilsvarende anvendelse.
 38. I § 123, stk. 4, indsættes  

 som 2. pkt.:
» § 124. Ankestyrelsens afgørelser efter  

 § 123 kan ved henvendelse til Ankestyrelsen inden 4 uger efter, at  

 klageren har fået meddelelse om afgørelsen, kræves  

 forelagt for landsretten.
 39. I § 124, stk. 1, indsættes  

 efter »afgørelser efter«: »§ 47, stk. 3,  

 og«.
 § 131.
Stk. 5. Kommunen og amtskommunen afholder hver 50  

 pct. af udgifterne vedrørende foranstaltninger efter § 40, stk.  

 2. Dette gælder dog ikke udgifterne vedrørende dag- og  

 klubtilbud efter §§ 7 og 19, der afholdes endeligt af kommunen.
For  

 ophold i særlige dag- og klubtilbud efter §§ 16 og 23 samt  

 døgnophold efter § 51 afholder kommunen og amtskommunen hver 50  

 pct. af udgifterne.
Taksten fastsættes for et regnskabsår ad  

 gangen på grundlag af tilbudenes budgetter.
 40. I § 131, stk. 5, 1. pkt.,  

 indsættes efter »§ 40, stk. 2«: », § 40 a og tilbud efter § 62 a«.
 § 133.
 Stk. 2. Staten afholder fuldt ud udgifter til hjælp  

 efter § 28, § 29, § 40, stk. 2, nr. 1-10, § 77, § 79  

 og § 84 i de første 3 år efter datoen for  

 opholdstilladelsen.
 41. I § 133, stk. 2, indsættes efter »§ 40, stk. 2, nr. 1-10,«: »§ 40, stk. 2, nr. 12, § 40 a, § 62 a,  

 stk. 2, og stk. 3, nr. 2 og 3 «.
§ 2 I lov om retssikkerhed og administration på det  

 sociale område, jf. lovbekendtgørelse nr. 540 af 21. juli 1998,  

 som ændret senest ved lov nr. 394 af 2. juni 1999, foretages  

 følgende ændring:
 § 21. Socialministeren fastsætter  

 forretningsordenen for børn og unge-udvalget og kan herved fravige  

 kravet om, hvordan udvalget skal sammensættes, hvis en  

 kommunalbestyrelse på grund af sin størrelse ikke kan opfylde  

 kravet i § 19, stk. 3.
 1. I § 21, stk. 1, indsættes som 2.  

 pkt.:
» § 3 Stk. 1. Loven træder i kraft den 1. januar  

 2001, jf. dog stk. 2. Sager der ikke er endelig afgjort inden den 1. januar  

 2001, behandles efter de gældende regler.
 Stk. 2. § 2 træder i kraft dagen efter  

 bekendtgørelsen i Lovtidende.
Bilag 2 Oversigt over hørte myndigheder, organisationer  

 mv.
 31. marts 1999:
 Kommunernes Landsforening,  

 Amtsrådsforeningen i Danmark, Den Sociale Ankestyrelse, Det Centrale  

 Handicapråd, Faglig Sammenslutning af Sundhedsplejersker, Familieplejen  

 i Danmark, Børnerådet, Børnesagens Fællesråd,  

 FBU - Forældrelandsforeningen for Børn og Ungebistand, LOS -  

 Landsforeningen af Opholdssteder i Danmark, De Samvirkende  

 Invalideorganisationer, Plejeforældrenes Landsforbund, Foreningen af  

 Danske Døgninstitutioner for børn og unge, Frederiksberg  

 Kommune, Københavns Kommune, Dansk Socialrådgiverforening,  

 Forbundet af Offentligt Ansatte, Dansk Psykologforening, HK/Kommunal,  

 Landsforeningen for Socialpædagoger, Pædagogiske Psykologers  

 Landsforening, Socialpædagogernes Landsforbund, LOKK,  

 Landsorganisationen af Kvindekrisecentre, Foreningen af Socialchefer i  

 Danmark, Den Danske Dommerforening, Center for Ligebehandling af  

 Handicappede, Advokatrådet, Foreningen af Statsamtsjurister, Foreningen  

 af Statsamtmænd, Praktiserende Lægers Organisation,  

 Statsministeriet, Finansministeriet, Justitsministeriet, Sundhedsministeriet,  

 Erhvervsministeriet, Det Danske Center for Menneskerettigheder.
 10. februar 2000:
 Den Sociale Ankestyrelse,  

 Børnerådet, Det Danske Center for Menneskerettigheder,  

 Kommunernes Landsforening, Københavns Kommune, Frederiksberg Kommune,  

 Amtsrådsforeningen, Foreningen af Socialchefer, Den Danske  

 Dommerforening, Advokatrådet, Dansk Socialrådgiverforening,  

 Socialpædagogernes Landsforbund, Børnesagens  

 Fællesråd.
