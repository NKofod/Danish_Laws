Nr LSF 107 Forslag til Lov om erhvervsgrunduddannelse m.v.
Fremsat af undervisnings- og forskiningsministeren (Bertel Haarder) den 25. november 1992 Vedtaget ved tredjebehandling den 23. juni 1993 Lov nr. 506 af 30/06/1993 Kapitel 1 Formål m.v.
 § 1. Formålet med erhvervsgrunduddannelsen er, at den unge opnår  

 personlige, sociale og faglige kvalifikationer, som dels giver umiddelbar  

 adgang til at fortsætte i en erhvervskompetencegivende uddannelse, dels giver  

 grundlag for beskæftigelse på arbejdsmarkedet.
 Stk. 2. Kommunalbestyrelsen tilrettelægger i samarbejde med de  

 lokale uddannelsesinstitutioner erhvervsgrunduddannelse for unge, der bor i  

 kommunen, jf. § 5, og som er i en utilfredsstillende uddannelses- eller  

 beskæftigelsesmæssig situation.
 Stk. 3. Undervisningsministeren fastsætter nærmere regler om  

 uddannelsen efter indstilling fra det Erhvervsuddannelsesråd, der er nedsat i  

 medfør af lov om erhvervsuddannelser, herunder regler om, hvilke elementer  

 uddannelsen kan bestå af, jf. § 2, stk. 1.
 Stk. 4. Ministeren kan fastsætte nærmere regler om samarbejde  

 mellem kommuner og de lokale uddannelsesinstitutioner om tilvejebringelse af  

 skoleundervisning, jf. § 3, stk. 3.
§ 2. Uddannelsen består af elementer af virksomhedspraktik og  

 skoleundervisning.
Uddannelsen skal for den enkelte unge i videst muligt  

 omfang tilrettelægges under hensyntagen til den unges kvalifikationer, evner,  

 modenhed og motivation og udgøre et hele, således at den unge 1) opnår kendskab til en eller flere arbejdsfunktioner på det private  

 eller det offentlige arbejdsmarked, 2) opnår viden og praktiske færdigheder, der er relevante ved umiddelbar  

 fortsættelse i uddannelse og er efterspurgte på arbejdsmarkedet, og 3) udvikler sig personligt og som samfundsborger.
Stk. 2. Praktikdelen af uddannelsen skal bidrage til opfyldelse af  

 målene ved at bibringe den unge 1) viden om og færdigheder i forskellige arbejdsfunktioner, der sikrer  

 kvalifikationer, der er relevante på arbejdsmarkedet, 2) erfaringer med arbejde og samarbejde, der er nødvendige for at opnå en  

 fastere tilknytning til arbejdsmarkedet, og 3) indsigt i strukturen og arbejdsforholdene på en arbejdsplads.
Stk. 3. Skoleundervisningen skal bidrage til opfyldelse af målene  

 ved at bibringe den unge 1) kundskaber og praktiske færdigheder af betydning for arbejdsfunktioner,  

 der indgår i praktikdelen af uddannelsen, 2) forudsætninger for en bredere forståelse af den erhvervede  

 erfaringsbaggrund samt forudsætninger for fortsat uddannelse og 3) kendskab til pligter og rettigheder i arbejdslivet og i samfundet.
Kapitel 2 Uddannelsens struktur m.v.
 § 3. Uddannelsen varer 2 år, hvoraf mindst 20 uger og højst 40  

 uger er skoleundervisning, jf. § 2, stk. 3. Uddannelsen kan i særlige  

 tilfælde forlænges med indtil 1 års praktikuddannelse.
 Stk. 2. Praktikdelen, jf. § 2, stk. 2, foregår enten på en  

 arbejdsplads ved midlertidig ansættelse af den unge i virksomheden eller på  

 værkstedsskole med skoleydelse, jf. § 5, stk. 3.
 Stk. 3. Skoleundervisningen kan foregå på  

 arbejdsmarkedsuddannelsescentre, voksenuddannelsescentre, daghøjskoler,  

 ungdomsskoler, efterskoler, produktionsskoler, erhvervsskoler, social- og  

 sundhedsskoler og lignende skoler, der er godkendt i henhold til anden  

 lovgivning.
 § 4. Efter gennemførelse af hele uddannelsen modtager eleven et  

 uddannelsesbevis på grundlag af de i stk. 2 nævnte beviser.  

 Uddannelsesbeviset udfærdiges af den sidste skole, som giver eleven  

 undervisning.
 Stk. 2. Efter tilfredsstillende gennemførelse af de enkelte  

 praktikophold og de enkelte skoleophold udsteder praktikvirksomhederne og  

 skolerne bevis for gennemførelsen.
 Stk. 3. Hvis der ikke kan udstedes uddannelsesbevis i henhold til  

 stk. 1, har eleven krav på dokumentation for delvis gennemførelse af  

 uddannelsen.
§ 5. Kommunen sammensætter ved aftale med en eller flere af de  

 skoler, der er nævnt i § 3, stk. 3, og i samarbejde med eleven og en eller  

 flere virksomheder et uddannelsesforløb af elementer fra de eksisterende  

 uddannelsestilbud.
Forløbet og den tilsigtede kompetence beskrives i en  

 uddannelsesplan, herunder angives den forventede godskrivning af  

 skoleundervisning ved fortsat uddannelse.
Godskrivning af praktikuddannelse i  

 en erhvervsuddannelse kan udskydes til afgørelse i indtil et år efter  

 uddannelsesplanens iværksættelse.
De enkelte elementer af skoleundervisningen  

 skal så vidt muligt hver for sig udgøre et afsluttet forløb.
Stk. 2. Uddannelsesplanen udformes som en aftale mellem kommunen  

 og eleven om gennemførelse af et uddannelsesforløb.
Aftalen kan i særlige  

 tilfælde ændres efter aftale mellem parterne.
Stk. 3. I skoleperioderne modtager eleven skoleydelse, der  

 udbetales af kommunen.
Størrelsen af skoleydelsen udgør i 1993 500 kr. pr.  

 uge for elever under 18 år og 1.000 kr. pr. uge for elever over 18 år og  

 fastsættes for de følgende år på de årlige finanslove.
Eleverne modtager  

 skoleydelsen månedsvis bagud.
Stk. 4. Kommunen kan ophæve aftalen, hvis eleven ikke følger den  

 fastsatte uddannelsesplan.
I øvrigt kan aftalen kun ophæves efter aftale  

 mellem parterne.
§ 6. En praktikperiode i en virksomhed skal være omfattet af en  

 praktikaftale mellem eleven og virksomheden.
Praktikaftalen skal angive målet  

 med praktikopholdet som led i den samlede uddannelsesplan.
Aftalen skal  

 angive, hvilke arbejdsområder og funktioner eleven skal beskæftiges med, jf.  

 § 2, stk. 2.
Stk. 2. Når praktikaftalens arbejdsområde og funktioner er  

 omfattet af en kollektiv overenskomst, gælder overenskomsten for aftalens  

 løn- og arbejdsvilkår.
I andre tilfælde skal løn- og arbejdsvilkårene svare  

 til de for tilsvarende arbejde sædvanligt gældende.
Tvivlsspørgsmål om,  

 hvilke vilkår der skal gælde, afgøres ad fagretslig vej, jf. § 22 i lov om  

 Arbejdsretten.
§ 7. En praktikaftale efter § 6 skal være skriftlig og  

 underskrevet senest ved praktikforholdets begyndelse.
Aftalen skal indgås på  

 en formular, der er godkendt af undervisningsministeren efter indstilling fra  

 Erhvervsuddannelsesrådet.
I formularen fastsættes aftalevilkår om prøvetid,  

 opsigelse og ophævelse.
 Stk. 2. Kommunen bistår eleven med at opnå praktikaftale og  

 forsyner den med påtegning om, at aftalen bidrager til den unges opfyldelse  

 af den aftale, der er nævnt i § 5, stk. 2.
 Stk. 3. Kommunen kan kun godkende en praktikaftale, jf. stk. 2,  

 når en erhvervsskole i området efter kommunens anmodning har erklæret, at  

 virksomheden ikke for tiden opfylder betingelserne for at ansætte en elev med  

 tilsvarende arbejdsområde og funktion med uddannelsesaftale inden for en  

 erhvervsuddannelse eller landbrugets grunduddannelse eller, at skolen ikke  

 kan anvise virksomheden en sådan elev.
 § 8. For unge, der er undergivet forældremyndighed, kræves  

 samtykke fra forældremyndighedens indehaver til at indgå, ændre og opsige de  

 aftaler, der er nævnt i §§ 5 og 6.
§ 9. Med hensyn til elevers skader under skoleophold finder loven  

 om arbejdsskadeforsikring anvendelse, hvis skaden skyldes undervisning under  

 arbejdspladslignende forhold.
Risikoen med hensyn til disse skader påhviler  

 skolerne efter de sædvanlige regler herom.
Kapitel 3 Ungdomsvejledning og særlige uddannelsesforanstaltninger § 10. Kommunalbestyrelsen skal sørge for, at der med passende  

 mellemrum tilbydes unge, der bor i kommunen, vejledning om uddannelses- og  

 beskæftigelsesmuligheder i 2 år efter, at de ved undervisningspligtens ophør  

 eller senere er udskrevet af folkeskolen eller lignende, dog mindst til de  

 fylder 19 år.
Kommunalbestyrelsen skal dog ikke sørge for vejledning, hvis de  

 unge modtager sådan vejledning i forbindelse med fortsat uddannelse.
 Stk. 2. Med henblik på at bekæmpe ungdomsarbejdsløsheden kan  

 kommuner og amtskommuner iværksætte eller yde tilskud til uddannelser, kurser  

 samt kontakt- og informationsordninger for unge.
 Stk. 3. Undervisningsministeren fastsætter nærmere regler om  

 vejledningen, herunder om samordningen med anden vejledning for unge, jf.  

 stk. 1, og om ordninger i henhold til stk. 2.
Kapitel 4 Forskellige bestemmelser § 11. Klager over en skoles afgørelse kan indbringes for den  

 myndighed, som er klageinstans efter reglerne for den pågældende  

 undervisning.
 § 12. Der afsættes på de årlige finanslove rådighedsbeløb til  

 dækning af udgifter til udvikling af nye uddannelsesforløb.
§ 13. Kommunen dækker skolernes udgifter til undervisning.  

 Betaling sker efter de regler, der gælder for den enkelte skoleform.
Kommunen  

 udreder udgiften til skoleydelse, jf. § 5, stk. 3.
 § 14. Undervisningsministeren kan indhente oplysninger fra  

 kommuner og skoler om alle forhold vedrørende uddannelsen og kan fastsætte  

 nærmere regler herom.
 § 15. I lov om kommmunal udligning og generelle tilskud til  

 kommuner og amtskommuner, jf. lovbekendtgørelse nr. 445 af 4. juni 1992,  

 indsættes i § 10, stk. 3, nr. 4, efter »kommunale  

 beskæftigelsesordninger«: »og i erhvervsgrunduddannelser«.
 § 16. Loven tages op til revision i folketingsåret 1996-97.
Kapitel 5 Ikrafttræden m.v.
 § 17. Loven træder i kraft den 1. august 1993.
 Stk. 2. § 15 har virkning for tilskudsberegningen for tilskudsåret  

 1993.
 Stk. 3. Lov nr. 268 af 6. juni 1985 om ungdomsvejledning og visse  

 uddannelsesforanstaltninger ophæves.
 Stk. 4. Regler fastsat med hjemmel i den lov, der er nævnt i stk.  

 3, forbliver i kraft, indtil de ophæves eller erstattes af andre regler.
 § 18. Loven gælder ikke for Færøerne og Grønland.
Oprindeligt fremsat forslag Kapitel 1 Formål m.v.
 § 1. Formålet med erhvervsgrunduddannelsen er, at den unge opnår  

 personlige, sociale og faglige kvalifikationer, der kan føre til en fast  

 tilknytning til arbejdsmarkedet eller til at fortsætte i en anden uddannelse.
 Stk. 2. Kommunalbestyrelsen tilrettelægger erhvervsgrunduddannelse  

 for unge, der bor i kommunen, jf. § 5.
 Stk. 3. Undervisnings- og forskningsministeren fastsætter nærmere  

 regler om uddannelsen efter indstilling fra det Erhvervsuddannelsesråd, der  

 er nedsat i medfør af lov om erhvervsuddannelser, herunder regler om, hvilke  

 elementer uddannelsen kan bestå af, jf. § 2, stk. 1.
§ 2. Uddannelsen består af elementer af virksomhedspraktik og  

 skoleundervisning.
Uddannelsen skal for den enkelte unge i videst muligt  

 omfang tilrettelægges under hensyntagen til den unges kvalifikationer, evner,  

 modenhed og motivation og udgøre et hele således, at den unge 1) opnår kendskab til en eller flere arbejdsfunktioner på det private  

 eller det offentlige arbejdsmarked, 2) opnår viden og praktiske færdigheder, der er efterspurgte på  

 arbejdsmarkedet og er relevante i relation til fortsat uddannelse, og 3) udvikler sig personligt og som samfundsborger.
Stk. 2. Praktikdelen af uddannelsen skal bidrage til opfyldelse af  

 målene ved at bibringe den unge 1) viden om og færdigheder i forskellige arbejdsfunktioner, der sikrer  

 kvalifikationer, der er relevante på arbejdsmarkedet, 2) erfaringer med arbejde og samarbejde, der er nødvendige for at opnå en  

 fastere tilknytning til arbejdsmarkedet, og 3) indsigt i strukturen og arbejdsforholdene på en arbejdsplads.
Stk. 3. Skoleundervisningen skal bidrage til opfyldelse af målene  

 ved at bibringe den unge 1) kundskaber og praktiske færdigheder af betydning for arbejdsfunktioner,  

 der indgår i praktikdelen af uddannelsen, 2) forudsætninger for en bredere forståelse af den erhvervede  

 erfaringsbaggrund samt forudsætninger for fortsat uddannelse og 3) kendskab til pligter og rettigheder i arbejdslivet og i samfundet.
Kapitel 2 Uddannelsens struktur m.v.
§ 3. Uddannelsen varer 2 år, hvoraf mindst 20 uger og højst 40  

 uger foregår på en skole.
Uddannelsen kan i særlige tilfælde forlænges med  

 indtil 1 års praktikuddannelse.
 Stk. 2. Virksomhedspraktik foregår på arbejdspladser inden for det  

 private eller det offentlige arbejdsmarked og bygger på midlertidig  

 ansættelse af den unge i virksomheden.
 Stk. 3. Skoleundervisningen kan foregå på  

 arbejdsmarkedsuddannelsescentre, voksenuddannelsescentre, daghøjskoler,  

 ungdomsskoler, efterskoler, produktionsskoler, erhvervsskoler og social- og  

 sundhedsskoler m.v.
 § 4. Efter gennemførelse af hele uddannelsen modtager eleven et  

 uddannelsesbevis på grundlag af de i stk. 2 nævnte beviser.  

 Uddannelsesbeviset udfærdiges af den sidste skole, som giver eleven  

 undervisning.
 Stk. 2. Efter tilfredsstillende gennemførelse af de enkelte  

 praktikophold og de enkelte skoleophold udsteder praktikvirksomhederne og  

 skolerne bevis for gennemførelsen.
 Stk. 3. Hvis der ikke kan udstedes uddannelsesbevis i henhold til  

 stk. 1, har eleven krav på dokumentation for delvis gennemførelse af  

 uddannelsen.
§ 5. Kommunen sammensætter i samarbejde med eleven, virksomheder  

 og skoler et uddannelsesforløb af elementer fra de eksisterende  

 uddannelsestilbud.
Forløbet beskrives i en uddannelsesplan.
De enkelte  

 elementer af skoleundervisningen skal så vidt muligt hver for sig udgøre et  

 afsluttet forløb.
Stk. 2. Der indgås en aftale mellem kommunen og eleven om  

 uddannelsesforløbet.
Aftalen vedlægges den uddannelsesplan, der er nævnt i  

 stk. 1. Aftalen kan i særlige tilfælde ændres efter aftale mellem parterne.
Stk. 3. I skoleperioderne modtager eleven skoleydelse, der  

 udbetales af kommunen.
Størrelsen af skoleydelsen udgør i 1993 1.000 kr. pr.  

 uge og fastsættes for de følgende år på de årlige finanslove.
Eleverne  

 modtager skoleydelsen månedsvis bagud.
Stk. 4. Kommunen kan ophæve aftalen, hvis eleven ikke følger den  

 fastsatte uddannelsesplan.
I øvrigt kan aftalen kun ophæves efter aftale  

 mellem parterne.
 § 6. En praktikperiode skal være omfattet af en praktikaftale  

 mellem eleven og virksomheden.
 Stk. 2. Undervisnings- og forskningsministeren kan efter udtalelse  

 fra Erhvervsuddannelsesrådet fastsætte særlige lønvilkår for elever i  

 erhvervsgrunduddannelsen.
§ 7. En praktikaftale efter § 6 skal være skriftlig og  

 underskrevet senest ved praktikforholdets begyndelse.
Aftalen skal indgås på  

 en formular, der er godkendt af kommunen.
 Stk. 2. Kommunen bistår eleven med at opnå praktikaftale og  

 godkender, at aftalen kan bidrage til den unges opfyldelse af den aftale, der  

 er nævnt i § 5, stk. 2.
 § 8. For unge, der er undergivet forældremyndighed, kræves  

 samtykke fra forældremyndighedens indehaver til at indgå, ændre og opsige de  

 aftaler, der er nævnt i §§ 5 og 6.
§ 9. Med hensyn til elevers skader under skoleophold finder loven  

 om arbejdsskadeforsikring anvendelse, hvis skaden skyldes undervisning under  

 arbejdspladslignende forhold.
Risikoen med hensyn til disse skader påhviler  

 skolerne efter de sædvanlige regler herom.
Kapitel 3 Ungdomsvejledning § 10. Kommunalbestyrelsen skal sørge for, at der med passende  

 mellemrum tilbydes unge, der bor i kommunen, vejledning om uddannelses- og  

 beskæftigelsesmuligheder i 2 år efter, at de ved undervisningspligtens ophør  

 eller senere er udskrevet af folkeskolen eller lignende, dog mindst til de  

 fylder 19 år.
Kommunalbestyrelsen skal dog ikke sørge for vejledning, hvis de  

 unge modtager sådan vejledning i forbindelse med fortsat uddannelse.
 Stk. 2. Undervisningsministeren fastsætter nærmere regler om  

 vejledningen, herunder om samordningen med anden vejledning for unge.
Kapitel 4 Forskellige bestemmelser § 11. Klager over en skoles afgørelse kan indbringes for den  

 myndighed, som er klageinstans efter reglerne for den pågældende  

 undervisning.
§ 12. Kommunen dækker skolernes udgifter til undervisning.  

 Betaling sker efter de regler, der gælder for den enkelte skoleform.
Kommunen  

 udreder udgiften til skoleydelse, jf. § 5, stk. 3.
 § 13. Undervisnings- og forskningsministeren kan indhente  

 oplysninger fra kommuner og skoler om alle forhold vedrørende uddannelsen og  

 kan fastsætte nærmere regler herom.
 § 14. I lov nr. 268 af 6. juni 1985 om ungdomsvejledning og visse  

 uddannelsesforanstaltninger affattes lovens titel således: »Lov om visse  

 uddannelsesforanstaltninger«, og § 1 ophæves.
 § 15. I lov om kommmunal udligning og generelle tilskud til  

 kommuner og amtskommuner, jf. lovbekendtgørelse nr. 445 af 4. juni 1992,  

 indsættes i § 10, stk. 3, nr. 4, efter »kommunale  

 beskæftigelsesordninger«: »og i erhvervsgrunduddannelser«.
Kapitel 5 Ikrafttræden m.v.
 § 16. Loven træder i kraft den 1. januar 1993.
 Stk. 2. § 15 har virkning for tilskudsberegningen fra og med  

 tilskudsåret 1993.
 § 17. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Baggrunden for lovforslaget Forslaget om en erhvervsgrunduddannelse fremsættes på baggrund af  

 Socialkommissionens forslag om en sådan uddannelse, der er specielt  

 tilrettelagt for de mindre bogligt indstillede unge.
 Kommissionen har fundet, at der er behov for et uddannelsesforløb, som kan  

 skabe en sammenhængende, men fleksibel overgang til arbejdsmarkedet for de  

 mindre bogligt indstillede, hvor forløbet gerne i vidt omfang må inddrage de  

 uddannelsestilbud, der eksisterer i forvejen.
 Kommissionen påpeger, at erhvervsgrunduddannelsen skal opfylde  

 følgende krav:
- Uddannelsen skal i videst muligt omfang forstærke de pågældende unges  

 evne til at klare sig blandt andre på en arbejdsplads.
Det indebærer, at  

 uddannelsen skal indledes med en praktikperiode af passende længde, og at  

 praktikperioder i det hele taget skal udgøre et markant indslag i  

 uddannelsen.
- Uddannelsen skal indeholde et islæt af ledsagende undervisning af såvel  

 almen som fagrelateret karakter.
Formålet er at udbygge den enkelte unges  

 færdigheder på begge punkter og at fremme den unges lyst til videre  

 uddannelse.
Sammenhængen mellem færdigheder og evnen til at klare sig på  

 arbejdsmarkedet skal tydeliggøres.
- Uddannelsen skal danne et hele, men samtidig være fleksibel.
Den skal  

 kunne danne forlængelse af såvel folkeskolens 9. som 10. skoleår.
Desuden  

 skal den kunne færdiggøres på forskellige niveauer, der modsvarer evner og  

 interesser for den relevante del af de unge.
 - Uddannelsen skal i videst muligt omfang kunne godskrives ved  

 fortsættelse i det øvrige uddannelsessystem, især erhvervsuddannelserne.
- Uddannelsen må ikke underminere de ordinære erhvervsuddannelser.
Den  

 skal udgøre en selvstændig mulighed i spektret af ungdomsuddannelser.
2. Forslaget Erhvervsgrunduddannelsen er et tilbud til unge, der ikke er gået i gang  

 med en ungdomsuddannelse, og som ikke har fået fast fodfæste på  

 arbejdsmarkedet.
Det forudsættes, at en del af de unge er mindre bogligt  

 indstillede og vil være motiverede for indlæring, hvor undervisningen knytter  

 sig direkte til praktisk arbejde.
Uddannelsen er 2- til 3-årig og har et  

 stort indhold af praktik, således at skoledelen udgør mindst 20 uger og højst  

 40 uger af den samlede uddannelsestid.
En af ideerne bag  

 erhvervsgrunduddannelsen er også at bidrage til, at de aktiveringstilbud, som  

 kommunen iværksætter, får et uddannelsesperspektiv.
 Målgruppen vil være meget sammensat, hvor nogle vil have gode muligheder  

 for at gennemføre en af de nuværende ungdomsuddannelser, mens andre alene vil  

 kunne gennemføre en erhvervsgrunduddannelse.
Hensigten er at etablere nye veje til arbejde eller erhvervsuddannelse ved  

 at supplere praktik med relevante elementer af eksisterende uddannelser i nye  

 kombinationer.
Der kan f.eks. være tale om AMU-kurser, AVU-kurser,  

 daghøjskoleforløb, ungdomsskoleforløb, efterskoleforløb,  

 produktionsskoleforløb eller skoleundervisning fra erhvervsuddannelserne,  

 social- og sundhedsuddannelserne og landbrugets grunduddannelse.
 Kommunerne har kontakt med målgruppen dels som ungdomsydelsesmodtagere,  

 dels i forbindelse med ungdomsvejledningen. § 1 i lov nr. 268 af 6. juni 1985  

 om ungdomsvejledning og visse uddannelsesforanstaltninger er derfor optaget i  

 denne lov som § 10. På denne baggrund er det i forslaget kommunerne, der  

 tilrettelægger uddannelsesplanen i samarbejde med de unge, virksomhederne og  

 skolerne.
 Uddannelsesforløbene tilrettelægges individuelt for de enkelte unge  

 afhængigt af den enkeltes forudsætninger og ønsker, praktikmulighederne i det  

 lokale erhvervsliv samt uddannelsestilbuddene i de lokale  

 uddannelsesinstitutioner.
 Uddannelsen tilrettelægges, så den skifter mellem praktik- og skoleophold.  

 Der stilles krav om, at eleven supplerer den praktiske oplæring i  

 virksomhedspraktikken med undervisning, der med hensyn til niveau og indhold  

 afpasses de unges behov og ønsker.
 Erhvervsgrunduddannelsen må være både beskæftigelsesrettet og meritgivende  

 ved den unges eventuelle overgang til fortsat ungdoms- eller  

 arbejdsmarkedsuddannelse.
 Ved fortsat uddannelse efter erhvervsgrunduddannelsen gives merit for den  

 gennemførte uddannelse efter reglerne for de uddannelser, eleverne fortsætter  

 på.
 Skoleydelserne til eleverne efter § 5, stk. 3, foreslås fastsat til 1.000  

 kr. pr. uge i 1993. For de følgende år forudsættes ydelsens størrelse fastsat  

 ved finansloven.
Størrelsen svarer til det beløb, de unge oppebærer i ungdomsydelse i  

 forbindelse med deltagelse i beskæftigelsesprojekter, jf. afsnit IIIA i lov  

 om social bistand, jf. lovbekendtgørelse nr. 817 af 6. december 1990 med  

 senere ændringer.
Denne ydelse udgør 4.333 kr. pr. måned eller 1.000 kr. pr.  

 uge.
Det forudsættes, at reguleringen af skoleydelsen følger reguleringen af  

 ungdomsydelsen.
Elevlønnen forudsættes fastsat ved kollektiv overenskomst mellem  

 arbejdsmarkedets parter.
Der foreslås dog fastsat hjemmel til, at  

 undervisnings- og forskningsministeren efter høring af  

 Erhvervsuddannelsesrådet kan fastsætte særlige lønvilkår for elever i  

 erhvervsgrunduddannelsen.
Da erhvervsgrunduddannelsen i høj grad er baseret på praktik i  

 virksomheder, vil det være en forudsætning, at der kan fremskaffes  

 praktikpladser.
Dette forudsætter, at lønnen til eleverne i  

 praktikvirksomhederne fastsættes på et niveau, der højst svarer til f.eks.  

 elevlønnen i de to første uddannelsesår på jern- og metalområdet.
 En ung, der ikke ønsker at deltage i et tilbudt uddannelsesforløb, eller  

 som afbryder et sådant, er ikke berettiget til kontanthjælp efter  

 bistandsloven, så længe det konkrete tilbud står ved magt.
 Uddannelsen forudsættes omfattet af det samtidigt med dette lovforslag  

 fremsatte forslag om praktikpladstilskud, jf. lovforslag om Arbejdsgivernes  

 Elevrefusion.
3. Økonomiske konsekvenser Udgifterne til de benyttede skoleelementer i uddannelsen og til  

 skoleydelserne til eleverne finansieres af kommunen.
 De kommunale udgifter til en ligevægtsbestand på 6.000 elever skønnes at  

 blive:
Det er her forudsat, at der oprettes uddannelser af en varighed på 2 år  

 med et gennemsnitligt skoleophold på 12 uger pr. år til 65.000 kr. pr.  

 årselev (40 uger), inkl. fællesudgifter.
De kommunale udgifter pr. plads  

 skønnes således at være godt 30.000 kr. pr. årselev.
Kommunernes samlede nettoudgifter ved aktiveringen af de unge er omfattet  

 af statens budgetgarantiordning, jf. § 10, stk. 3, nr. 4, i lovbekendtgørelse  

 nr. 445 af 4. juni 1992 om kommunal udligning og generelle tilskud til  

 kommuner og amtskommuner.
Det foreslås, at denne budgetgaranti udvides til  

 også at omfatte erhvervsgrunduddannelseselevernes skoleudgifter.
Eventuelle udgifter ved praktik på beskæftigelsesprojekter er i forvejen  

 omfattet af budgetgarantien.
Staten finansierer således eventuelle  

 merudgifter i forbindelse med erhvervsgrunduddannelseseleverne.
 Den samlede ordning skønnes derfor ikke at medføre merudgifter for  

 kommunerne, hvorfor der ikke skal ske bloktilskudsregulering.
Bemærkninger til lovforslagets enkelte bestemmelser Til kapitel 1 Formål m.v.
Til § 1 Til stk. 1 Erhvervsgrunduddannelsen skal danne grundlag for fortsat beskæftigelse og  

 for eventuel fortsættelse i anden uddannelse, f.eks. i erhvervsuddannelserne,  

 i landbrugsuddannelserne, i de grundlæggende social- og sundhedsuddannelser  

 og i arbejdsmarkedsuddannelserne.
 Uddannelsen har tillige det formål at støtte elevernes personlige  

 udvikling og forståelse af samfundet.
Til stk. 2 Om begrundelsen for at forankre hovedansvaret for lovens anvendelse hos  

 kommunalbestyrelsen henvises til de almindelige bemærkninger og  

 bemærkningerne til § 5.
Til stk. 3 Undervisnings- og forskningsministeren fastsætter efter § 1, stk. 3,  

 nærmere regler om, hvilke elementer uddannelsen kan bestå af, samt nærmere  

 regler om uddannelsen i øvrigt.
 Reglerne foreslås fastsat efter indstilling fra Erhvervsuddannelsesrådet.  

 Det forudsættes, at andre rådgivende organer og ministerområder inddrages i  

 den udstrækning, uddannelseselementerne vedrører disses område.
Til § 2 Den unge skal ikke opfylde særlige krav om forudgående uddannelses- eller  

 arbejdserfaringer for at kunne begynde på uddannelsen.
 Målene er i overensstemmelse med og har de samme grundelementer som målene  

 for erhvervsuddannelserne og andre erhvervsrettede kompetencegivende  

 ungdomsuddannelser og giver gode forudsætninger for fortsat uddannelse.
Erhvervsgrunduddannelsen adskiller sig fra de øvrige ungdomsuddannelser  

 ved sit konkrete og praktiske udgangspunkt, der kan imødekomme mindre bogligt  

 indstillede elevers uddannelsesforudsætninger.
Det konkrete udgangspunkt  

 suppleres med en skoleundervisning, hvis indhold knytter sig til og  

 perspektiverer det praktiske.
Til kapitel 2 Uddannelsens struktur m.v.
Til § 3 Til stk. 1 Uddannelseslængden er fastsat, så den kan rumme så tilpas lange praktik-  

 og skoleophold, at eleven kan opnå et tilstrækkeligt erfaringsgrundlag til at  

 få tilknytning til arbejdsmarkedet og eventuelt motivation til videre  

 uddannelse.
 For unge, der har behov for mere tid til at skabe tilstrækkeligt  

 erfaringsgrundlag, gives der mulighed for at udvide den praktiske del af  

 uddannelsen med et år.
Til stk. 2 Praktikuddannelsen forudsættes for den enkelte elev at skulle foregå i  

 forskellige virksomheder i løbet af det samlede uddannelsesforløb.
De  

 konkrete mål med de enkelte praktikophold forudsættes fastsat under hensyn  

 til bestemmelserne i § 2, stk. 2.
 Målene fastsættes i uddannelsesplanen for eleven og indgår dermed i  

 aftalen mellem eleven og virksomheden, jf. § 5, stk. 1 og 2.
Alle virksomheder har arbejdsfunktioner, som i forskellig udstrækning kan  

 indgå i uddannelsen og bidrage til, at eleven når uddannelsesmålene ved at  

 deltage i virksomhedens produktion under uddannelsesmæssige former.
Den unges  

 deltagelse i beskæftigelsesprojekter og lign. efter anden lovgivning kan  

 træde i stedet for praktikuddannelse efter denne lov.
Til § 4 Til stk. 1 og 2 Ministeren fastsætter retningslinier for udformningen af  

 uddannelsesbeviser, jf. § 1, stk. 3.
 Den sidste skole, som i henhold til uddannelsesplanen giver eleven  

 undervisning, udfærdiger uddannelsesbeviset på baggrund af beviserne for  

 tilfredsstillende gennemførelse af de enkelte praktikophold og skoleophold.  

 Praktikophold, der ligger efter det sidste skoleophold, skal indgå i  

 uddannelsesbeviset.
Til stk. 3 Det er tanken, at skolen udsteder et uddannelsesbevis for den samlede  

 gennemførelse af uddannelsen, jf. stk. 1. I tilfælde af at eleven ikke  

 gennemfører den samlede uddannelse, udsteder den sidste skole, hvor eleven  

 har deltaget i undervisningen, en dokumentation for den uddannelse, der er  

 gennemført.
 Dokumentationen omfatter både praktikophold og skoleophold.
 Dokumentationen kan udstedes på skolens brevpapir eller på en særligt  

 udformet blanket.
Til § 5 Til stk. 1 Det er hensigten, at uddannelsen skal bestå af elementer fra de  

 eksisterende ungdoms- og voksenuddannelser og dele af de uddannelsestilbud,  

 der er etableret for unge arbejdsløse i henhold til anden lovgivning.
 Uddannelsen består af flere elementer med mindst et skoleophold og mindst  

 en praktikperiode.
 Uddannelsesplanen udfærdiges af kommunen i samarbejde med eleven,  

 virksomheder og skoler.
Uddannelsesplanen er en beskrivelse af det samlede uddannelsesforløb.
Den  

 skal udformes på en sådan måde, at praktik- og skoleperioder supplerer  

 hinanden, og således at skoledelen rummer en perspektivering af den praktiske  

 arbejdssituation.
 Der skal i uddannelsesplanen være fastsat mål og øvrige rammer for  

 indholdet i praktik- og skoledelene.
 Uddannelsen kan sammensættes på forskellig måde.
 Der er i bilag 2 vist eksempler på modeller for samlede  

 uddannelsesforløb, hvori der indgår elementer fra eksisterende uddannelser.
Til stk. 2 Kommunen har ansvaret for at sammensætte uddannelsesplanen til den enkelte  

 elev.
 Aftalen mellem kommunen og eleven skal tage udgangspunkt i  

 uddannelsesplanen, jf. stk. 1. Aftalen fastlægger kommunens og elevens  

 gensidige forpligtelser.
 Det forudsættes, at der kan ske ændring i uddannelsesplanen, hvis elevens  

 mål og interesser tilsiger en ændring.
Til stk. 3 Skoleydelsen træder i stedet for ungdomsydelse eller bistandshjælp m.v.,  

 som kommunen ofte ville skulle yde til den unge.
Til stk. 4 Det forudsættes, at uddannelsesplanen indeholder henvisninger til de  

 ordensregler, fraværsbestemmelser m.v., som er gældende for eleven i  

 skoleforløbet.
 For så vidt angår praktikken henvises til bemærkningerne til § 7.
Til § 6 Til stk. 1 Som udgangspunkt skal alle private og offentlige arbejdsgivere kunne indgå  

 aftaler om praktikpladser på erhvervsgrunduddannelserne.
 Det er kommunernes ansvar at tilse, at praktikvirksomhederne kan opfylde  

 uddannelsens formål.
Til stk. 2 Under praktikuddannelsen i en virksomhed forudsættes eleverne ansat i et  

 normalt ansættelsesforhold med uddannelsessigte inden for  

 beskæftigelsesområdet.
De unge vil derfor være omfattet af den almindelige  

 lovgivning om lønmodtageres retsstilling og af de almindelige ordninger ved  

 kollektive overenskomster på arbejdsmarkedet.
Hvis de konkrete  

 ansættelsesforhold ikke er omfattet af en kollektiv overenskomst, vil  

 virksomheden og den unge frit kunne aftale løn- og ansættelsesvilkårene inden  

 for lovgivningens rammer.
Bestemmelsen i stk. 2 er medtaget for at sikre, at der kan fastsættes  

 særlige lønvilkår for eleverne i den nye uddannelse, således at den nye  

 uddannelse ikke strander på manglende eller eventuelle uhensigtsmæssige  

 lønstrukturer.
Bemyndigelsen svarer til arbejdsministerens bemyndigelse til  

 at fastsætte lønvilkår for unge, der ansættes i beskæftigelsesprojekter med  

 det offentlige som arbejdsgiver.
Dog omfatter den foreslåede bemyndigelse  

 både det offentlige og det private arbejdsmarked.
Til § 7 Aftalen mellem eleverne og virksomhederne, jf. § 6, stk. 1, tager  

 udgangspunkt i uddannelsesplanen, der er fastsat af kommunen i samarbejde med  

 den unge, virksomhed(er) og skole(r), jf. § 5, stk. 1.
Kommunen skal medvirke til at fremskaffe praktiksteder, som aftaler kan  

 indgås med.
Kommunen godkender formular for praktikaftale.
 Kommunen sikrer, at praktikaftalen er i overensstemmelse med målene i  

 uddannelsesplanen.
Til § 9 Med bestemmelsen bliver elever stillet på samme måde som elever inden for  

 erhvervsuddannelserne med hensyn til skader under skoleophold, der ikke er  

 omfattet af en uddannelsesaftale med en virksomhed.
Til kapitel 3 Ungdomsvejledning Til § 10 Bestemmelsen er en gentagelse af § 1 i lov nr. 268 af 6. juni 1985 om  

 ungdomsvejledning og visse uddannelsesforanstaltninger, som derfor foreslås  

 ophævet.
Bestemmelsen er et led i lovgivningen om kommunernes og  

 amtskommunernes indsats mod ungdomsarbejdsløshed.
 Da lovforslagets formål er at skabe en ny ramme for tilbud til unge, der  

 er i en utilfredsstillende uddannelses- eller arbejdsmæssig situation, vil  

 forslaget indebære en øget kommunal indsats med hensyn til vejledningen af de  

 unge, bl.a. ved en effektivisering af samarbejdet mellem de forskellige  

 vejledningsordninger.
 Da bestemmelserne om erhvervsgrunduddannelsen har nær sammenhæng med  

 reglerne om ungdomsvejledning, findes det hensigtsmæssigt at få samlet  

 bestemmelserne herom i een lov.
Til kapitel 4 Forskellige bestemmelser Til § 11 Det er hensigten, at der skal være overensstemmelse mellem den  

 klageadgang, som gives på erhvervsgrunduddannelsen, og klageadgangen i de  

 uddannelsesforløb, som erhvervsgrunduddannelsen har fælles med de allerede  

 etablerede uddannelser.
Til § 12 Forslaget indebærer, at kommunerne, som fastlægger indholdet af forløbene,  

 også afholder de fulde udgifter ved skoledelen af erhvervsgrunduddannelsen.  

 Betalingen til skolerne er efter forslaget de normale for de anvendte  

 uddannelseselementer.
Til § 13 Bestemmelsen forventes anvendt til at indhente de fornødne oplysninger om  

 omfanget og arten af planlagte og gennemførte forløb, pædagogiske erfaringer  

 med uddannelsen og ressourceforbrug og lign.
Til § 15 Forslaget til § 15 skal ses i sammenhæng med § 5, stk. 3, og § 12 i  

 forslaget.
 Forslaget til § 15 indebærer, at kommunernes udgifter i forbindelse med  

 skoleophold for deltagere i erhvervsgrunduddannelser inddrages under den  

 kommunale budgetgarantiordning.
Ifølge denne ordning reguleres de generelle tilskud fra staten til  

 kommunerne for kommunale mer- og mindreudgifter som følge af ændringer i - antallet af kontanthjælpsmodtagere og modtagere af ungdomsydelse med 50  

 pct. refusion, - antallet af arbejdstilbudspersoner, hvortil kommunerne afholder  

 udgifterne, - udgifter vedrørende deltagere i kommunale beskæftigelsesordninger, - udgifter vedrørende førtidspensionister med 50 pct. refusion.
Deltagelse i erhvervsgrunduddannelse må ses som et supplement til den  

 vifte af beskæftigelses- og uddannelsesmæssige initiativer, som kommunerne  

 har i dag.
Det indgår i forslaget, at uddannelsen efter denne lov bl.a. kan  

 ske gennem deltagelse i et kommunalt beskæftigelsesprojekt.
 Da der derfor kan ske en integration af erhvervsgrunduddannelserne i de  

 kommunale beskæftigelsesordninger - der indgår i budgetgarantiordningen - vil  

 det være hensigtsmæssigt, at erhvervsgrunduddannelserne ligeledes inddrages i  

 denne ordning.
 Med forslaget sikres det, at kommunerne under eet over de generelle  

 tilskud fra staten automatisk får kompensation for merudgifter som følge af  

 deltagere i erhvervsgrunduddannelser under skoleophold.
Den kommunale budgetgarantiordning blev indført ved lov nr. 384 af 6. juni  

 1991 om ændring af lov om kommunal udligning og generelle tilskud til  

 kommuner og amtskommuner.
Ordningen var et led i gennemførelsen af aftalen af  

 27. september 1990 mellem regeringen og Kommunernes Landsforening om  

 refusionsomlægning af førtidspension og budgetgaranti.
 Formålet med budgetgarantiordningen er at sikre, at den kommunale økonomi  

 ikke påvirkes af ændringer i antallet af kontanthjælpsmodtagere, modtagere af  

 ungdomsydelse og personer i arbejdstilbud i kommunerne samt i udgifterne til  

 beskæftigelsesordninger og førtidspension, idet udviklingen inden for disse  

 områder til en vis grad bestemmes af konjunkturerne og kun i begrænset omfang  

 kan styres af kommunerne.
 Dette sker ved, at statens generelle tilskud til kommunerne reguleres for  

 de udgiftsmæssige konsekvenser af disse ændringer.
Budgetgarantien havde første gang virkning for ændringerne 1990-92. Det  

 kommunale tilskud blev for 1992 foreløbigt forhøjet med 861,4 mio. kr.
I  

 1993-tilskuddet blev foretaget en a conto op- og efterregulering af det  

 foreløbigt fastsatte beløb med i alt 1.111,2 mio. kr.
Samtidig blev  

 tilskuddet forøget med 725,3 mio. kr. vedrørende foreløbigt beregnet  

 budgetgaranti for 1992-93.
 Med lovforslaget foreslås det, at kommunale mer- eller mindreudgifter  

 vedrørende deltagere i erhvervsgrunduddannelser under skoleophold inddrages i  

 beregningen af budgetgarantien med virkning fra og med beregningen for  

 1992-93.
Da der som nævnt i det kommunale tilskud for 1993 allerede er foretaget en  

 foreløbig regulering vedrørende 1992-93, vil inddragelsen ske i forbindelse  

 med den senere regulering af den foreløbige beregning.
Denne vil kunne  

 gennemføres enten ved en a conto regulering i 1994 af det kommunale tilskud  

 for 1993 eller ved den endelige efterregulering.
 Budgetgarantien vedrørende erhvervsgrunduddannelser vil blive beregnet ud  

 fra de kommunale bruttodriftsudgifter i forbindelse med skoleophold i henhold  

 til lovforslaget, fratrukket evt. kommunale indtægter fra elevtilskud hertil,  

 jf. lovforslaget om Arbejdsgivernes Elevrefusion.
 I det omfang deltagerne i erhvervsgrunduddannelser gennemfører  

 praktikforløb som led i en kommunal beskæftigelsesordning, vil kommunernes  

 udgifter (fratrukket indtægter fra tilskud) i forbindelse hermed som omtalt  

 ovenfor ligeledes være omfattet af budgetgarantien.
 Beregningen vil i øvrigt ske på tilsvarende grundlag som for de øvrige  

 dele af budgetgarantien.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget § 14 I lov nr. 268 af 6. juni 1985 om ungdomsvejledning og visse  

 uddannelsesforanstaltninger affattes lovens titel således: »Lov om visse  

 uddannelsesforanstaltninger«, og § 1 ophæves.
§ 1. Kommunalbestyrelsen skal sørge for, at der med passende  

 mellemrum tilbydes unge, der bor i kommunen, vejledning om uddannelses- og  

 beskæftigelsesmuligheder i 2 år efter, at de ved undervisningspligtens ophør  

 eller senere er udskrevet af folkeskolen eller lignende, dog mindst til de  

 fylder 19 år.
Kommunalbestyrelsen skal dog ikke sørge for vejledning, hvis de  

 unge modtager sådan vejledning i forbindelse med fortsat uddannelse.  

 Undervisningsministeren fastsætter nærmere regler om vejledningen, herunder  

 om samordningen med anden vejledning for unge.
§ 15 I lov om kommunal udligning og generelle tilskud til kommuner og  

 amtskommuner, jf. lovbekendtgørelse nr. 445 af 4. juni 1992, indsættes i §  

 10, stk. 3, nr. 4, efter »kommunale beskæftigelsesordninger«:  

 »og i erhvervsgrunduddannelser«.
§ 10. - - - Stk. 2. Det årlige tilskud fastsættes af indenrigsministeren med  

 tilslutning fra Folketingets Finansudvalg, jf. dog stk. 6 og stk. 16.
Stk. 3. Tilskuddet fastsættes som summen af 1) det foregående års tilskud med tillæg eller fradrag som følge af  

 efterregulering samt det samlede rentetillæg som følge af  

 8-procent-points-tillægget efter kildeskattelovens § 64, stk. 4, 2) kommunale mer- eller mindreudgifter som følge af ændringer i udgifts-  

 og opgavefordelingen mellem staten, kommunerne og amtskommunerne i  

 tilskudsåret, 3) kommunale mer- eller mindreudgifter som følge af ændringer i den  

 bindende statslige regulering af kommunernes og amtskommunernes virksomhed, 4) kommunale mer- eller mindreudgifter som følge af ændringer i antallet  

 af kontanthjælpsmodtagere med 50 pct. refusion, antallet af modtagere af  

 ungdomsydelse med 50 pct. refusion, antallet af arbejdstilbudspersoner,  

 hvortil kommunerne afholder udgifterne, og ændringer i udgifter vedrørende  

 deltagere i kommunale beskæftigelsesordninger samt førtidspensionister med 50  

 pct. refusion, 5) statslige mer- eller mindreudgifter ved beregning af tilskud og tilsvar  

 efter § 2 samt udgifterne til statstilskuddet efter § 18 og § 21.
§ 16 Loven træder i kraft den 1. januar 1993.
 Stk. 2. § 15 har virkning for tilskudsberegningen fra og med  

 tilskudsåret 1993.
Bilag 2 MODELLER FOR ERHVERVSGRUNDUDDANNELSESFORLØB Efter 2. behandling den 18. juni 1993 Kapitel 1 Formål m.v.
 § 1. Formålet med erhvervsgrunduddannelsen er, at den unge opnår  

 personlige, sociale og faglige kvalifikationer, som dels giver umiddelbar  

 adgang til at fortsætte i en erhvervskompetencegivende uddannelse, dels giver  

 grundlag for beskæftigelse på arbejdsmarkedet.
 Stk. 2. Kommunalbestyrelsen tilrettelægger i samarbejde med de  

 lokale uddannelsesinstitutioner erhvervsgrunduddannelse for unge, der bor i  

 kommunen, jf. § 5, og som er i en utilfredsstillende uddannelses- eller  

 beskæftigelsesmæssig situation.
 Stk. 3. Undervisningsministeren fastsætter nærmere regler om  

 uddannelsen efter indstilling fra det Erhvervsuddannelsesråd, der er nedsat i  

 medfør af lov om erhvervsuddannelser, herunder regler om, hvilke elementer  

 uddannelsen kan bestå af, jf. § 2, stk. 1.
 Stk. 4. Ministeren kan fastsætte nærmere regler om samarbejde  

 mellem kommuner og de lokale uddannelsesinstitutioner om tilvejebringelse af  

 skoleundervisning, jf. § 3, stk. 3.
§ 2. Uddannelsen består af elementer af virksomhedspraktik og  

 skoleundervisning.
Uddannelsen skal for den enkelte unge i videst muligt  

 omfang tilrettelægges under hensyntagen til den unges kvalifikationer, evner,  

 modenhed og motivation og udgøre et hele, således at den unge 1) opnår kendskab til en eller flere arbejdsfunktioner på det private  

 eller det offentlige arbejdsmarked, 2) opnår viden og praktiske færdigheder, der er relevante ved umiddelbar  

 fortsættelse i uddannelse og er efterspurgte på arbejdsmarkedet, og 3) udvikler sig personligt og som samfundsborger.
Stk. 2. Praktikdelen af uddannelsen skal bidrage til opfyldelse af  

 målene ved at bibringe den unge 1) viden om og færdigheder i forskellige arbejdsfunktioner, der sikrer  

 kvalifikationer, der er relevante på arbejdsmarkedet, 2) erfaringer med arbejde og samarbejde, der er nødvendige for at opnå en  

 fastere tilknytning til arbejdsmarkedet, og 3) indsigt i strukturen og arbejdsforholdene på en arbejdsplads.
Stk. 3. Skoleundervisningen skal bidrage til opfyldelse af målene  

 ved at bibringe den unge 1) kundskaber og praktiske færdigheder af betydning for arbejdsfunktioner,  

 der indgår i praktikdelen af uddannelsen, 2) forudsætninger for en bredere forståelse af den erhvervede  

 erfaringsbaggrund samt forudsætninger for fortsat uddannelse og 3) kendskab til pligter og rettigheder i arbejdslivet og i samfundet.
Kapitel 2 Uddannelsens struktur m.v.
 § 3. Uddannelsen varer 2 år, hvoraf mindst 20 uger og højst 40  

 uger er skoleundervisning, jf. § 2, stk. 3. Uddannelsen kan i særlige  

 tilfælde forlænges med indtil 1 års praktikuddannelse.
 Stk. 2. Praktikdelen, jf. § 2, stk. 2, foregår enten på en  

 arbejdsplads ved midlertidig ansættelse af den unge i virksomheden eller på  

 værkstedsskole med skoleydelse, jf. § 5, stk. 3.
 Stk. 3. Skoleundervisningen kan foregå på  

 arbejdsmarkedsuddannelsescentre, voksenuddannelsescentre, daghøjskoler,  

 ungdomsskoler, efterskoler, produktionsskoler, erhvervsskoler, social- og  

 sundhedsskoler og lignende skoler, der er godkendt i henhold til anden  

 lovgivning.
 § 4. Efter gennemførelse af hele uddannelsen modtager eleven et  

 uddannelsesbevis på grundlag af de i stk. 2 nævnte beviser.  

 Uddannelsesbeviset udfærdiges af den sidste skole, som giver eleven  

 undervisning.
 Stk. 2. Efter tilfredsstillende gennemførelse af de enkelte  

 praktikophold og de enkelte skoleophold udsteder praktikvirksomhederne og  

 skolerne bevis for gennemførelsen.
 Stk. 3. Hvis der ikke kan udstedes uddannelsesbevis i henhold til  

 stk. 1, har eleven krav på dokumentation for delvis gennemførelse af  

 uddannelsen.
§ 5. Kommunen sammensætter ved aftale med en eller flere af de  

 skoler, der er nævnt i § 3, stk. 3, og i samarbejde med eleven og en eller  

 flere virksomheder et uddannelsesforløb af elementer fra de eksisterende  

 uddannelsestilbud.
Forløbet og den tilsigtede kompetence beskrives i en  

 uddannelsesplan, herunder angives den forventede godskrivning af  

 skoleundervisning ved fortsat uddannelse.
Godskrivning af praktikuddannelse i  

 en erhvervsuddannelse kan udskydes til afgørelse i indtil et år efter  

 uddannelsesplanens iværksættelse.
De enkelte elementer af skoleundervisningen  

 skal så vidt muligt hver for sig udgøre et afsluttet forløb.
Stk. 2. Uddannelsesplanen udformes som en aftale mellem kommunen  

 og eleven om gennemførelse af et uddannelsesforløb.
Aftalen kan i særlige  

 tilfælde ændres efter aftale mellem parterne.
Stk. 3. I skoleperioderne modtager eleven skoleydelse, der  

 udbetales af kommunen.
Størrelsen af skoleydelsen udgør i 1993 500 kr. pr.  

 uge for elever under 18 år og 1.000 kr. pr. uge for elever over 18 år og  

 fastsættes for de følgende år på de årlige finanslove.
Eleverne modtager  

 skoleydelsen månedsvis bagud.
Stk. 4. Kommunen kan ophæve aftalen, hvis eleven ikke følger den  

 fastsatte uddannelsesplan.
I øvrigt kan aftalen kun ophæves efter aftale  

 mellem parterne.
§ 6. En praktikperiode i en virksomhed skal være omfattet af en  

 praktikaftale mellem eleven og virksomheden.
Praktikaftalen skal angive målet  

 med praktikopholdet som led i den samlede uddannelsesplan.
Aftalen skal  

 angive, hvilke arbejdsområder og funktioner eleven skal beskæftiges med, jf.  

 § 2, stk. 2.
Stk. 2. Når praktikaftalens arbejdsområde og funktioner er  

 omfattet af en kollektiv overenskomst, gælder overenskomsten for aftalens  

 løn- og arbejdsvilkår.
I andre tilfælde skal løn- og arbejdsvilkårene svare  

 til de for tilsvarende arbejde sædvanligt gældende.
Tvivlsspørgsmål om,  

 hvilke vilkår der skal gælde, afgøres ad fagretslig vej, jf. § 22 i lov om  

 Arbejdsretten.
§ 7. En praktikaftale efter § 6 skal være skriftlig og  

 underskrevet senest ved praktikforholdets begyndelse.
Aftalen skal indgås på  

 en formular, der er godkendt af undervisningsministeren efter indstilling fra  

 Erhvervsuddannelsesrådet.
I formularen fastsættes aftalevilkår om prøvetid,  

 opsigelse og ophævelse.
 Stk. 2. Kommunen bistår eleven med at opnå praktikaftale og  

 forsyner den med påtegning om, at aftalen bidrager til den unges opfyldelse  

 af den aftale, der er nævnt i § 5, stk. 2.
 Stk. 3. Kommunen kan kun godkende en praktikaftale, jf. stk. 2,  

 når en erhvervsskole i området efter kommunens anmodning har erklæret, at  

 virksomheden ikke for tiden opfylder betingelserne for at ansætte en elev med  

 tilsvarende arbejdsområde og funktion med uddannelsesaftale inden for en  

 erhvervsuddannelse eller landbrugets grunduddannelse eller, at skolen ikke  

 kan anvise virksomheden en sådan elev.
 § 8. For unge, der er undergivet forældremyndighed, kræves  

 samtykke fra forældremyndighedens indehaver til at indgå, ændre og opsige de  

 aftaler, der er nævnt i §§ 5 og 6.
§ 9. Med hensyn til elevers skader under skoleophold finder loven  

 om arbejdsskadeforsikring anvendelse, hvis skaden skyldes undervisning under  

 arbejdspladslignende forhold.
Risikoen med hensyn til disse skader påhviler  

 skolerne efter de sædvanlige regler herom.
Kapitel 3 Ungdomsvejledning og særlige uddannelsesforanstaltninger § 10. Kommunalbestyrelsen skal sørge for, at der med passende  

 mellemrum tilbydes unge, der bor i kommunen, vejledning om uddannelses- og  

 beskæftigelsesmuligheder i 2 år efter, at de ved undervisningspligtens ophør  

 eller senere er udskrevet af folkeskolen eller lignende, dog mindst til de  

 fylder 19 år.
Kommunalbestyrelsen skal dog ikke sørge for vejledning, hvis de  

 unge modtager sådan vejledning i forbindelse med fortsat uddannelse.
 Stk. 2. Med henblik på at bekæmpe ungdomsarbejdsløsheden kan  

 kommuner og amtskommuner iværksætte eller yde tilskud til uddannelser, kurser  

 samt kontakt- og informationsordninger for unge.
 Stk. 3. Undervisningsministeren fastsætter nærmere regler om  

 vejledningen, herunder om samordningen med anden vejledning for unge, jf.  

 stk. 1, og om ordninger i henhold til stk. 2.
Kapitel 4 Forskellige bestemmelser § 11. Klager over en skoles afgørelse kan indbringes for den  

 myndighed, som er klageinstans efter reglerne for den pågældende  

 undervisning.
 § 12. Der afsættes på de årlige finanslove rådighedsbeløb til  

 dækning af udgifter til udvikling af nye uddannelsesforløb.
§ 13. Kommunen dækker skolernes udgifter til undervisning.  

 Betaling sker efter de regler, der gælder for den enkelte skoleform.
Kommunen  

 udreder udgiften til skoleydelse, jf. § 5, stk. 3.
 § 14. Undervisningsministeren kan indhente oplysninger fra  

 kommuner og skoler om alle forhold vedrørende uddannelsen og kan fastsætte  

 nærmere regler herom.
 § 15. I lov om kommmunal udligning og generelle tilskud til  

 kommuner og amtskommuner, jf. lovbekendtgørelse nr. 445 af 4. juni 1992,  

 indsættes i § 10, stk. 3, nr. 4, efter »kommunale  

 beskæftigelsesordninger«: »og i erhvervsgrunduddannelser«.
 § 16. Loven tages op til revision i folketingsåret 1996-97.
Kapitel 5 Ikrafttræden m.v.
 § 17. Loven træder i kraft den 1. august 1993.
 Stk. 2. § 15 har virkning for tilskudsberegningen for tilskudsåret  

 1993.
 Stk. 3. Lov nr. 268 af 6. juni 1985 om ungdomsvejledning og visse  

 uddannelsesforanstaltninger ophæves.
 Stk. 4. Regler fastsat med hjemmel i den lov, der er nævnt i stk.  

 3, forbliver i kraft, indtil de ophæves eller erstattes af andre regler.
 § 18. Loven gælder ikke for Færøerne og Grønland.
