Nr BSF 47 Forslag til folketingsbeslutning om Danmarks ratifikation af De Forenede  

 Nationers konvention om bekæmpelse af ørkendannelse i de lande, der er ramt  

 af alvorlig tørke og/eller ørkendannelse, særlig i Afrika (FN's  

 ørkenkonvention) Fremsat af ministeren for udviklingsbistand (Poul Nielson) den 15. november 1995 Vedtaget ved anden (sidste) behandling den 13. december 1995 Folketinget meddeler sit samtykke til, at Danmark ratificerer De Forenede  

 Nationers konvention om bekæmpelse af ørkendannelse i de lande, der er ramt  

 af alvorlig tørke og/eller ørkendannelse, særlig i Afrika, som Danmark  

 undertegnede under en undertegnelsesceremoni den 15. oktober 1994 i Paris.
Bilag Den konvention, som er omtalt i folketingsbeslutningen, er optrykt som  

 bilag til det fremsatte forslag.
Oprindelig fremsat forslag Folketinget meddeler sit samtykke til, at Danmark ratificerer De Forenede  

 Nationers konvention om bekæmpelse af ørkendannelse i de lande, der er ramt  

 af alvorlig tørke og/eller ørkendannelse, særlig i Afrika, som Danmark  

 undertegnede under en undertegnelsesceremoni den 15. oktober 1994 i Paris.
DE FORENEDE NATIONERS KONVENTION OM BEKÆMPELSE AF ØRKENDANNELSE I DE  

 LANDE, DER ER RAMT AF ALVORLIG TØRKE OG/ELLER ØRKENDANNELSE, SÆRLIG I  

 AFRIKA Parterne i denne konvention, som bekræfter, at menneskene i de ramte eller truede områder er  

 midtpunktet for bestræbelserne på at bekæmpe ørkendannelse og afhjælpe  

 virkningerne af tørke, som giver udtryk for det internationale samfunds, herunder staters og  

 internationale organisationers, dybe bekymring over de negative følger af  

 ørkendannelse og tørke, som er klare over, at aride, semi-aride og tørre subhumide områder  

 tilsammen udgør en betydelig del af Jordens landareal og er levested og  

 livsgrundlag for en stor del af dens befolkning, som erkender, at ørkendannelse og tørke er problemer af globalt omfang i  

 og med, at de berører alle verdens regioner, og at der er behov for en fælles  

 indsats fra det internationale samfunds side for at bekæmpe ørkendannelse  

 og/eller afhjælpe virkningerne af tørke, som mærker sig udviklingslandenes, navnlig de mindst udviklede landes,  

 talrighed blandt dem, der er ramt af alvorlig tørke og/eller ørkendannelse,  

 og de særlig tragiske følger af disse fænomener i Afrika, som også mærker sig, at ørkendannelse skyldes komplekse samspil mellem  

 fysiske, biologiske, politiske, sociale, kulturelle og økonomiske faktorer, som tager hensyn til de virkninger, som handelen og relevante aspekter af  

 de internationale økonomiske forbindelser har for de ramte landes muligheder  

 for at bekæmpe ørkendannelse på tilstrækkelig vis, som er sig bevidste, at bæredygtig økonomisk vækst, social udvikling og  

 bekæmpelse af fattigdom er prioriteter for de ramte udviklingslande, særlig i  

 Afrika, og af afgørende betydning for realiseringen af bæredygtighedsmål, som er opmærksomme på, at ørkendannelse og tørke hæmmer en bæredygtig  

 udvikling som følge af sammenhængen med vigtige sociale problemer såsom  

 fattigdom, dårlig sundheds- og ernæringstilstand og manglende  

 fødevaresikkerhed og problemer fremkaldt af befolkningsvandringer,  

 -flytninger og -dynamik, som anerkender betydningen af staternes og de internationale  

 organisationers hidtidige indsats og erfaringer inden for bekæmpelse af  

 ørkendannelse og afhjælpning af virkningerne af tørke, særlig ved  

 gennemførelsen af den handlingsplan til bekæmpelse af ørkendannelse, der  

 vedtoges på De Forenede Nationers konference om ørkendannelse i 1977, som indser, at fremskridtene inden for bekæmpelse af ørkendannelse og  

 afhjælpning af virkningerne af tørke trods de hidtidige bestræbelser ikke har  

 svaret til forventningerne, og at der er behov for et nyt og mere effektivt  

 tiltag på alle planer inden for rammerne af en bæredygtig udvikling, som erkender værdien og relevansen af beslutningerne vedtaget på De  

 Forenede Nationers konference om miljø og udvikling, særlig Agenda 21 og dens  

 kapitel 12, der giver grundlag for bekæmpelse af ørkendannelse, som i den forbindelse på ny bekræfter industrilandenes forpligtelser som  

 omhandlet i Agenda 21, kapitel 33, punkt 13, som minder om Generalforsamlingens resolution 47/188, særlig den heri  

 omhandlede prioritering af Afrika, og alle andre relevante FN-resolutioner,  

 -beslutninger og -programmer om ørkendannelse og tørke samt de relevante  

 erklæringer fra afrikanske lande og lande i andre regioner, som på ny bekræfter Rio-erklæringen om miljø og udvikling, hvori det i  

 princip 2 hedder, at staterne i overensstemmelse med De Forenede Nationers  

 pagt og folkerettens principper har suveræn ret til at udnytte deres egne  

 ressourcer efter deres egen miljø- og udviklingspolitik og pligt til at  

 sikre, at aktiviteter under deres jurisdiktion eller kontrol ikke forårsager  

 miljøskader i andre stater eller i områder uden for national jurisdiktion, som erkender, at de nationale regeringer spiller en afgørende rolle ved  

 bekæmpelsen af ørkendannelse og afhjælpning af virkningerne af tørke, og at  

 fremskridt i den henseende afhænger af lokal gennemførelse af  

 handlingsprogrammer i de ramte områder, som også erkender betydningen og nødvendigheden af internationalt  

 samarbejde og partnerskab ved bekæmpelsen af ørkendannelse og afhjælpning af  

 virkningerne af tørke, som endvidere erkender, at det er vigtigt, at de ramte udviklingslande,  

 særlig i Afrika, får effektive midler, herunder betydelige finansielle  

 ressourcer, inklusive ny og supplerende finansiering, og adgang til  

 teknologi, da det ellers vil være vanskeligt for dem fuldt ud at opfylde  

 deres forpligtelser i henhold til denne konvention, som udtrykker bekymring over virkningerne af ørkendannelse og tørke i de  

 ramte lande i Centralasien og Transkaukasus, som understreger den vigtige rolle, kvinderne spiller i regioner ramt af  

 ørkendannelse og/eller tørke, særlig i landdistrikterne i udviklingslandene,  

 og betydningen af at sikre, at både mænd og kvinder på alle niveauer deltager  

 fuldt ud i programmerne til bekæmpelse af ørkendannelse og afhjælpning af  

 virkningerne af tørke, som påpeger de ikke-statslige organisationers og andre større gruppers  

 særlige rolle i programmerne til bekæmpelse af ørkendannelse og afhjælpning  

 af virkningerne af tørke, som er opmærksomme på sammenhængen mellem ørkendannelse og andre  

 miljøproblemer af globalt omfang, som det internationale og de nationale  

 samfund er stillet over for, som også er opmærksomme på det bidrag, som bekæmpelse af ørkendannelse kan  

 yde til virkeliggørelsen af målene for De Forenede Nationers rammekonvention  

 om klimaændringer, konventionen om biologisk mangfoldighed og andre relevante  

 miljøkonventioner, som mener, at strategierne til bekæmpelse af ørkendannelse og afhjælpning  

 af virkningerne af tørke vil være mest effektive, hvis de baseres på  

 pålidelige systematiske observationer og nøjagtig videnskabelig viden, og  

 hvis de løbende revurderes, som erkender, at det er påtrængende nødvendigt at forbedre effektiviteten  

 og koordineringen af det internationale samarbejde for at lette  

 gennemførelsen af nationale planer og prioriteter, som er fast besluttede på at yde en hensigtsmæssig indsats for bekæmpelse  

 af ørkendannelse og afhjælpning af virkningerne af tørke til gavn for  

 nuværende og kommende generationer, er blevet enige om følgende:
DEL I INDLEDNING Artikel 1 Definitioner I denne konvention forstås ved:
a) »ørkendannelse« forringelse af jorden i aride, semi-aride og  

 tørre subhumide områder som følge af forskellige faktorer, herunder  

 klimavariationer og menneskelige aktiviteter b) »bekæmpelse af ørkendannelse« bl.a. aktiviteter, der indgår i  

 en integreret udvikling af jorden i aride, semi-aride og tørre subhumide  

 områder med henblik på bæredygtig udvikling, og som tager sigte på:
i) forebyggelse og/eller formindskelse af forringelsen af jorden ii) rehabilitering af delvis forringet jord iii) genindvinding af jord, der har været udsat for ørkendannelse c) »tørke« det naturligt forekommende fænomen, der opstår, når  

 nedbøren har været betydeligt under de normalt registrerede niveauer, og som  

 medfører alvorlige hydrologiske ubalancer, der skader  

 jordressourceproduktionssystemerne d) »afhjælpning af virkningerne af tørke« aktiviteter, der  

 vedrører forudsigelse af tørke, og som sigter mod at mindske samfundets og  

 natursystemernes sårbarhed over for tørke som led i bekæmpelsen af  

 ørkendannelse e) »jord« det bioproduktive jordsystem, der omfatter jordbund,  

 vegetation, andre levende organismer og de økologiske og hydrologiske  

 processer, der foregår i systemet f) »forringelse af jorden« formindskelse eller tab, i aride,  

 semi-aride og tørre subhumide områder, af den biologiske eller økonomiske  

 produktivitet og kompleksitet for regnvandet agerjord, kunstvandet agerjord,  

 overdrev, græsgange, skove eller træbevoksede arealer som følge af  

 anvendelsen af jorden eller en proces eller kombination af processer,  

 herunder processer, der skyldes menneskelige aktiviteter og  

 bosætningsmønstre, såsom:
i) jordbundserosion forårsaget af vind og/eller vand ii) nedbrydning af jordbundens fysiske, kemiske og biologiske eller  

 økonomiske egenskaber iii) langsigtet tab af naturlig vegetation g) »aride, semi-aride og tørre subhumide områder« områder,  

 bortset fra polar- og subpolarområder, hvor forholdet mellem den årlige  

 nedbør og den potentielle evapotranspiration ligger inden for skalaen  

 0,05-0,65 h) »ramte områder« aride, semi-aride og/eller tørre subhumide  

 områder, der er ramt eller truet af ørkendannelse i) »ramte lande« lande, hvis jord helt eller delvis består af  

 ramte områder j) »regional organisation for økonomisk integration« en  

 organisation oprettet af suveræne stater i en given region, som har  

 kompetence på de af denne konvention omfattede områder, og som, efter  

 organisationens egne bestemmelser, er behørigt bemyndiget til at undertegne,  

 ratificere, acceptere, godkende eller tiltræde denne konvention k) »industrilandsparter« industrilandsparter og regionale  

 organisationer for økonomisk integration oprettet af industrilande.
Artikel 2 Formål 1. Formålet med denne konvention er at bekæmpe ørkendannelse og afhjælpe  

 virkningerne af tørke i lande, der er ramt af alvorlig tørke og/eller  

 ørkendannelse, særlig i Afrika, i kraft af en effektiv indsats på alle  

 niveauer, underbygget af internationale samarbejds- og  

 partnerskabsarrangementer, inden for rammerne af en integreret tilgang, der  

 er i overensstemmelse med Agenda 21, med det sigte at bidrage til  

 realiseringen af en bæredygtig udvikling i de ramte områder.
 2. Virkeliggørelsen af dette mål kræver langsigtede integrerede  

 strategier, der i de ramte områder på en og samme tid fokuserer på forbedring  

 af jordens produktivitet og på rehabilitering, bevarelse og bæredygtig  

 forvaltning af jord- og vandressourcerne, således at der skabes bedre  

 levevilkår, især for lokalsamfundene.
Artikel 3 Principper Ved virkeliggørelsen af denne konventions mål og gennemførelsen af dens  

 bestemmelser lader parterne sig lede af bl.a. følgende principper:
a) parterne bør sikre, at beslutningerne om udformning og gennemførelse af  

 programmer til bekæmpelse af ørkendannelse og/eller afhjælpning af  

 virkningerne af tørke træffes med deltagelse af befolkningen og  

 lokalsamfundene, og at der på de højere niveauer skabes et gunstigt klima,  

 der kan lette indsatsen på nationalt og lokalt niveau b) parterne bør i en international solidaritets- og partnerskabsånd  

 forbedre samarbejdet og koordineringen på subregionalt, regionalt og  

 internationalt plan og i højere grad sikre, at de finansielle, menneskelige,  

 organisatoriske og tekniske ressourcer sættes ind der, hvor der er behov for  

 dem c) parterne bør i en partnerskabets ånd fremme samarbejdet mellem de  

 offentlige myndigheder på alle niveauer, lokalsamfundene, de ikke-statslige  

 organisationer og jordbesidderne, for at der kan skabes en bedre forståelse  

 for beskaffenheden og værdien af jorden og de knappe vandressourcer i de  

 ramte områder og arbejdes hen imod en bæredygtig udnyttelse af dem d) parterne bør fuldt ud tage hensyn til de særlige behov og forhold, der  

 gør sig gældende for de ramte udviklingslandsparter, særlig de mindst  

 udviklede blandt dem.
DEL II ALMINDELIGE BESTEMMELSER Artikel 4 Almindelige forpligtelser 1. Parterne opfylder, hver især eller sammen, deres forpligtelser i  

 henhold til denne konvention på grundlag af bestående eller kommende  

 bilaterale og multilaterale aftaler eller efter omstændighederne en  

 kombination deraf, idet der lægges vægt på nødvendigheden af at koordinere  

 indsatsen og udvikle en sammenhængende langsigtet strategi på alle niveauer.
 2. For at virkeliggøre denne konventions mål må parterne:
a) anvende en integreret tilgang til de fysiske, biologiske og  

 socioøkonomiske aspekter af ørkendannelse og tørke b) i de relevante internationale og regionale organer være behørigt  

 opmærksomme på de ramte udviklingslandsparters situation med hensyn til  

 international handel, afsætningsarrangementer og gæld, således at der kan  

 skabes et gunstigt internationalt økonomisk klima, der kan bidrage til at  

 fremme en bæredygtig udvikling c) medtage strategier til bekæmpelse af fattigdom i indsatsen for at  

 bekæmpe ørkendannelse og afhjælpe virkningerne af tørke d) fremme samarbejdet mellem de ramte landeparter på områderne  

 miljøbeskyttelse og bevarelse af jord- og vandressourcer i forbindelse med  

 ørkendannelse og tørke e) styrke det subregionale, regionale og internationale samarbejde f) samarbejde i de relevante mellemstatslige organisationer g) hvis det er hensigtsmæssigt, fastlægge institutionelle mekanismer, idet  

 der tages hensyn til nødvendigheden af at undgå overlapning h) fremme anvendelsen af bestående bilaterale og multilaterale finansielle  

 mekanismer og arrangementer, der mobiliserer og kanaliserer betydelige  

 finansielle ressourcer til de ramte udviklingslandsparter til bekæmpelse af  

 ørkendannelse og afhjælpning af virkningerne af tørke.
 3. De ramte udviklingslandsparter er berettigede til bistand ved  

 gennemførelsen af konventionen.
Artikel 5 De ramte landeparters forpligtelser Ud over forpligtelserne i henhold til artikel 4 forpligter de ramte  

 landeparter sig til:
a) behørigt at prioritere bekæmpelse af ørkendannelse og afhjælpning af  

 virkningerne af tørke og at afsætte tilstrækkelige ressourcer dertil i  

 overensstemmelse med deres situation og muligheder b) som led i deres planer og/eller politik for bæredygtig udvikling at  

 fastlægge strategier og prioriteter for bekæmpelse af ørkendannelse og  

 afhjælpning af virkningerne af tørke c) at tage fat på de grundlæggende årsager til ørkendannelse og være  

 særlig opmærksomme på de socioøkonomiske faktorer, der bidrager til  

 ørkendannelsesprocesserne d) med støtte fra ikke-statslige organisationer at fremme bevidstgørelsen  

 af lokalbefolkningen, især kvinder og unge, og lette dens deltagelse i  

 indsatsen for at bekæmpe ørkendannelse og afhjælpe virkningerne af tørke e) at skabe et gunstigt klima ved om fornødent at styrke den relevante  

 eksisterende lovgivning eller vedtage nye love og ved at fastlægge  

 langsigtede politikker og handlingsprogrammer.
Artikel 6 Industrilandsparternes forpligtelser Ud over de almindelige forpligtelser i henhold til artikel 4 forpligter  

 industrilands-parterne sig til:
a) som aftalt, hver især eller sammen, aktivt at støtte den indsats, som  

 de ramte udviklingslandsparter, særlig i Afrika og særlig de mindst udviklede  

 lande, yder for at bekæmpe ørkendannelse og afhjælpe virkningerne af tørke b) at stille betydelige finansielle midler og andre former for støtte til  

 rådighed for de ramte udviklingslandsparter, særlig i Afrika, for at hjælpe  

 dem med effektivt at udvikle og gennemføre deres egne langsigtede planer og  

 strategier til bekæmpelse af ørkendannelse og afhjælpning af virkningerne af  

 tørke c) at fremme mobiliseringen af ny og supplerende finansiering i henhold  

 til artikel 20, stk. 2, litra b) d) at tilskynde til mobilisering af finansielle midler fra den private  

 sektor og andre ikke-statslige kilder e) at fremme og lette de ramte landeparters, særlig de ramte  

 udviklingslands-parters, adgang til hensigtsmæssig teknologi, viden og  

 knowhow.
Artikel 7 Prioritering af Afrika Ved gennemførelsen af denne konvention prioriterer parterne de ramte  

 afrikanske landeparter i betragtning af den særlige situation i denne region  

 og uden derved at tilsidesætte de ramte udviklingslandsparter i andre  

 regioner.
Artikel 8 Forholdet til andre konventioner 1. Parterne tilskynder til koordinering af de aktiviteter, der gennemføres  

 i henhold til denne konvention, og, hvis de er parter i dem, i henhold til  

 andre relevante internationale aftaler, særlig De Forenede Nationers  

 rammekonvention om klimaændringer og konventionen om biologisk mangfoldighed,  

 for at aktiviteterne på grundlag af hver aftale kan blive til størst mulig  

 nytte samtidig med, at en overlappende indsats undgås.
Parterne tilskynder  

 til gennemførelse af fælles programmer, især på områderne forskning,  

 uddannelse, systematiske observationer og indsamling og udveksling af  

 information, i det omfang sådanne aktiviteter kan bidrage til virkeliggørelse  

 af de pågældende aftalers mål.
 2. Denne konventions bestemmelser berører ikke parternes rettigheder og  

 forpligtelser i medfør af bilaterale, regionale eller internationale aftaler,  

 de har indgået inden denne konventions ikrafttræden for deres vedkommende.
DEL III HANDLINGSPROGRAMMER, VIDENSKABELIGT OG TEKNISK SAMARBEJDE OG STØTTEFORANSTALTNINGER Afdeling 1: Handlingsprogrammer Artikel 9 Grundregler 1. Ved opfyldelsen af deres forpligtelser i henhold til artikel 5  

 udarbejder, offentliggør og gennemfører de ramte udviklingslandsparter og  

 enhver anden ramt landepart, der inden for rammerne af sit regionale  

 gennemførelsesbilag eller på anden vis skriftligt har meddelt Det Faste  

 Sekretariat, at den har til hensigt at udarbejde et nationalt  

 handlingsprogram, efter omstændighederne nationale handlingsprogrammer, der  

 så vidt muligt bygger på eksisterende formålstjenlige planer og programmer,  

 og subregionale og regionale handlingsprogrammer som det centrale element i  

 strategien til bekæmpelse af ørkendannelse og afhjælpning af virkningerne af  

 tørke.
Disse programmer ajourføres ved en stadig, deltagelsesbaseret proces  

 på grundlag af erfaringerne fra feltindsatsen og ligeledes resultaterne af  

 forskningen.
De nationale handlingsprogrammer udarbejdes i snæver sammenhæng  

 med de øvrige bestræbelser på at formulere en national politik for bæredygtig  

 udvikling.
 2. Ved ydelsen af de forskellige former for bistand i henhold til artikel  

 6 prioriterer industrilandsparterne, som aftalt, støtte til nationale,  

 subregionale og regionale handlingsprogrammer for de ramte  

 udviklingslandsparter, særlig i Afrika, enten direkte eller gennem relevante  

 multilaterale organisationer eller begge dele.
 3. Parterne tilskynder organer, fonde og programmer under FN-systemet og  

 andre relevante mellemstatslige organisationer, akademiske institutioner, det  

 videnskabelige samfund og ikkestatslige organisationer, der besidder  

 forudsætninger for at samarbejde, til i overensstemmelse med deres mandater  

 og muligheder at støtte udarbejdelsen, gennemførelsen og opfølgningen af  

 handlingsprogrammer.
Artikel 10 Nationale handlingsprogrammer 1. Formålet med de nationale handlingsprogrammer er at identificere de  

 faktorer, der bidrager til ørkendannelse, og de konkrete foranstaltninger,  

 der er nødvendige for at bekæmpe ørkendannelse og afhjælpe virkningerne af  

 tørke.
2. De nationale handlingsprogrammer skal vise, hvilken rolle der tillægges  

 henholdsvis regeringen, lokalsamfundene og brugerne af jorden, og hvilke  

 ressourcer der er til rådighed og behov for.
De skal bl.a.:
a) omfatte langsigtede strategier til bekæmpelse af ørkendannelse og  

 afhjælpning af virkningerne af tørke, lægge vægt på gennemførelsen og være  

 integreret i den nationale politik for bæredygtig udvikling b) muliggøre tilpasninger som følge af ændrede omstændigheder og være så  

 fleksible på det lokale plan, at der kan tages hensyn til de forskellige  

 socioøkonomiske, biologiske og geofysiske forhold c) lægge særlig vægt på gennemførelsen af forebyggende foranstaltninger  

 for endnu ikke forringet eller kun lidt forringet jord d) forbedre den nationale klimatologiske, meteorologiske og hydrologiske  

 kompetence og midlerne til tidlig varsling af tørke e) fremme foranstaltninger og styrke de institutionelle rammer, der  

 befordrer samarbejdet og koordineringen i en partnerskabets ånd mellem  

 donorsamfundet, de offentlige myndigheder på alle niveauer, lokalbefolkningen  

 og lokalsamfundsgrupper, og lette den lokale befolknings adgang til  

 hensigtsmæssig information og teknologi f) sikre, at ikke-statslige organisationer og den lokale befolkning, både  

 kvinder og mænd og særlig ressourcebrugerne, herunder agerbrugere og  

 husdyravlere og deres repræsentative organisationer, på lokalt, nationalt og  

 regionalt plan deltager effektivt i politikplanlægningen,  

 beslutnings-tagningen og gennemførelsen og vurderingen af de nationale  

 handlingsprogrammer g) indebære, at der regelmæssigt foretages en vurdering af og udarbejdes  

 forløbsrapporter om deres gennemførelse.
 3. De nationale handlingsprogrammer kan bl.a. omfatte nogle af eller alle  

 følgende foranstaltninger til forebyggelse og afhjælpning af virkningerne af  

 tørke:
a) oprettelse og/eller styrkelse af systemer for tidlig varsling, herunder  

 lokale og nationale faciliteter og fælles systemer på subregionalt og  

 regionalt plan, og mekanismer for hjælp til mennesker, der af miljøårsager er  

 tvunget til at flytte b) styrkelse af tørkeberedskab og -forvaltning, herunder  

 tørkeberedskabs-planer på lokalt, nationalt, subregionalt og regionalt plan,  

 under hensyntagen til klimaprognoser på årstidsbasis og årsbasis c) oprettelse og/eller styrkelse af systemer for fødevaresikkerhed,  

 herunder oplagrings- og afsætningsfaciliteter, især i landdistrikter d) opstilling af projekter til fremme af alternative næringsveje, der kan  

 skabe indkomster i områder, hvor der er risiko for tørke e) udvikling af bæredygtige vandingsprogrammer for både afgrøder og  

 husdyr.
 4. Under hensyntagen til de særlige forhold og behov, der gør sig gældende  

 for hver af de ramte landeparter, omfatter de nationale handlingsprogrammer  

 efter omstændighederne bl.a. foranstaltninger på nogle af eller alle følgende  

 prioriterede områder i forbindelse med bekæmpelse af ørkendannelse og  

 afhjælpning af virkningerne af tørke i de ramte områder og for deres  

 befolkninger: fremme af alternative næringsveje og forbedring af det  

 nationale økonomiske klima med henblik på styrkelse af programmer for  

 fattigdomsbekæmpelse og øget fødevaresikkerhed; befolkningsdynamik;  

 bæredygtig forvaltning af naturressourcer; bæredygtige landbrugsmetoder;  

 udvikling og effektiv udnyttelse af forskellige energikilder; institutionelle  

 og juridiske rammer; styrkelse af kompetencen inden for vurderinger og  

 systematiske observationer, herunder hydrologiske og meteorologiske  

 tjenester, og kapacitetsopbygning, uddannelse og folkeoplysning.
Artikel 11 Subregionale og regionale handlingsprogrammer De ramte landeparter rådfører sig og samarbejder med hinanden med henblik  

 på i overensstemmelse med de relevante regionale gennemførelsesbilag at  

 udarbejde subregionale eller regionale handlingsprogrammer, der kan  

 harmonisere, supplere og effektivisere de nationale programmer.  

 Bestemmelserne i artikel 10 finder med de nødvendige ændringer anvendelse på  

 subregionale og regionale programmer.
Dette samarbejde kan også omfatte  

 aftalte fællesprogrammer for bæredygtig forvaltning af grænseoverskridende  

 naturressourcer, videnskabeligt og teknisk samarbejde og styrkelse af de  

 berørte institutioner.
Artikel 12 Internationalt samarbejde De ramte landeparter bør sammen med de øvrige parter og det internationale  

 samfund samarbejde om at fremme et internationalt klima, der kan befordre  

 gennemførelsen af konventionen.
Dette samarbejde bør også omfatte  

 teknologioverførsel og videnskabelig forskning og udvikling,  

 informationsindsamling og -formidling og finansielle ressourcer.
Artikel 13 Støtte til udarbejdelse og gennemførelse af handlingsprogrammer 1. Foranstaltningerne til støtte for handlingsprogrammerne i henhold til  

 artikel 9 omfatter bl.a.:
a) finansielt samarbejde med henblik på at skabe forudsigelighed for  

 handlingsprogrammerne og muliggøre den nødvendige langsigtede planlægning b) fastlæggelse og anvendelse af samarbejdsmekanismer, der muliggør en  

 bedre støtte på det lokale plan, herunder en indsats fra ikke-statslige  

 organisationers side, for, hvor det er relevant, at fremme vellykkede  

 pilotprogramaktiviteters anvendelse som model c) øget fleksibilitet i udformningen, finansieringen og gennemførelsen af  

 projekterne i overensstemmelse med den forsøgs- og gentagelsesvise  

 fremgangsmåde, der er hensigtsmæssig ved en deltagelsesbaseret indsats på  

 lokalsamfundsplanet d) efter omstændighederne administrative og budgetmæssige procedurer, der  

 øger samarbejdets og støtteprogrammernes effektivitet.
 2. Ved ydelsen af en sådan støtte til de ramte udviklingslandsparter  

 prioriteres de afrikanske landeparter og de mindst udviklede landeparter.
Artikel 14 Koordinering ved udarbejdelsen og gennemførelsen af handlingsprogrammer 1. Parterne samarbejder nært, direkte og gennem relevante mellemstatslige  

 organisationer, om udarbejdelsen og gennemførelsen af handlingsprogrammer.
2. Parterne udvikler operationelle mekanismer, især på nationalt og lokalt  

 plan, til sikring af den størst mulige koordinering mellem  

 industrilandsparterne, udviklingslandsparterne og relevante mellemstatslige  

 og ikke-statslige organisationer for således at undgå overlapning,  

 harmonisere foranstaltningerne og fremgangsmåderne og maksimere bistandens  

 effekt.
Hos de ramte udviklingslandsparter prioriteres koordineringen af  

 aktiviteterne vedrørende det internationale samarbejde for at opnå maksimal  

 effektivitet i udnyttelsen af ressourcerne, sikre en velafstemt bistand og  

 lette gennemførelsen af nationale handlingsprogrammer og prioriteter i  

 henhold til denne konvention.
Artikel 15 Regionale gennemførelsesbilag De elementer, der skal indgå i handlingsprogrammerne, udvælges og afpasses  

 efter de ramte landeparters eller regioners socioøkonomiske, geografiske og  

 klimatiske forhold samt deres udviklingsniveau.
Retningslinjer for  

 udarbejdelsen af handlingsprogrammer og deres nøjagtige fokus og indhold for  

 de forskellige subregioner og regioner fastsættes i de regionale  

 gennemførelsesbilag.
Afdeling 2: Videnskabeligt og teknisk samarbejde Artikel 16 Indsamling, analyse og udveksling af information Parterne er enige om under hensyntagen til deres respektive muligheder at  

 integrere og koordinere indsamlingen, analysen og udvekslingen af relevante  

 kort- og langsigtede data og oplysninger for at sikre en systematisk  

 observation af forringelsen af jorden i de ramte områder og nå frem til en  

 bedre forståelse og vurdering af tørke- og ørkendannelsesprocesserne og deres  

 virkninger.
Dette skulle bidrage til bl.a. indførelse af tidlig varsling og  

 forhåndsplanlægning for perioder med ugunstige klimavariationer i en form,  

 der lader sig anvende i praksis af brugere på alle niveauer, herunder navnlig  

 den lokale befolkning.
I det øjemed bestræber parterne sig på:
 a) at lette og styrke aktiviteterne inden for det globale net af  

 institutioner og faciliteter til indsamling, analyse og udveksling af  

 information og ligeledes systematisk observation på alle niveauer, som bl.a.  

 skal:
i) tilstræbe anvendelse af forenelige normer og systemer ii) omfatte relevante data og stationer, også i afsides områder iii) anvende og formidle moderne teknologi til indsamling, overførsel og  

 vurdering af data vedrørende forringelsen af jorden iv) knytte nationale, subregionale og regionale data- og  

 informations-centre nærmere sammen med globale informationskilder b) at sikre, at indsamlingen, analysen og udvekslingen af information  

 opfylder lokalsamfundenes og ligeledes beslutningstagernes behov med henblik  

 på løsning af specifikke problemer, og at lokalsamfundene deltager i disse  

 aktiviteter c) at støtte og videreudvikle bilaterale og multilaterale programmer og  

 projekter, der tager sigte på planlægning, iværksættelse, vurdering og  

 finansiering af indsamlingen, analysen og udvekslingen af data og  

 information, herunder bl.a. integrerede sæt af fysiske, biologiske, sociale  

 og økonomiske indikatorer d) fuldt ud at udnytte den ekspertise, der findes hos mellemstatslige og  

 ikke-statslige organisationer, især med henblik på formidling af relevante  

 oplysninger og erfaringer til målgrupper i forskellige regioner e) at lægge den fornødne vægt på indsamling, analyse og udveksling af  

 socioøkonomiske data og disse datas integration med fysiske og biologiske  

 data f) at udveksle og fuldstændigt, åbent og hurtigt formidle information fra  

 alle offentligt tilgængelige kilder af relevans for bekæmpelsen af  

 ørkendannelse og afhjælpning af virkningerne af tørke g) i overensstemmelse med deres respektive nationale lovgivning og/eller  

 politik at udveksle information om lokal og traditionel viden, idet de  

 sikrer, at den beskyttes behørigt, og at de pågældende lokalbefolkninger på  

 et rimeligt grundlag og gensidigt aftalte betingelser modtager en passende  

 godtgørelse for udnyttelsen af den.
Artikel 17 Forskning og udvikling 1. Parterne forpligter sig til i overensstemmelse med deres respektive  

 muligheder at fremme teknisk og videnskabeligt samarbejde på områderne  

 bekæmpelse af ørkendannelse og afhjælpning af virkningerne af tørke gennem  

 egnede nationale, subregionale, regionale og internationale institutioner.
I  

 det øjemed støtter de forskningsaktiviteter, der:
a) bidrager til øget viden om de processer, der fører til ørkendannelse og  

 tørke, og effekten af og sondringen mellem årsagsfaktorer, både naturlige og  

 menneskelige, med henblik på at bekæmpe ørkendannelse og afhjælpe  

 virkningerne af tørke og opnå en bedre produktivitet og en bæredygtig  

 udvikling og forvaltning af ressourcerne b) svarer til veldefinerede mål, imødekommer lokalbefolkningernes særlige  

 behov og fører til identificering og implementering af løsninger, der  

 forbedrer levestandarden for befolkningen i de ramte områder c) beskytter, integrerer, styrker og validerer traditionel og lokal viden,  

 knowhow og praksis, idet parterne i overensstemmelse med deres respektive  

 nationale lovgivning og/eller politik sikrer, at ejerne af denne viden på et  

 rimeligt grundlag og gensidigt aftalte betingelser får et direkte udbytte af  

 en eventuel kommerciel udnyttelse af den eller en eventuel teknologisk  

 udvikling, der hidrører fra den d) udvikler og styrker den nationale, subregionale og regionale  

 forskningskompetence hos de ramte udviklingslandsparter, særlig i Afrika,  

 herunder udvikling af lokale færdigheder og styrkelse af egnede faciliteter,  

 navnlig i lande med en svag forskningsbase, idet der lægges særlig vægt på  

 tværfaglig og deltagelsesbaseret socioøkonomisk forskning e) hvor det er relevant, tilgodeser sammenhængen mellem fattigdom,  

 vandringer forårsaget af miljøfaktorer og ørkendannelse f) fremmer iværksættelsen af fælles forskningsprogrammer mellem nationale,  

 subregionale, regionale og internationale forskningsorganisationer i både den  

 offentlige og den private sektor med henblik på, i kraft af  

 lokalbefolkningernes og -samfundenes effektive deltagelse, at udvikle bedre,  

 prisrimelig og tilgængelig teknologi til en bæredygtig udvikling g) bidrager til at øge vandressourcerne i de ramte områder ved hjælp af  

 bl.a. skypodning.
 2. I handlingsprogrammerne bør der fastlægges forskningsprioriteter for de  

 enkelte regioner og subregioner ud fra de forskellige lokale forhold.  

 Partskonferencen vurderer med jævne mellemrum forskningsprioriteterne på  

 grundlag af udtalelser fra Komiteen for Videnskab og Teknologi.
Artikel 18 Overførsel, erhvervelse, tilpasning og udvikling af teknologi 1. Parterne forpligter sig til som gensidigt aftalt og i overensstemmelse  

 med deres respektive nationale lovgivning og/eller politik at fremme,  

 finansiere og/eller lette finansieringen af overførsel, erhvervelse,  

 tilpasning og udvikling af miljøvenlig, økonomisk levedygtig og socialt  

 acceptabel teknologi til bekæmpelse af ørkendannelse og/eller afhjælpning af  

 virkningerne af tørke med det sigte at bidrage til virkeliggørelsen af en  

 bæredygtig udvikling i de ramte områder.
Dette samarbejde foregår efter  

 omstændighederne bilateralt eller multilateralt, idet de mellemstatslige og  

 ikke-statslige organisationers ekspertise udnyttes fuldt ud.
Parterne  

 bestræber sig navnlig på:
a) fuldt ud at udnytte relevante bestående nationale, subregionale,  

 regionale og internationale informationssystemer og clearingcentre til  

 formidling af information om disponibel teknologi, dens kilder, dens risici  

 for miljøet og de generelle betingelser, hvorunder den kan erhverves b) at gøre det lettere, navnlig for de ramte udviklingslandsparter, på  

 gunstige vilkår, herunder sær- og præferencevilkår, som gensidigt aftalt og  

 under hensyntagen til den nødvendige beskyttelse af den intellektuelle  

 ejendomsret, at få adgang til den teknologi, som på det praktiske plan er  

 mest velegnet til opfyldelse af lokalbefolkningernes specifikke behov, idet  

 der lægges særlig vægt på den pågældende teknologis sociale, kulturelle,  

 økonomiske og miljømæssige virkninger c) at lette det teknologiske samarbejde mellem de ramte landeparter i  

 kraft af finansiel bistand eller andre egnede midler d) at udvide det teknologiske samarbejde med de ramte  

 udviklingslands-parter, herunder eventuelt i form af joint ventures, især  

 inden for sektorer, der fremmer alternative næringsveje e) at træffe passende foranstaltninger til, at der skabes indenlandske  

 markedsforhold og skattemæssige eller andre incitamenter, der befordrer  

 udvikling, overførsel, erhvervelse og tilpasning af hensigtsmæssig teknologi,  

 viden, knowhow og praksis, herunder foranstaltninger til sikring af en  

 fyldestgørende og effektiv beskyttelse af den intellektuelle ejendomsret.
 2. I overensstemmelse med deres respektive muligheder og deres respektive  

 nationale lovgivning og/eller politik beskytter, fremmer og anvender parterne  

 især relevant traditionel og lokal teknologi, viden, knowhow og praksis, og  

 de forpligter sig i det øjemed til:
a) at oprette fortegnelser over sådan teknologi, viden, knowhow og praksis  

 og de potentielle anvendelser heraf med deltagelse af lokalbefolkningerne og  

 at formidle information herom, eventuelt i samarbejde med relevante  

 mellemstatslige og ikke-statslige organisationer b) at sikre, at sådan teknologi, viden, knowhow og praksis beskyttes  

 tilstrækkeligt, og at lokalbefolkningerne på et rimeligt grundlag og som  

 gensidigt aftalt får direkte udbytte af en eventuel kommerciel udnyttelse af  

 den eller en eventuel teknologisk udvikling hidrørende fra den c) at fremme og aktivt støtte forbedringen og udbredelsen af sådan  

 teknologi, viden, knowhow og praksis eller udviklingen af ny teknologi  

 hidrørende fra den d) om fornødent at lette tilpasningen af sådan teknologi, viden, knowhow  

 og praksis, så den kan finde udbredt anvendelse, og efter behov at integrere  

 den med moderne teknologi.
Afdeling 3: Støtteforanstaltninger Artikel 19 Kapacitetsopbygning, uddannelse og folkeoplysning 1. Parterne erkender betydningen af kapacitetsopbygning - det vil sige  

 institutionsopbygning, uddannelse og udvikling af relevant lokal og national  

 kapacitet - i bestræbelserne på at bekæmpe ørkendannelse og afhjælpe  

 virkningerne af tørke.
De fremmer efter omstændighederne kapacitetsopbygning  

 ved:
a) at sikre, at lokalbefolkningen, navnlig kvinder og unge, deltager fuldt  

 ud på alle niveauer, og især det lokale niveau, i samarbejde med  

 ikke-statslige og lokale organisationer b) på nationalt plan at styrke uddannelses- og forskningskapaciteten på  

 området ørkendannelse og tørke c) at oprette og/eller styrke konsulent- og hjælpetjenester med henblik på  

 en mere effektiv udbredelse af relevante teknologiske metoder og teknikker og  

 at oplære konsulenter og medlemmer af organisationer i landdistrikterne i  

 deltagelsesbaserede metoder til bevarelse og bæredygtig udnyttelse af  

 naturressourcerne d) så vidt muligt at fremme anvendelsen og udbredelsen af  

 lokalbefolkningernes viden, knowhow og praksis inden for tekniske  

 samarbejdsprogrammer e) om nødvendigt at tilpasse relevant miljøvenlig teknologi og  

 traditionelle agerbrugs- og husdyravlsmetoder til de moderne socioøkonomiske  

 forhold f) at stille passende uddannelse og teknologi til rådighed i forbindelse  

 med udnyttelsen af alternative energikilder, især vedvarende energikilder,  

 specielt i det øjemed at mindske afhængigheden af brændselstræ g) i kraft af samarbejde, som gensidigt aftalt, at styrke de ramte  

 udviklingslandsparters muligheder for at udvikle og gennemføre programmer for  

 indsamling, analyse og udveksling af information i henhold til artikel 16 h) på nye måder at fremme alternative leveveje, herunder uddannelse i nye  

 færdigheder i) uddannelse af beslutningstagere, ledere og personale, der arbejder med  

 indsamling og analyse af data i forbindelse med formidling og anvendelse af  

 varslingsoplysninger om tørkeforhold og fødevareproduktion j) effektivisering af bestående nationale institutioner og juridiske  

 rammer og om fornødent etablering af nye samt styrkelse af den strategiske  

 planlægning og styring k) programmer for udvekslingsbesøg med henblik på styrkelse af  

 kapacitetsopbygningen hos de ramte landeparter i kraft af en langsigtet  

 interaktiv lære- og studieproces.
 2. De ramte udviklingslandsparter foretager, efter omstændighederne i  

 samarbejde med de øvrige parter og kompetente mellemstatslige og  

 ikke-statslige organisationer, en tværfaglig vurdering af den kapacitet og de  

 faciliteter, der er til rådighed på lokalt og nationalt plan, og mulighederne  

 for en styrkelse af dem.
3. Parterne samarbejder med hinanden og gennem kompetente mellemstatslige  

 organisationer og ligeledes med ikke-statslige organisationer om  

 gennemførelse af og støtte til oplysnings- og uddannelsesprogrammer hos både  

 de ramte og, når det er relevant, de ikke-ramte landeparter med det formål at  

 fremme befolkningens kendskab til årsagerne til og virkningerne af  

 ørkendannelse og tørke og dens forståelse for betydningen af, at denne  

 konventions mål virkeliggøres.
I det øjemed forpligter de sig til:
a) at organisere oplysningskampagner for offentligheden b) til stadighed at fremme offentlighedens adgang til relevant information  

 og en bred offentlig deltagelse i uddannelses- og oplysningsaktiviteter c) at fremme oprettelsen af foreninger, der bidrager til folkeoplysning d) at fremstille og udveksle undervisnings- og oplysningsmateriale, om  

 muligt på de lokale sprog, at udveksle og udlåne eksperter til oplæring af  

 medarbejdere hos de ramte udviklingslandsparter i gennemførelsen af relevante  

 uddannelses- og oplysningsprogrammer samt fuldt ud at udnytte det relevante  

 undervisningsmateriale, der findes hos kompetente internationale organer e) at vurdere uddannelsesbehovene i de ramte områder, udarbejde  

 hensigtsmæssige skoleundervisningsplaner og efter behov udbygge  

 undervisnings- og alfabetiseringsprogrammerne for voksne og  

 uddannelsesmulighederne for alle, og særlig piger og kvinder, for så vidt  

 angår identificering, bevarelse og bæredygtig udnyttelse og forvaltning af  

 naturressourcerne i de ramte områder f) at udvikle tværfaglige deltagelsesbaserede programmer, der integrerer  

 oplysning om ørkendannelse og tørke i uddannelsessystemerne og i uformelle  

 uddannelsesprogrammer, voksen- og fjernundervisningsprogrammer og praktisk  

 orienterede uddannelsesprogrammer.
4. Partskonferencen opretter og/eller styrker netværk af regionale  

 uddannelses- og træningscentre inden for bekæmpelse af ørkendannelse og  

 afhjælpning af virkningerne af tørke.
Disse netværk koordineres af en dertil  

 oprettet eller udpeget institution, med det sigte at uddanne videnskabeligt,  

 teknisk og ledende personale og at styrke de eksisterende uddannelses- og  

 træningsinstitutioner hos de ramte landeparter, eventuelt med henblik på  

 harmonisering af programmer og organisering af udveksling af erfaringer  

 mellem dem.
Netværkene samarbejder snævert med de relevante mellemstatslige  

 og ikke-statslige organisationer, så dobbeltarbejde undgås.
Artikel 20 Finansielle ressourcer 1. I betragtning af den centrale rolle, finansieringen spiller for  

 virkeliggørelsen af konventionens mål, bestræber parterne sig, under  

 hensyntagen til deres muligheder, på at sikre, at der stilles tilstrækkelige  

 finansielle ressourcer til rådighed for programmer til bekæmpelse af  

 ørkendannelse og afhjælpning af virkningerne af tørke.
 2. I den forbindelse forpligter industrilandsparterne sig, idet de i  

 overensstemmelse med artikel 7 prioriterer de ramte afrikanske landeparter  

 uden derved at tilsidesætte de ramte udviklingslandsparter i andre regioner,  

 til:
a) at mobilisere betydelige finansielle ressourcer, herunder gavebistand  

 og lån på særlige vilkår, til støtte for gennemførelsen af programmer til  

 bekæmpelse af ørkendannelse og afhjælpning af virkningerne af tørke b) at fremme mobiliseringen af tilstrækkelige, rettidige og forudsigelige  

 finansielle ressourcer, herunder nye og supplerende midler fra Den Globale  

 Miljøfacilitet (GEF) til finansiering af de aftalte ekstraomkostninger for de  

 aktiviteter vedrørende ørkendannelse, der sorterer under dens fire  

 hovedområder, i overensstemmelse med de relevante bestemmelser i instrumentet  

 til oprettelse af Den Globale Miljøfacilitet c) ved internationalt samarbejde at lette overførslen af teknologi, viden  

 og knowhow d) i samarbejde med de ramte udviklingslandsparter at undersøge nye  

 metoder og incitamenter til mobilisering og kanalisering af ressourcer,  

 herunder ressourcer fra fonde, ikke-statslige organisationer og andre private  

 organer, specielt gældskonverteringer og andre nyskabende midler, der øger  

 finansieringen ved at mindske udlandsgældsbyrden for de ramte  

 udviklingslandsparter, særlig i Afrika.
 3. De ramte udviklingslandsparter forpligter sig, under hensyntagen til  

 deres muligheder, til at mobilisere tilstrækkelige finansielle ressourcer til  

 gennemførelsen af deres nationale handlingsprogrammer.
4. Ved mobiliseringen af finansielle ressourcer bestræber parterne sig på  

 fuldt ud at udnytte og fortsat kvalitativt at forbedre alle nationale,  

 bilaterale og multilaterale finansieringskilder og -mekanismer ved brug af  

 konsortier, fælles programmer og parallelfinansiering, ligesom de bestræber  

 sig på at opnå medvirken af private finansieringskilder og -mekanismer,  

 herunder ikke-statslige organisationer.
I det øjemed udnytter parterne fuldt  

 ud de operationelle mekanismer, der udvikles i medfør af artikel 14.
 5. For at få mobiliseret de finansielle ressourcer, som de ramte  

 udviklingslandsparter behøver til at bekæmpe ørkendannelse og afhjælpe  

 virkningerne af tørke, påtager parterne sig:
a) at rationalisere og styrke forvaltningen af de ressourcer, der allerede  

 er afsat til bekæmpelse af ørkendannelse og afhjælpning af virkningerne af  

 tørke, ved at bruge dem mere effektivt og hensigtsmæssigt, vurdere deres  

 fordele og ulemper, fjerne hindringerne for, at de anvendes effektivt, og om  

 nødvendigt omstille programmerne efter det integrerede langtidsperspektiv,  

 der anlægges i medfør af denne konvention b) i de styrende organer for de multilaterale finansielle institutioner,  

 faciliteter og fonde, herunder regionale udviklingsbanker og -fonde, behørigt  

 at prioritere og lægge vægt på bistand til de ramte udviklingslandsparter,  

 særlig i Afrika, i forbindelse med aktiviteter, der fremmer gennemførelsen af  

 konventionen, herunder navnlig de handlingsprogrammer, de iværksætter inden  

 for rammerne af de regionale gennemførelsesbilag c) at undersøge, hvorledes det regionale og subregionale samarbejde kan  

 styrkes til støtte for indsatsen på nationalt plan.
 6. De øvrige parter tilskyndes til på frivillig basis at stille viden,  

 knowhow og metoder vedrørende ørkendannelse og/eller finansielle ressourcer  

 til rådighed for de ramte udviklingslandsparter.
7. Industrilandsparternes opfyldelse af deres forpligtelser i henhold til  

 konventionen, herunder navnlig forpligtelserne vedrørende finansielle  

 ressourcer og overførsel af teknologi, vil i høj grad bidrage til, at de  

 ramte udviklingslandsparter, særlig i Afrika, fuldt ud kan opfylde deres  

 forpligtelser i henhold til konventionen.
Industrilandsparterne bør ved  

 opfyldelsen af deres forpligtelser tage behørigt hensyn til, at økonomisk og  

 social udvikling og bekæmpelse af fattigdommen er hovedprioriteter i de ramte  

 udviklingslande, særlig i Afrika.
Artikel 21 Finansieringsmekanismer 1. Partskonferencen fremmer adgangen til finansieringsmekanismer og  

 tilskynder disse mekanismer til at søge at stille flest mulige midler til  

 rådighed for de ramte udviklingslandsparter, særlig i Afrika, til  

 gennemførelse af konventionen.
I det øjemed overvejer Partskonferencen  

 indførelse af bl.a. metoder og foranstaltninger, der:
a) letter tilvejebringelsen af de nødvendige midler på nationalt,  

 subregionalt, regionalt og globalt plan til aktiviteter i henhold til de  

 relevante bestemmelser i konventionen b) fremmer finansieringsmetoder, -mekanismer og arrangementer baseret på  

 flere kilder og vurderingen af sådanne i overensstemmelse med artikel 20 c) regelmæssigt giver interesserede parter og relevante mellemstatslige og  

 ikke-statslige organisationer information om de finansieringskilder, der er  

 til rådighed, og finansieringsmønstrene for at lette koordineringen mellem  

 dem d) letter oprettelsen af mekanismer såsom nationale fonde for bekæmpelse  

 af ørkendannelse, herunder mekanismer med deltagelse af ikke-statslige  

 organisationer, til hurtig og effektiv kanalisering af finansielle ressourcer  

 til det lokale plan hos de ramte udviklingslandsparter e) styrker eksisterende fonde og finansieringsmekanismer på subregionalt  

 og regionalt plan, særlig i Afrika, så de mere effektivt kan støtte  

 gennemførelsen af konventionen.
 2. Partskonferencen tilskynder også til, at der via de forskellige  

 mekanismer inden for FN-systemet og via multilaterale finansielle  

 institutioner ydes støtte på nationalt, subregionalt og regionalt plan til  

 aktiviteter, der gør det muligt for udviklingslandsparterne at opfylde deres  

 forpligtelser i henhold til konventionen.
3. De ramte udviklingslandsparter anvender og opretter og/eller styrker om  

 fornødent nationale koordineringsmekanismer, der indgår i de nationale  

 udviklings-programmer, og som kan sikre en effektiv udnyttelse af alle de  

 finansielle ressourcer, der er til rådighed.
De anvender også processer med  

 deltagelse af ikkestatslige organisationer, lokale grupper og den private  

 sektor ved tilvejebringelsen af midler, udarbejdelse og gennemførelse af  

 programmer og sikring af adgang til finansieringsmidler for grupper på det  

 lokale plan.
Disse foranstaltninger kan styrkes ved en bedre koordinering og  

 en fleksibel planlægning fra bistandsydernes side.
4. For at øge de bestående finansieringsmekanismers effektivitet oprettes  

 der herved en Global Mekanisme til fremme af foranstaltninger, der fører til  

 mobilisering og kanalisering til de ramte udviklingslandsparter af betydelige  

 finansielle ressourcer, herunder til overførsel af teknologi, i form af  

 gavebistand og/eller på særlige eller andre vilkår.
Den Globale Mekanisme  

 virker under Partskonferencens myndighed og vejledning og er ansvarlig over  

 for Partskonferencen.
5. Partskonferencen identificerer på sin første ordinære samling en  

 organisation, der skal huse Den Globale Mekanisme.
Partskonferencen og den  

 identificerede organisation bliver enige om nærmere regler for Den Globale  

 Mekanisme med henblik på at sikre bl.a., at denne mekanisme:
a) identificerer og udarbejder en fortegnelse over de relevante bilaterale  

 og multilaterale samarbejdsprogrammer, der står til rådighed ved  

 gennemførelsen af konventionen b) på anmodning rådgiver parterne om nye finansieringsmetoder og  

 finansielle bistandskilder og om forbedring af koordineringen af  

 samarbejdsaktiviteterne på nationalt plan c) informerer interesserede parter og relevante mellemstatslige og  

 ikke-statslige organisationer om de finansieringskilder, der er til rådighed,  

 og finansieringsmønstrene for at lette koordineringen mellem dem d) aflægger beretning om sin virksomhed til Partskonferencen, første gang  

 på dennes anden ordinære samling.
 6. Partskonferencen træffer på sin første samling sammen med den  

 organisation, den har identificeret til at huse Den Globale Mekanisme, de  

 fornødne dispositioner vedrørende Den Globale Mekanismes  

 administrationsfunktion, idet der så vidt muligt anvendes eksisterende  

 budgetmidler og personale.
 7. Partskonferencen foretager på sin tredje ordinære samling en vurdering  

 af Den Globale Mekanisme, der er ansvarlig over for den i henhold til stk. 4,  

 for så vidt angår mekanismens politik, arbejdsmåder og virksomhed, under  

 hensyntagen til bestemmelserne i artikel 7. På grundlag af denne vurdering  

 overvejer og træffer Partskonferencen de foranstaltninger, der måtte være  

 påkrævet.
DEL IV INSTITUTIONER Artikel 22 Partskonferencen 1. Der oprettes herved en Partskonference.
2. Partskonferencen er konventionens øverste organ.
Den træffer inden for  

 sit mandat de beslutninger, der er nødvendige for at fremme en effektiv  

 gennemførelse af konventionen.
Den skal især:
a) regelmæssigt vurdere konventionens gennemførelse og de institutionelle  

 ordningers funktionsmåde i lyset af de foreliggende erfaringer på nationalt,  

 subregionalt, regionalt og internationalt plan og under hensyntagen til  

 udviklingen i den videnskabelige og teknologiske viden b) fremme og lette udvekslingen af information om de af parterne trufne  

 foranstaltninger og fastlægge formen og tidsplanen for fremsendelse af de  

 oplysninger, der skal meddeles i henhold til artikel 26, gennemgå  

 beretningerne og fremsætte bemærkninger til dem c) oprette de hjælpeorganer, der skønnes nødvendige til konventionens  

 gennemførelse d) gennemgå beretninger fremlagt af dens hjælpeorganer og vejlede disse e) nå til enighed om og ved konsensus fastsætte forretningsordenen og  

 finansielle forvaltningsregler for konferencen selv og de hjælpeorganer, den  

 måtte oprette f) vedtage ændringer til konventionen i henhold til artikel 30 og 31 g) godkende et program og et budget for sine aktiviteter, herunder  

 hjælpeorganernes aktiviteter, og træffe de nødvendige foranstaltninger til  

 finansiering af dem h) efter omstændighederne tilstræbe samarbejde med kompetente nationale  

 eller internationale, mellemstatslige eller ikke-statslige organer eller  

 institutioner og benytte tjenester og information stillet til rådighed af dem i) fremme og styrke forbindelsen med andre relevante konventioner og  

 samtidig forebygge overlapning j) varetage sådanne andre opgaver, som måtte være nødvendige til  

 virkeliggørelse af konventionens mål.
3. Partskonferencen fastsætter på sin første samling ved konsensus selv  

 sin forretningsorden, der bl.a. skal indeholde beslutningsprocedurer for  

 spørgsmål, som ikke allerede er omfattet af de i konventionen fastsatte  

 beslutningsprocedurer.
Der kan i disse procedurer fastlægges krav om særlige  

 flertal til vedtagelse af bestemte beslutninger.
4. Partskonferencens første samling indkaldes af det i artikel 35  

 omhandlede interimssekretariat og afholdes senest et år efter datoen for  

 konventionens ikrafttræden.
Medmindre Partskonferencen fastsætter andet,  

 afholdes den anden, tredje og fjerde ordinære samling årligt, hvorefter der  

 afholdes ordinære samlinger hvert andet år.
 5. Ekstraordinære samlinger for Partskonferencen afholdes på ethvert andet  

 tidspunkt, som måtte blive besluttet enten af Partskonferencen på en ordinær  

 samling eller efter skriftlig anmodning fra en part, forudsat at denne  

 anmodning senest tre måneder efter, at Det Faste Sekretariat har underrettet  

 parterne om den, støttes af mindst en tredjedel af dem.
6. På hver ordinær samling vælger Partskonferencen et Forretningsudvalg.  

 Forretningsudvalgets struktur og opgaver fastlægges i forretningsordenen.
Ved  

 valget af Forretningsudvalget tages der behørigt hensyn til nødvendigheden af  

 at sikre en rimelig geografisk fordeling og en passende repræsentation af de  

 ramte landeparter, særlig i Afrika.
7. De Forenede Nationer, FN's særorganisationer og enhver medlemsstat  

 deraf eller observatør derved, som ikke er part i denne konvention, kan være  

 repræsenteret på Partskonferencens samlinger som observatører.
Ethvert organ  

 eller agentur, det være sig nationalt eller internationalt, statsligt eller  

 ikke-statsligt, som har kompetence på områder, der henhører under  

 konventionen, og som har underrettet Det Faste Sekretariat om, at det på en  

 af Partskonferencens samlinger ønsker at være repræsenteret som observatør,  

 kan få adgang dertil, medmindre mindst en tredjedel af de tilstedeværende  

 parter gør indsigelse.
Observatørers adgang og deltagelse er underlagt  

 bestemmelserne i den af Partskonferencen fastsatte forretningsorden.
 8. Partskonferencen kan anmode kompetente nationale og internationale  

 organisationer, der besidder relevant ekspertise, om oplysninger i  

 forbindelse med artikel 16, litra g), artikel 17, stk. 1, litra c), og  

 artikel 18, stk. 2, litra b).
Artikel 23 Det Faste Sekretariat 1. Der oprettes herved et Fast Sekretariat.
 2. Det Faste Sekretariats opgaver er:
a) at tilrettelægge samlingerne for Partskonferencen og dens hjælpeorganer  

 oprettet i medfør af konventionen og yde dem den fornødne bistand b) at samle og videresende de beretninger, det modtager c) på anmodning at lette ydelsen til de ramte udviklingslandsparter,  

 særlig i Afrika, af bistand ved indsamling, udarbejdelse og meddelelse af de  

 oplysninger, der skal gives i henhold til konventionen d) at koordinere sine aktiviteter med sekretariaterne for andre relevante  

 internationale organer og konventioner e) under Partskonferencens tilsyn at indgå de administrative og  

 kontrakt-mæssige aftaler, som måtte være nødvendige for en tilfredsstillende  

 varetagelse af dets opgaver f) at udarbejde og forelægge Partskonferencen beretninger om varetagelsen  

 af de opgaver, der er pålagt det i medfør af denne konvention g) at varetage sådanne andre sekretariatsopgaver, som Partskonferencen  

 måtte beslutte.
 3. Partskonferencen udpeger på sin første samling et Fast Sekretariat og  

 træffer dispositioner for dets arbejde.
Artikel 24 Komiteen for Videnskab og Teknologi 1. Der oprettes herved en Komite for Videnskab og Teknologi, der som et  

 hjælpeorgan for Partskonferencen skal yde denne information og rådgivning om  

 videnskabelige og teknologiske spørgsmål i tilknytning til bekæmpelse af  

 ørkendannelse og afhjælpning af virkningerne af tørke.
Komiteen træder sammen  

 i forbindelse med Partskonferencens ordinære samlinger, og den er tværfaglig  

 og åben for deltagelse for samtlige parter.
Den sammensættes af  

 regeringsrepræsentanter med kompetence på de relevante fagområder.  

 Partskonferencen fastlægger på sin første samling komiteens mandat.
 2. Partskonferencen udarbejder og fører en fortegnelse over uafhængige  

 eksperter, der har særlig viden og erfaring på de relevante områder.  

 Fortegnelsen baseres på skriftlige indstillinger fra parterne under  

 hensyntagen til nødvendigheden af en tværfaglig tilgang og en bred geografisk  

 repræsentation.
3. Partskonferencen kan efter behov udpege ad hoc-paneler til, via  

 komiteen, at yde den information og rådgivning om særlige spørgsmål  

 vedrørende den seneste udvikling på videnskabelige og teknologiske områder i  

 tilknytning til bekæmpelsen af ørkendannelse og afhjælpning af virkningerne  

 af tørke.
Disse paneler sammensættes af eksperter, hvis navne er opført på  

 fortegnelsen, under hensyntagen til nødvendigheden af en tværfaglig tilgang  

 og en bred geografisk repræsentation.
Disse eksperter, der skal have en  

 videnskabelig baggrund og praktisk erfaring, udnævnes af Partskonferencen  

 efter henstilling fra komiteen.
Partskonferencen fastlægger mandatet og  

 arbejdsmåden for disse paneler.
Artikel 25 Netværkssamarbejde mellem institutioner, agenturer og organer 1. Komiteen for Videnskab og Teknologi træffer under Partskonferencens  

 tilsyn foranstaltninger til, at der foretages en kortlægning og vurdering af  

 de relevante eksisterende netværk, institutioner, agenturer og organer, der  

 ønsker at indgå som enheder i et netværk.
Dette netværk skal støtte  

 gennemførelsen af konventionen.
 2. På grundlag af resultaterne af den i stk. 1 omhandlede kortlægning og  

 vurdering afgiver Komiteen for Videnskab og Teknologi henstillinger til  

 Parts-konferencen om måder og midler til at lette og styrke enhedernes  

 netværkssamarbejde på lokalt, nationalt og andre niveauer med henblik på at  

 sikre, at de i artikel 16-19 omhandlede tematiske behov dækkes.
 3. I betragtning af disse henstillinger skal Partskonferencen:
a) identificere de nationale, subregionale, regionale og internationale  

 enheder, der er mest velegnede til at indgå i netværkssamarbejdet, og  

 anbefale operationelle procedurer og en tidsramme for dem b) identificere de enheder, der har de bedste forudsætninger for at lette  

 og styrke et sådant netværkssamarbejde på alle niveauer.
DEL V PROCEDURER Artikel 26 Meddelelse af oplysninger 1. Hver part tilstiller via Det Faste Sekretariat Partskonferencen, til  

 drøftelse på dens ordinære samlinger, beretninger om de foranstaltninger, den  

 har truffet til gennemførelse af konventionen.
Partskonferencen fastlægger  

 fremsendelsestidsplanen og præsentationsformen for disse beretninger.
 2. De ramte landeparter fremlægger en beskrivelse af de strategier, der er  

 fastlagt i medfør af artikel 5, og eventuelle relevante oplysninger om  

 gennemførelsen af dem.
 3. De ramte landeparter, der gennemfører handlingsprogrammer i medfør af  

 artikel 9-15, fremlægger en detaljeret beskrivelse af programmerne og  

 gennemførelsen af dem.
 4. Enhver gruppe af ramte landeparter kan fremlægge en fælles meddelelse  

 om de foranstaltninger, der er truffet på subregionalt og/eller regionalt  

 plan inden for rammerne af handlingsprogrammer.
 5. Industrilandsparterne aflægger beretning om de foranstaltninger, de har  

 truffet for at bistå med udarbejdelsen og gennemførelsen af  

 handlingsprogrammer, herunder om de finansielle ressourcer, de har ydet eller  

 yder i medfør af konventionen.
 6. De i henhold til stk. 1-4 meddelte oplysninger fremsendes af Det Faste  

 Sekretariat snarest muligt til Partskonferencen og eventuelle relevante  

 hjælpeorganer.
 7. Partskonferencen letter på anmodning ydelsen til de ramte  

 udviklingslande, særlig i Afrika, af teknisk og finansiel støtte til  

 indsamling, udarbejdelse og meddelelse af de i denne artikel omhandlede  

 oplysninger og til klarlæggelse af de tekniske og finansielle behov i  

 forbindelse med handlingsprogrammerne.
Artikel 27 Foranstaltninger til løsning af spørgsmål vedrørende gennemførelsen Partskonferencen drøfter og fastlægger procedurer og institutionelle  

 mekanismer til løsning af spørgsmål, der måtte opstå vedrørende  

 gennemførelsen af konventionen.
Artikel 28 Bilæggelse af tvister 1. Parterne bilægger de tvister, der måtte opstå mellem dem vedrørende  

 fortolkningen eller anvendelsen af konventionen, ved forhandling eller andre  

 fredelige midler efter eget valg.
 2. En part, der ikke er en regional organisation for økonomisk  

 integration, kan, når den ratificerer, accepterer, godkender eller tiltræder  

 konventionen eller på et hvilket som helst senere tidspunkt, til depositaren  

 afgive skriftlig erklæring om, at den, for så vidt angår tvister vedrørende  

 fortolkningen eller anvendelsen af konventionen, over for enhver part, der  

 accepterer samme forpligtelse, obligatorisk accepterer et af eller begge  

 følgende midler til tvistbilæggelse:
a) voldgift i overensstemmelse med den procedure, som Partskonferencen  

 snarest muligt fastlægger i et bilag b) indbringelse af tvisten for Den Internationale Domstol.
 3. En part, der er en regional organisation for økonomisk integration, kan  

 afgive en tilsvarende erklæring vedrørende voldgift i overensstemmelse med  

 den i stk. 2, litra a), omhandlede procedure.
 4. En erklæring afgivet i henhold til stk. 2 forbliver i kraft indtil  

 udløbet af den i erklæringen fastsatte frist eller indtil tre måneder efter  

 deponering hos depositaren af et skriftligt varsel om tilbagekaldelse af  

 erklæringen.
 5. Udløbet af en erklæring, et varsel om tilbagekaldelse af en erklæring  

 eller deponering af en ny erklæring har ingen indflydelse på sager, der er  

 indbragt for en voldgiftsdomstol eller Den Internationale Domstol, medmindre  

 parterne i tvisten bliver enige om andet.
 6. Hvis parterne i en tvist ikke har accepteret den samme eller nogen  

 procedure i henhold til stk. 2, og hvis de ikke har været i stand til at  

 bilægge deres tvist senest tolv måneder efter, at en part har meddelt en  

 anden part, at der er opstået en tvist mellem dem, underkastes tvisten på  

 anmodning af en hvilken som helst af dens parter forligsbehandling i  

 overensstemmelse med den procedure, som Partskonferencen snarest muligt  

 fastlægger i et bilag.
Artikel 29 Bilagenes status 1. Bilagene udgør en integrerende del af konventionen, og hvor intet andet  

 udtrykkeligt er bestemt, er en henvisning til konventionen også en henvisning  

 til dens bilag.
 2. Parterne fortolker bestemmelserne i bilagene på en måde, der er i  

 overensstemmelse med deres rettigheder og forpligtelser i henhold til denne  

 konventions artikler.
Artikel 30 Ændringer til konventionen 1. Enhver part kan foreslå ændringer til konventionen.
2. Ændringer til konventionen vedtages på en ordinær samling for  

 Partskonferencen.
Teksten til enhver foreslået ændring meddeles parterne af  

 Det Faste Sekretariat mindst seks måneder inden den samling, hvor ændringen  

 foreslås vedtaget.
Det Faste Sekretariat sender ligeledes de foreslåede  

 ændringer til signatarerne af konventionen.
3. Parterne bestræber sig på at nå til enighed ved konsensus om enhver  

 foreslået ændring til konventionen.
Hvis alle muligheder for konsensus er  

 udtømt, og der ikke er opnået enighed, vedtages ændringen som en sidste udvej  

 med et flertal på to tredjedele af de parter, der er til stede på mødet, og  

 som har afgivet stemme.
Det Faste Sekretariat sender den vedtagne ændring til  

 depositaren, som rundsender den til samtlige parter med henblik på  

 ratifikation, accept, godkendelse eller tiltrædelse.
4. Instrumenter for ratifikation, accept, godkendelse eller tiltrædelse af  

 en ændring deponeres hos depositaren.
En ændring, der er vedtaget i  

 overensstemmelse med stk. 3, træder i kraft for de parter, der har accepteret  

 den, på den 90. dag efter datoen for depositarens modtagelse af et  

 ratifikations-, accept-, godkendelses- eller tiltrædelsesinstrument fra  

 mindst to tredjedele af de parter i konventionen, der var parter på  

 tidspunktet for vedtagelsen af ændringen.
 5. Ændringen træder i kraft for enhver anden part på den 90. dag efter den  

 pågældende parts deponering hos depositaren af sit instrument for  

 ratifikation, accept, godkendelse eller tiltrædelse af den pågældende  

 ændring.
 6. I denne artikel og artikel 31 forstås ved udtrykket »parter, der  

 er til stede på mødet, og som har afgivet stemme«, de parter, der er til  

 stede på mødet, og som har stemt ja eller nej.
Artikel 31 Vedtagelse og ændring af bilag 1. Eventuelle yderligere bilag til konventionen og eventuelle ændringer  

 til bilag foreslås og vedtages i overensstemmelse med den procedure for  

 ændring af konventionen, der er fastsat i artikel 30, dog således at der, ved  

 vedtagelsen af et yderligere regionalt gennemførelsesbilag eller en ændring  

 til et regionalt gennemførelsesbilag, i det flertal, der er omhandlet i  

 nævnte artikel, skal indgå et to tredjedeles flertal for de parter i den  

 pågældende region, der er til stede på mødet, og som har afgivet stemme.  

 Vedtagelsen eller ændringen af et bilag meddeles af depositaren til samtlige  

 parter.
2. Et bilag, bortset fra et yderligere regionalt gennemførelsesbilag,  

 eller en ændring til et bilag, bortset fra en ændring til et regionalt  

 gennemførelsesbilag, der er vedtaget i overensstemmelse med stk. 1, træder i  

 kraft for alle konventionens parter seks måneder efter, at depositaren har  

 underrettet parterne om vedtagelsen af bilaget eller ændringen, dog ikke for  

 parter, der inden for den nævnte frist skriftligt har meddelt depositaren, at  

 de ikke accepterer bilaget eller ændringen.
Det pågældende bilag eller den  

 pågældende ændring træder i kraft for parter, som trækker deres meddelelse om  

 ikke-accept tilbage, på den 90. dag efter datoen for depositarens modtagelse  

 af tilbagetrækningen af meddelelsen om ikke-accept.
 3. Et yderligere regionalt gennemførelsesbilag eller en ændring til et  

 regionalt gennemførelsesbilag, der er vedtaget i overensstemmelse med stk. 1,  

 træder i kraft for alle konventionens parter seks måneder efter, at  

 depositaren har underrettet parterne om vedtagelsen af bilaget eller  

 ændringen, dog ikke for:
a) parter, der inden for denne frist på seks måneder skriftligt har  

 meddelt depositaren, at de ikke accepterer det pågældende yderligere  

 regionale gennemførelsesbilag eller den pågældende ændring til et regionalt  

 gennemførelsesbilag, idet det pågældende bilag eller den pågældende ændring i  

 så fald træder i kraft for parter, som trækker deres meddelelse om  

 ikke-accept tilbage, på den 90. dag efter datoen for depositarens modtagelse  

 af tilbagetrækningen af meddelelsen om ikke-accept, og b) parter, der har afgivet en erklæring vedrørende yderligere regionale  

 gennemførelsesbilag eller ændringer til regionale gennemførelsesbilag i  

 overensstemmelse med artikel 34, stk. 4, idet det pågældende bilag eller den  

 pågældende ændring i så fald træder i kraft for sådanne parter på den 90. dag  

 efter datoen for deponering hos depositaren af deres instrument for  

 ratifikation, accept, godkendelse eller tiltrædelse af det pågældende bilag  

 eller den pågældende ændring.
 4. Hvis vedtagelsen af et bilag eller en ændring til et bilag indebærer en  

 ændring af konventionen, træder bilaget eller ændringen til et bilag først i  

 kraft, når ændringen til konventionen selv træder i kraft.
Artikel 32 Stemmeret 1. Hver part i konventionen har en stemme, jf. dog stk. 2.
2. Regionale organisationer for økonomisk integration tildeles, til  

 udøvelse af deres stemmeret på områder, der henhører under deres kompetence,  

 et antal stemmer svarende til antallet af de af deres medlemsstater, der er  

 parter i konventionen.
Disse organisationer anvender ikke deres stemmeret,  

 såfremt deres medlemsstater anvender deres stemmeret, og omvendt.
DEL VI AFSLUTTENDE BESTEMMELSER Artikel 33 Undertegnelse Denne konvention åbnes for undertegnelse i Paris den 14.-15. oktober 1994  

 for stater, der er medlemmer af De Forenede Nationer eller en hvilken som  

 helst af FN's særorganisationer eller parter i Den Internationale Domstols  

 statut, og for regionale organisationer for økonomisk integration.
Den  

 forbliver derefter åben for undertegnelse i De Forenede Nationers hovedsæde i  

 New York indtil den 13. oktober 1995.
Artikel 34 Ratifikation, accept, godkendelse og tiltrædelse 1. Konventionen forelægges til ratifikation, accept, godkendelse eller  

 tiltrædelse for stater og regionale organisationer for økonomisk integration.  

 Den er åben for tiltrædelse fra dagen efter den dato, hvor konventionen  

 lukkes for undertegnelse.
Ratifikations-, accept-, godkendelses- eller  

 tiltrædelsesinstrumenterne deponeres hos depositaren.
2. Enhver regional organisation for økonomisk integration, som bliver part  

 i konventionen, uden at nogen af dens medlemsstater er part i konventionen,  

 er bundet af alle de i konventionen fastsatte forpligtelser.
Hvis en eller  

 flere medlemsstater af en sådan organisation også er part i konventionen,  

 afgør organisationen og dens medlemsstater fordelingen af deres respektive  

 arbejdsområder, for så vidt angår opfyldelsen af deres forpligtelser i medfør  

 af konventionen.
I sådanne tilfælde er organisationen og medlemsstaterne ikke  

 berettiget til at udøve deres rettigheder i medfør af konventionen samtidigt.
3. Regionale organisationer for økonomisk integration anfører i deres  

 ratifikations-, accept-, godkendelses- eller tiltrædelsesinstrumenter  

 omfanget af deres kompetence på de områder, der omfattes af konventionen.
De  

 meddeler også straks depositaren, som derefter meddeler parterne, enhver  

 væsentlig ændring i omfanget af deres kompetence.
 4. Enhver part kan i sit ratifikations-, accept-, godkendelses- eller  

 tiltrædelsesinstrument erklære, at eventuelle yderligere regionale  

 gennemførelsesbilag eller eventuelle ændringer til regionale  

 gennemførelsesbilag for dens vedkommende først træder i kraft, når den  

 deponerer sit instrument for ratifikation, accept, godkendelse eller  

 tiltrædelse deraf.
Artikel 35 Interimsordninger De i artikel 23 omhandlede sekretariatsopgaver varetages midlertidigt af  

 det sekretariat, der er oprettet af De Forenede Nationers Generalforsamling  

 ved resolution 47/188 af 22. december 1992, indtil afslutningen af  

 Partskonferencens første samling.
Artikel 36 Ikrafttræden 1. Konventionen træder i kraft på den 90. dag efter datoen for deponering  

 af det 50. ratifikations-, accept-, godkendelses- eller  

 tiltrædelsesinstrument.
 2. For hver stat eller regional organisation for økonomisk integration,  

 som ratificerer, accepterer, godkender eller tiltræder konventionen efter  

 deponeringen af det 50. ratifikations-, accept-, godkendelses- eller  

 tiltrædelsesinstrument, træder konventionen i kraft på den 90. dag efter den  

 dato, hvor den pågældende stat eller regionale organisation for økonomisk  

 integration har deponeret sit ratifikations-, accept-, godkendelses- eller  

 tiltrædelsesinstrument.
 3. For så vidt angår stk. 1 og 2, kan intet instrument, der deponeres af  

 en regional organisation for økonomisk integration, lægges til de  

 instrumenter, som medlemsstaterne af den pågældende organisation deponerer.
Artikel 37 Forbehold Der kan ikke tages forbehold over for denne konvention.
Artikel 38 Opsigelse 1. Efter udløbet af en frist på tre år at regne fra datoen for  

 konventionens ikrafttræden for en part kan den pågældende part når som helst  

 opsige konventionen ved skriftlig meddelelse til depositaren.
 2. Enhver sådan opsigelse får virkning efter udløbet af en frist på et år  

 efter datoen for depositarens modtagelse heraf eller på en hvilken som helst  

 anden senere dato, som måtte være anført i opsigelsesmeddelelsen.
Artikel 39 Depositar De Forenede Nationers generalsekretær er depositar for konventionen.
Artikel 40 Autentiske tekster Originaleksemplaret af denne konvention, hvis arabiske, engelske, franske,  

 kinesiske, russiske og spanske versioner er lige autentiske, deponeres hos De  

 Forenede Nationers generalsekretær.
 TIL BEKRÆFTELSE HERAF har undertegnede, som er behørigt bemyndigede  

 hertil, undertegnet denne konvention.
 UDFÆRDIGET I Paris, den 17. juni nittenhundrede og fireoghalvfems.
BILAG I REGIONALT GENNEMFØRELSESBILAG FOR AFRIKA Artikel 1 Anvendelsesområde Dette bilag gælder for Afrika, for så vidt angår hver part og i  

 overensstemmelse med konventionen, særlig artikel 7, i det øjemed at bekæmpe  

 ørkendannelse og/eller afhjælpe virkningerne af tørke i denne regions aride,  

 semi-aride og tørre subhumide områder.
Artikel 2 Formål Formålet med dette bilag er, på nationalt, subregionalt og regionalt plan  

 i Afrika og i betragtning af de særlige forhold i denne region:
a) at identificere foranstaltninger og arrangementer, herunder arten af og  

 processer for den af industrilandsparterne ydede bistand, i overensstemmelse  

 med de relevante bestemmelser i konventionen b) at bidrage til en effektiv gennemførelse af konventionen under  

 hensyntagen til de særlige forhold i Afrika c) at fremme processer og aktiviteter til bekæmpelse af ørkendannelse  

 og/eller afhjælpning af virkningerne af tørke i de aride, semi-aride og tørre  

 subhumide områder i Afrika.
Artikel 3 Særlige forhold i den afrikanske region Ved opfyldelsen af deres forpligtelser i henhold til konventionen tager  

 parterne i forbindelse med gennemførelsen af dette bilag grundlæggende hensyn  

 til følgende særlige forhold i Afrika:
a) den store forekomst af aride, semi-aride og tørre subhumide områder b) det betydelige antal lande og befolkninger, der lider under  

 ørkendannelse og hyppigt forekommende alvorlig tørke c) det store antal ramte lande, der er indlandsstater d) den udbredte fattigdom i hovedparten af de ramte lande, de mange mindst  

 udviklede lande blandt disse og deres behov for en betydelig bistand udefra i  

 form af gavebistand og lån på særlige vilkår, for at de kan virkeliggøre  

 deres udviklingsmål e) den vanskelige socioøkonomiske situation, som forværres af forringede  

 og svingende bytteforhold, udlandsgæld og politisk ustabilitet, hvormed  

 følger indenlandske, regionale og internationale befolkningsvandringer f) befolkningernes store afhængighed af naturressourcer som  

 eksistens-grundlag, hvilket sammen med virkningerne af demografiske tendenser  

 og faktorer, et svagt teknologisk grundlag og ubæredygtige  

 produktions-metoder bidrager til en alvorlig forringelse af ressourcerne g) de mangelfulde institutionelle og juridiske rammer, det svage  

 infrastrukturgrundlag, den utilstrækkelige videnskabelige, tekniske og  

 uddannelsesmæssige kapacitet og følgelig det betydelige behov for  

 kapacitetsopbygning h) den centrale rolle, som en indsats til bekæmpelse af ørkendannelse  

 og/eller afhjælpning af virkningerne af tørke spiller i de nationale  

 udviklingsprioriteter i de ramte afrikanske lande.
Artikel 4 De afrikanske landeparters forpligtelser og tilsagn 1. De afrikanske landeparter forpligter sig, i overensstemmelse med deres  

 respektive muligheder, til:
a) at inddrage bekæmpelse af ørkendannelse og/eller afhjælpning af  

 virkningerne af tørke som en central strategi i deres bestræbelser på at  

 bekæmpe fattigdommen b) ud fra gensidige interesser i en solidaritetens og partnerskabets ånd  

 at fremme regionalt samarbejde og regional integration inden for programmer  

 og aktiviteter til bekæmpelse af ørkendannelse og/eller afhjælpning af  

 virkningerne af tørke c) at rationalisere og styrke de bestående institutioner, der beskæftiger  

 sig med ørkendannelse og tørke, og efter omstændighederne at inddrage andre  

 bestående institutioner i indsatsen, for således at gøre dem mere effektive  

 og sikre en mere effektiv udnyttelse af ressourcerne d) at fremme deres indbyrdes udveksling af information om hensigtsmæssig  

 teknologi, viden, knowhow og praksis e) at udvikle beredskabsplaner for afhjælpning af virkningerne af tørke i  

 områder, der lider under ørkendannelse og/eller tørke.
 2. I overensstemmelse med de almindelige og særlige forpligtelser, der er  

 omhandlet i konventionens artikel 4 og 5, bestræber de ramte afrikanske  

 landeparter sig på:
a) at afsætte tilstrækkelige finansielle bevillinger på deres nationale  

 budgetter, under hensyntagen til de nationale forhold og muligheder og som  

 udtryk for den nye prioritet, Afrika har tillagt fænomenet ørkendannelse  

 og/eller tørke b) at fortsætte og styrke de igangværende reformer med hensyn til øget  

 decentralisering og ressourcebesiddelsesforhold og at styrke  

 lokalbefolkningens og -samfundenes deltagelse c) at identificere og mobilisere nye og supplerende nationale finansielle  

 ressourcer og som en prioritet at øge de eksisterende nationale muligheder  

 for at mobilisere indenlandske finansielle ressourcer.
Artikel 5 Industrilandsparternes forpligtelser og tilsagn 1. Ved opfyldelsen af deres forpligtelser i henhold til konventionens  

 artikel 4, 6 og 7 prioriterer industrilandsparterne de ramte afrikanske  

 landeparter og påtager sig i den forbindelse:
a) at bistå dem med at bekæmpe ørkendannelse og/eller afhjælpe  

 virkningerne af tørke ved bl.a. at yde og/eller lette adgangen til  

 finansielle og/eller andre ressourcer og ved at fremme og finansiere og/eller  

 lette finansieringen af overførsel og tilpasning af og adgang til miljøvenlig  

 teknologi og knowhow som gensidigt aftalt og i overensstemmelse med den  

 nationale politik, under hensyntagen til inddragelsen af  

 fattigdoms-bekæmpelse som en central strategi b) fortsat at bevilge betydelige ressourcer og/eller øge ressourcerne til  

 bekæmpelse af ørkendannelse og/eller afhjælpning af virkningerne af tørke c) at bistå dem med at styrke deres kapacitet, for at de kan forbedre  

 deres institutionelle rammer og ligeledes deres videnskabelige og tekniske  

 kompetence, informationsindsamling og -analyse og forskning og udvikling med  

 det sigte at bekæmpe ørkendannelse og/eller mindske virkningerne af tørke.
2. De øvrige landeparter kan på frivillig basis stille teknologi, viden og  

 knowhow vedrørende ørkendannelse og/eller finansielle ressourcer til rådighed  

 for de ramte afrikanske landeparter.
Overførslen af sådan teknologi, viden og  

 knowhow lettes ved internationalt samarbejde.
Artikel 6 Strategisk planlægningsramme for en bæredygtig udvikling 1. De nationale handlingsprogrammer skal udgøre en central og integrerende  

 del af en bredere proces for formulering af en national politik for  

 bæredygtig udvikling hos de ramte afrikanske landeparter.
2. Der iværksættes en deltagelsesbaseret høringsproces, under medvirken af  

 de offentlige myndigheder på de relevante niveauer, lokalbefolkningen og  

 -samfundene og ikke-statslige organisationer, med henblik på udformning af en  

 strategi byggende på fleksibel planlægning, som muliggør maksimal deltagelse  

 fra lokalbefolkningens og -samfundenes side.
Efter anmodning fra en ramt  

 afrikansk landepart kan bilaterale og multilaterale bistandsorganer eventuelt  

 deltage i denne proces.
Artikel 7 Tidsplan for udarbejdelsen af handlingsprogrammer I afventning af denne konventions ikrafttræden anvender de afrikanske  

 landeparter så vidt muligt, og efter omstændighederne i samarbejde med andre  

 medlemmer af det internationale samfund, midlertidigt de bestemmelser i  

 konventionen, der vedrører udarbejdelsen af nationale, subregionale og  

 regionale handlingsprogrammer.
Artikel 8 De nationale handlingsprogrammers indhold 1. I overensstemmelse med konventionens artikel 10 lægges den overordnede  

 strategi for de nationale handlingsprogrammer an på integrerede lokale  

 udviklingsprogrammer for de ramte områder, byggende på deltagelsesbaserede  

 mekanismer og inddragelse af strategier for fattigdomsbekæmpelse i indsatsen  

 til bekæmpelse af ørkendannelse og afhjælpning af virkningerne af tørke.  

 Programmerne skal sigte mod at styrke de lokale myndigheders kapacitet og  

 sikre lokalbefolkningens, -samfundenes og -gruppernes aktive deltagelse, idet  

 der lægges vægt på uddannelse og træning, mobilisering af ikke-statslige  

 organisationer med anerkendt ekspertise og styrkelse af decentrale offentlige  

 myndighedsstrukturer.
 2. De nationale handlingsprogrammer skal efter omstændighederne frembyde  

 følgende generelle træk:
a) udnyttelse, ved udarbejdelsen og gennemførelsen af de nationale  

 handlingsprogrammer, af tidligere erfaringer inden for bekæmpelse af  

 ørkendannelse og/eller afhjælpning af virkningerne af tørke under hensyntagen  

 til de sociale, økonomiske og økologiske forhold b) identificering af de faktorer, der bidrager til ørkendannelse og/eller  

 tørke, og af de ressourcer og den kapacitet, der er til rådighed og behov  

 for, samt formulering af en hensigtsmæssig politik og institutionelle og  

 andre løsninger og foranstaltninger, der er nødvendige for at bekæmpe disse  

 fænomener og/eller afhjælpe virkningerne af dem c) øget deltagelse fra lokalbefolkningens og -samfundenes side, herunder  

 kvinder, agerbrugere og husdyravlere, og øget uddelegering af  

 forvaltningsansvar til dem.
 3. De nationale handlingsprogrammer skal også efter omstændighederne  

 omfatte følgende:
 a) foranstaltninger til forbedring af det økonomiske klima med henblik på  

 bekæmpelse af fattigdommen:
 i) forøgelse af indkomsterne og beskæftigelsesmulighederne, især for de  

 fattigste befolkningsgrupper, i kraft af:
- udvikling af markeder for vegetabilske og animalske landbrugsprodukter - indførelse af finansielle instrumenter, der er afstemt efter de lokale  

 behov - fremme af større alsidighed inden for landbruget og oprettelse af  

 landbrugsselskaber - udvikling af erhvervsaktiviteter med eller uden tilknytning til  

 landbruget ii) forbedring af langtidsudsigterne for økonomien i landdistrikterne ved  

 indførelse af:
- incitamenter til produktive investeringer og bedre adgang til  

 produktionsmidler - en pris- og skattepolitik og en handelspraksis, der fremmer væksten iii) formulering og iværksættelse af en befolknings- og vandrings-politik,  

 der kan mindske det pres, befolkningen udøver på jorden iv) fremme af indførelsen af tørkeresistente afgrøder og integrerede  

 dyrkningssystemer for tørre jorder, i det øjemed at forbedre  

 fødevaresikkerheden b) foranstaltninger til bevarelse af naturressourcerne:
 i) sikring af en integreret og bæredygtig forvaltning af  

 naturressourcerne, herunder:
- agerbrugsjord og græsgangsarealer - plantedække og dyreliv - skove - vandressourcer - biologisk mangfoldighed ii) uddannelse med henblik på øget bevidstgørelse af befolkningen,  

 miljøoplysningskampagner og formidling af viden om metoder til bæredygtig  

 forvaltning af naturressourcerne iii) sikring af udvikling og effektiv udnyttelse af forskellige  

 energikilder, fremme af alternative energikilder, især solenergi, vindenergi  

 og biogas, og særlige ordninger for overførsel, erhvervelse og tilpasning af  

 relevant teknologi for at lette presset på de sårbare naturressourcer c) foranstaltninger til forbedring af den institutionelle organisation:
i) fastlæggelse af de statslige og lokale myndigheders ansvar og opgaver i  

 forbindelse med en politik for fysisk planlægning ii) fremme af en aktiv decentraliseringspolitik, med overdragelse af  

 forvaltnings- og beslutningsbeføjelser til de lokale myndigheder, udvikling  

 af lokalsamfundenes ansvarlighed og evne til at tage initiativer og  

 etablering af lokale strukturer iii) efter omstændighederne tilpasning af de institutionelle og retlige  

 rammer for forvaltningen af naturressourcerne, så der skabes sikre  

 jordbesiddelsesforhold for lokalbefolkningen d) foranstaltninger til tilvejebringelse af øget viden om ørkendannelse:
i) fremme af forskning og indsamling, behandling og udveksling af  

 oplysninger om de videnskabelige, tekniske og socioøkonomiske aspekter af  

 ørkendannelse ii) forbedring af den nationale kompetence inden for forskning og  

 indsamling, behandling, udveksling og analyse af information, så der opnås  

 øget indsigt og evne til at omsætte analyseresultaterne til det operationelle  

 plan iii) fremme af mellem- og langsigtede undersøgelser af:
- socioøkonomiske og kulturelle udviklingstendenser i de ramte områder - kvalitative og kvantitative udviklingstendenser for naturressourcerne - samspillet mellem klima og ørkendannelse e) foranstaltninger til overvågning og vurdering af virkningerne af tørke:
i) udvikling af strategier til vurdering af naturlige klimavariationers  

 virkninger for regional tørke og ørkendannelse og/eller udnyttelse af  

 prognoser for klimavariationer på årstids- og årsbasis i indsatsen for at  

 afhjælpe virkningerne af tørke ii) styrkelse af varslings- og reaktionsmulighederne, effektivisering af  

 styringen af nødhjælpsindsatsen og fødevarehjælpen og forbedring af  

 systemerne for oplagring og distribution af fødevarer og beskyttelse af kvæg  

 samt forbedring af de offentlige anlæg og fremme af alternative leveveje i  

 tørkeplagede områder iii) overvågning og vurdering af den økologiske nedbrydning, så der i tide  

 kan tilvejebringes pålidelige oplysninger om ressourceforringelsesprocessen  

 og -dynamikken og dermed skabes grundlag for tilrettelæggelse af en bedre  

 politik og indsats.
Artikel 9 Udarbejdelse af nationale handlingsprogrammer og gennemførelses- og  

 evalueringsindikatorer Hver ramt afrikansk landepart udpeger et passende nationalt  

 koordineringsorgan, der skal virke som katalysator ved udarbejdelsen,  

 gennemførelsen og evalueringen af det nationale handlingsprogram.  

 Koordineringsorganet skal under hensyntagen til artikel 3 efter  

 omstændighederne:
a) identificere og undersøge indsatser med udgangspunkt i en lokalt  

 baseret høringsproces, under medvirken af lokalbefolkningen og -samfundene og  

 i samarbejde med lokale forvaltningsmyndigheder, industrilandsparter og  

 mellemstatslige og ikke-statslige organisationer, på basis af indledende  

 høringer af de berørte på det nationale plan b) identificere og analysere de begrænsninger, mangler og behov, der har  

 betydning for udviklingen og en bæredygtig udnyttelse af jorden, og anbefale  

 konkrete foranstaltninger, der gør det muligt at undgå dobbeltarbejde ved at  

 drage fuld nytte af den relevante igangværende indsats og fremme  

 implementeringen af resultaterne c) lette, udforme og udvikle projektaktiviteter baseret på interaktive,  

 fleksible metoder med henblik på at sikre befolkningens aktive deltagelse i  

 de ramte områder, mindske de negative virkninger af sådanne aktiviteter og  

 identificere og prioritere behovene for finansiel bistand og fagligt  

 samarbejde d) fastlægge relevante, kvantificerbare og nemt verificerbare indikatorer  

 til vurdering og evaluering af de nationale handlingsprogrammer, herunder  

 foranstaltninger på kort, mellemlang og lang sigt, og gennemførelsen af dem e) udarbejde rapporter om forløbet af gennemførelsen af de nationale  

 handlingsprogrammer.
Artikel 10 Organisatoriske rammer for de subregionale handlingsprogrammer 1. I overensstemmelse med konventionens artikel 4 samarbejder de  

 afrikanske landeparter om udarbejdelsen og gennemførelsen af subregionale  

 handlingsprogrammer for det centrale, østlige, nordlige, sydlige og vestlige  

 Afrika, og de kan i den forbindelse delegere følgende opgaver til relevante  

 subregionale mellemstatslige organisationer:
a) at fungere som centre for forberedende aktiviteter og koordinering af  

 gennemførelsen af de subregionale handlingsprogrammer b) at bistå med udarbejdelsen og gennemførelsen af nationale  

 handlings-programmer c) at lette udvekslingen af information, erfaringer og knowhow og yde  

 rådgivning i forbindelse med vurdering af den nationale lovgivning d) at varetage eventuelle andre opgaver vedrørende gennemførelsen af  

 subregionale handlingsprogrammer.
 2. Specialiserede subregionale institutioner kan på anmodning yde bistand  

 og/eller pålægges den opgave at koordinere aktiviteter inden for deres  

 respektive kompetenceområder.
Artikel 11 De subregionale handlingsprogrammers indhold og udarbejdelse De subregionale handlingsprogrammer koncentreres om spørgsmål, der bedst  

 kan behandles på det subregionale plan.
De skal om nødvendigt omfatte  

 mekanismer for forvaltning af fælles naturressourcer.
Disse mekanismer skal  

 på effektiv vis håndtere grænseoverskridende problemer i forbindelse med  

 ørkendannelse og/eller tørke og bidrage til en harmonisk gennemførelse af de  

 nationale handlingsprogrammer.
De subregionale handlingsprogrammer rettes  

 efter omstændighederne mod følgende prioriteter:
a) fælles programmer for bæredygtig forvaltning af grænseoverskridende  

 naturressourcer ved hjælp af bilaterale og/eller multilaterale mekanismer b) koordinering af programmer for udvikling af alternative energikilder c) samarbejde om forvaltning og bekæmpelse af skadedyr og plante- og  

 dyresygdomme d) aktiviteter inden for kapacitetsopbygning, uddannelse og  

 folkeoplysning, der bedst kan gennemføres eller støttes på det subregionale  

 plan e) videnskabeligt og teknisk samarbejde, særlig inden for klimatologi,  

 meteorologi og hydrologi, herunder netværkssamarbejde med henblik på  

 indsamling og vurdering af data, informationsudveksling og  

 projekt-overvågning, og koordinering og prioritering af forsknings- og  

 udviklingsaktiviteter f) systemer for tidlig varsling og fælles planlægning med henblik på  

 afhjælpning af virkningerne af tørke, herunder foranstaltninger til løsning  

 af problemer i forbindelse med miljøbetingede vandringer g) undersøgelse af mulighederne for udveksling af erfaringer, især  

 vedrørende lokalbefolkningens og samfundenes deltagelse, og skabelse af et  

 gunstigt klima for en bedre forvaltning af anvendelsen af jorden og brug af  

 hensigtsmæssig teknologi h) styrkelse af subregionale organisationers koordineringsevne og  

 muligheder for at yde teknisk bistand samt oprettelse, omlægning og styrkelse  

 af subregionale centre og institutioner i) udvikling af en politik på områder, såsom handel, der har betydning for  

 de ramte områder og befolkninger, herunder en politik for koordinering af  

 regionale markedsføringsordninger og for fælles infrastruktur.
Artikel 12 Organisatoriske rammer for det regionale handlingsprogram 1. I overensstemmelse med konventionens artikel 11 fastlægger de  

 afrikanske landeparter sammen procedurer for udarbejdelse og gennemførelse af  

 det regionale handlingsprogram.
 2. Parterne kan yde passende støtte til relevante afrikanske regionale  

 institutioner og organisationer, således at de bliver i stand til at bistå de  

 afrikanske landeparter med opfyldelsen af deres forpligtelser i henhold til  

 konventionen.
Artikel 13 Det regionale handlingsprograms indhold Det regionale handlingsprogram omfatter efter omstændighederne  

 foranstaltninger vedrørende bekæmpelse af ørkendannelse og/eller afhjælpning  

 af virkningerne af tørke på følgende prioriterede områder:
a) udvikling af det regionale samarbejde og koordinering af de  

 subregionale handlingsprogrammer, for at der kan skabes regional konsensus om  

 politikkens nøgleområder, bl.a. også i kraft af regelmæssige konsulta-tioner  

 med subregionale organisationer b) fremme af kapacitetsopbygning inden for aktiviteter, der bedst kan  

 gennemføres på det regionale plan c) sammen med det internationale samfund, undersøgelse af løsninger på  

 globale økonomiske og sociale problemer, der påvirker de ramte områder, under  

 hensyntagen til konventionens artikel 4, stk. 2, litra b) d) fremme af udveksling af information og hensigtsmæssige metoder, teknisk  

 knowhow og relevante erfaringer mellem de ramte landeparter i Afrika og dets  

 subregioner og ligeledes med andre ramte regioner; fremme af videnskabeligt  

 og teknologisk samarbejde, særlig inden for klimatologi, meteorologi,  

 hydrologi, udvikling af vandressourcer og alternative energikilder;  

 koordinering af subregionale og regionale forsknings-aktiviteter;  

 identificering af regionale forsknings- og udviklingsprioriteter e) koordinering af netværk for systematiske observationer og vurderinger  

 og informationsudveksling samt integrering af sådanne netværk i  

 verdensomspændende net f) koordinering og styrkelse af subregionale og regionale  

 varslingssystemer og tørkeberedskabsplaner.
Artikel 14 Finansielle ressourcer 1. I overensstemmelse med konventionens artikel 20 og artikel 4, stk. 2,  

 bestræber de ramte afrikanske landeparter sig på at skabe makroøkonomiske  

 rammer, der kan bidrage til at fremme mobiliseringen af finansielle  

 ressourcer, og de formulerer en politik og fastlægger procedurer for en mere  

 effektiv kanalisering af ressourcer til lokale udviklingsprogrammer, herunder  

 efter omstændighederne via ikke-statslige organisationer.
2. I overensstemmelse med konventionens artikel 21, stk. 4 og 5, er  

 parterne enige om at oprette en fortegnelse over finansieringskilder på  

 nationalt, subregionalt, regionalt og internationalt plan for at sikre en  

 rationel udnyttelse af de eksisterende ressourcer og identificere huller i  

 ressourcetildelingen, med det formål at lette gennemførelsen af  

 handlingsprogrammerne.
Fortegnelsen undersøges og ajourføres regelmæssigt.
 3. I overensstemmelse med konventionens artikel 7 stiller  

 industrilands-parterne fortsat betydelige ressourcer og/eller øgede  

 ressourcer samt andre former for bistand til rådighed for de ramte afrikanske  

 landeparter på basis af de i artikel 18 omhandlede partnerskabsaftaler og  

 -arrangementer, idet der tages behørigt hensyn til bl.a. spørgsmål vedrørende  

 gæld, international handel og afsætningsordninger i overensstemmelse med  

 konventionens artikel 4, stk. 2, litra b).
Artikel 15 Finansieringsmekanismer 1. I overensstemmelse med konventionens artikel 7 og den deri omhandlede  

 prioritering af de ramte afrikanske landeparter i betragtning af den særlige  

 situation i denne region, lægger parterne særlig vægt på gennemførelsen i  

 Afrika af bestemmelserne i konventionens artikel 21, stk. 1, litra d) og e),  

 navnlig ved:
a) at lette oprettelsen af mekanismer, såsom nationale fonde for  

 bekæmpelse af ørkendannelse, til kanalisering af finansielle ressourcer til  

 det lokale niveau b) at styrke de eksisterende fonde og finansieringsmekanismer på det  

 subregionale og regionale niveau.
 2. I overensstemmelse med konventionens artikel 20 og 21 fremmer de  

 parter, der også er medlemmer af styrelsesorganerne for relevante regionale  

 og subregionale finansielle institutioner, herunder Den Afrikanske  

 Udviklingsbank og Den Afrikanske Udviklingsfond, bestræbelserne på behørigt  

 at prioritere og lægge vægt på de af disse institutioners aktiviteter, der  

 befordrer gennemførelsen af dette bilag.
 3. Parterne strømliner så vidt muligt procedurerne for kanalisering af  

 midler til de ramte afrikanske landeparter.
Artikel 16 Teknisk bistand og samarbejde Parterne forpligter sig til i overensstemmelse med deres respektive  

 muligheder at rationalisere den tekniske bistand til og samarbejdet med de  

 afrikanske landeparter for at øge projekternes og programmernes effektivitet,  

 bl.a. ved:
a) at begrænse omkostningerne til støtte- og hjælpeforanstaltninger,  

 navnlig generalomkostningerne; disse omkostninger bør under alle  

 omstændigheder kun udgøre en behørigt lille procentdel af de samlede  

 projektomkostninger, for at projekterne kan få en maksimal effekt b) fortrinsvis at anvende kompetente nationale eksperter eller, om  

 nødvendigt, kompetente eksperter fra subregionen og/eller regionen ved  

 projektudformningen, forberedelsen og -gennemførelsen og at satse på  

 opbygning af lokal ekspertise, når en sådan ikke findes c) at sørge for en effektiv forvaltning og koordinering og ligeledes en  

 effektiv udnyttelse af den tekniske bistand, der ydes.
Artikel 17 Overførsel, erhvervelse og tilpasning af og adgang til miljøvenlig teknologi Ved gennemførelsen af konventionens artikel 18 om overførsel, erhvervelse,  

 tilpasning og udvikling af teknologi forpligter parterne sig til at  

 prioritere de afrikanske landeparter og om nødvendigt sammen med dem at  

 udvikle nye modeller for partnerskab og samarbejde med henblik på styrkelse  

 af kapacitetsopbygningen på områderne videnskabelig forskning og udvikling og  

 informationsindsamling og -formidling, således at de bliver i stand til at  

 gennemføre deres strategier for bekæmpelse af ørkendannelse og afhjælpning af  

 virkningerne af tørke.
Artikel 18 Koordinering og partnerskabsaftaler 1. De afrikanske landeparter koordinerer udarbejdelsen, forhandlingen og  

 gennemførelsen af de nationale, subregionale og regionale  

 handlingsprogrammer.
De kan efter omstændighederne inddrage andre parter og  

 relevante mellemstatslige og ikkestatslige organisationer i denne proces.
 2. Formålet med en sådan koordinering skal være at sikre, at det  

 finansielle og tekniske samarbejde er i overensstemmelse med konventionen, og  

 at der skabes den fornødne kontinuitet i anvendelsen og forvaltningen af  

 ressourcerne.
3. De afrikanske landeparter tilrettelægger konsultationsprocesser på  

 nationalt, subregionalt og regionalt plan.
Disse konsultationsprocesser kan:
a) tjene som forum for forhandling og indgåelse af partnerskabsaftaler  

 baseret på nationale, subregionale og regionale handlingsprogrammer b) tjene til at fastlægge, hvilket bidrag de afrikanske landeparter og  

 andre medlemmer af konsultationsgrupperne skal yde til programmerne, og til  

 at identificere prioriteter og aftaler om gennemførelses- og  

 evalueringsindikatorer samt finansieringsordninger for gennemførelsen.
 4. Det Faste Sekretariat kan efter anmodning fra de afrikanske landeparter  

 i henhold til konventionens artikel 23 lette igangsættelsen af sådanne  

 konsultations-processer ved:
a) at rådgive om tilrettelæggelsen af effektive konsultationsordninger på  

 grundlag af erfaringerne fra andre sådanne ordninger b) at informere de relevante bilaterale og multilaterale organer om  

 konsultationsmøder eller -processer og fremme deres aktive deltagelse i dem c) at formidle andre oplysninger, der kan være nyttige i forbindelse med  

 indførelse eller forbedring af konsultationsordninger.
 5. De subregionale og regionale koordineringsorganer skal bl.a.:
a) anbefale formålstjenlige tilpasninger af partnerskabsaftalerne b) overvåge, vurdere og aflægge beretning om gennemførelsen af de aftalte  

 subregionale og regionale programmer c) bestræbe sig på at sikre en effektiv kommunikation og et effektivt  

 samarbejde mellem de afrikanske landeparter.
 6. Deltagelse i konsultationsgrupperne skal efter omstændighederne stå  

 åben for regeringer, interesserede grupper og donorer, relevante organer,  

 fonde og programmer under FN-systemet, relevante subregionale og regionale  

 organisationer og repræsentanter for relevante ikke-statslige organisationer.  

 Deltagerne i hver enkelt konsultationsgruppe fastlægger de nærmere regler for  

 gruppens forvaltning og funktionsmåde.
 7. I overensstemmelse med konventionens artikel 14 tilskyndes  

 industrilandsparterne til på eget initiativ at udvikle en uformel indbyrdes  

 konsultations- og koordineringsproces på nationalt, subregionalt og regionalt  

 plan og til efter anmodning fra en ramt afrikansk landepart eller en behørig  

 subregional eller regional organisation at deltage i en national, subregional  

 eller regional konsultationsproces med henblik på vurdering og opfyldelse af  

 bistandsbehovene, med det formål at lette gennemførelsen.
Artikel 19 Opfølgningsordninger De afrikanske landeparter følger i overensstemmelse med konventionen dette  

 bilag op i kraft af:
a) på nationalt plan, en mekanisme, hvis sammensætning fastlægges af hver  

 ramt afrikansk landepart, og som omfatter repræsentanter for lokalsamfundene  

 og sorterer under det i artikel 9 omhandlede nationale koordineringsorgan b) på subregionalt plan, en tværfaglig videnskabelig og teknisk rådgivende  

 komite, hvis sammensætning og funktionsmåde fastlægges af de afrikanske  

 landeparter i den pågældende subregion c) på regionalt plan, mekanismer som fastlagt i overensstemmelse med de  

 relevante bestemmelser i traktaten om oprettelse af Det Afrikanske Økonomiske  

 Fællesskab samt en afrikansk videnskabelig og teknisk rådgivende komite.
BILAG II REGIONALT GENNEMFØRELSESBILAG FOR ASIEN Artikel 1 Formål Formålet med dette bilag er at afstikke retningslinjer og arrangementer  

 for en effektiv gennemførelse af konventionen hos de ramte landeparter i den  

 asiatiske region i betragtning af de særlige forhold i regionen.
Artikel 2 Særlige forhold i den asiatiske region Ved opfyldelsen af deres forpligtelser i henhold til konventionen tager  

 parterne efter omstændighederne hensyn til følgende særlige forhold, der i  

 forskellig grad gør sig gældende for de ramte landeparter i regionen:
a) de mange områder, der i disse lande er ramt af eller sårbare over for  

 ørkendannelse og tørke, og disse områders store forskelligartethed med hensyn  

 til klima, topografi, arealanvendelse og socioøkonomiske systemer b) det stærke pres på naturressourcerne, for at befolkningen kan  

 opretholde livet c) anvendelsen af produktionssystemer, der hænger direkte sammen med den  

 udbredte fattigdom, og som fører til forringelse af jorden og pres på de  

 knappe vandressourcer d) de betydelige konsekvenser af den verdensøkonomiske situation og  

 sociale problemer som fattigdom, dårlig sundheds- og ernæringstilstand,  

 manglende fødevaresikkerhed, befolkningsvandringer, -flytninger og -dynamik e) den voksende, men stadig utilstrækkelige kapacitet, kombineret med  

 mangelfulde institutionelle rammer, til at sætte ind over for de nationale  

 ørkendannelses- og tørkeproblemer f) behovet for internationalt samarbejde, for at der kan satses på en  

 bæredygtig udvikling i forbindelse med bekæmpelsen af ørkendannelse og  

 afhjælpning af virkningerne af tørke.
Artikel 3 Rammer for de nationale handlingsprogrammer 1. De nationale handlingsprogrammer skal udgøre en integrerende del af en  

 bredere national politik for bæredygtig udvikling hos de ramte landeparter i  

 regionen.
 2. De ramte landeparter udarbejder efter omstændighederne nationale  

 handlingsprogrammer i henhold til konventionens artikel 9-11, hvorved der  

 tages særligt hensyn til artikel 10, stk. 2, litra f). På anmodning af den  

 pågældende ramte landepart kan bilaterale og multilaterale samarbejdsorganer  

 deltage i denne proces.
Artikel 4 Nationale handlingsprogrammer 1. Ved udarbejdelsen og gennemførelsen af de nationale  

 handlings-programmer kan de ramte landeparter i regionen i overensstemmelse  

 med deres respektive forhold og politik bl.a.:
a) udpege passende organer til at varetage udarbejdelsen, koordineringen  

 og gennemførelsen af deres handlingsprogrammer b) inddrage den berørte befolkning, herunder lokalsamfundene, i  

 udarbejdelsen, koordineringen og gennemførelsen af deres handlings-programmer  

 ved en lokalt baseret høringsproces, i samarbejde med lokale myndigheder og  

 relevante nationale og ikke-statslige organisationer c) undersøge miljøets tilstand i de ramte områder for at vurdere  

 ørkendannelsens årsager og følger og fastlægge prioriterede indsats-områder d) med de berørte befolkningers medvirken vurdere tidligere og  

 igang-værende programmer for bekæmpelse af ørkendannelse og afhjælpning af  

 virkningerne af tørke, med henblik på formulering af en strategi og  

 fastlæggelse af aktiviteter i deres handlingsprogrammer e) udarbejde tekniske og finansielle programmer på grundlag af de  

 oplysninger, der fremkommer ved de under litra a)-d) omhandlede aktiviteter f) udvikle og anvende procedurer og kriterier til evaluering af  

 gennemførelsen af deres handlingsprogrammer g) fremme en integreret forvaltning af afvandingsområder, bevarelse af  

 jordressourcerne og forøgelse og effektiv udnyttelse af vandressourcerne h) styrke og/eller oprette informations-, vurderings-, opfølgnings- og  

 varslingssystemer i regioner, hvor der er risiko for ørkendannelse og tørke,  

 idet der tages hensyn til klimatologiske, meteorologiske, hydrologiske,  

 biologiske og andre relevante faktorer i) i en partnerskabets ånd, for så vidt angår internationalt samarbejde,  

 herunder finansielle og tekniske ressourcer, udforme hensigtsmæssige  

 arrangementer til støtte for deres handlingsprogrammer.
2. I overensstemmelse med konventionens artikel 10 lægges der i den  

 overordnede strategi for de nationale handlingsprogrammer vægt på integrerede  

 lokale udviklingsprogrammer for de ramte områder, byggende på  

 deltagelsesbaserede mekanismer og integrering af strategier for  

 fattigdomsbekæmpelse i indsatsen til bekæmpelse af ørkendannelse og  

 afhjælpning af virkningerne af tørke.
Sektorforanstaltninger i  

 handlingsprogrammerne samles under prioriterede satsningsområder, der  

 tilgodeser den i artikel 2, litra a), nævnte forskelligartethed af de ramte  

 områder i regionen.
Artikel 5 Subregionale og fælles handlingsprogrammer 1. I overensstemmelse med konventionens artikel 11 kan de ramte  

 landeparter i Asien efter indbyrdes aftale rådføre sig og samarbejde med  

 andre parter med henblik på udarbejdelse og gennemførelse af subregionale  

 handlingsprogrammer eller efter omstændighederne fælles handlingsprogrammer,  

 der kan supplere og effektivisere gennemførelsen af de nationale  

 handlingsprogrammer.
I begge tilfælde kan de pågældende parter indbyrdes  

 aftale at overdrage subregionale, herunder bilaterale eller nationale,  

 organisationer eller specialiserede institutioner opgaver vedrørende  

 udarbejdelsen, koordineringen og gennemførelsen af programmerne.
Disse  

 organisationer eller institutioner kan også fungere som centre for fremme og  

 koordinering af foranstaltninger i henhold til konventionens artikel 16-18.
 2. Ved udarbejdelsen og gennemførelsen af subregionale eller fælles  

 handlingsprogrammer skal de ramte landeparter i regionen efter  

 omstændighederne bl.a.:
a) i samarbejde med nationale institutioner identificere prioriteter for  

 bekæmpelsen af ørkendannelse og afhjælpning af virkningerne af tørke, der  

 bedre kan realiseres ved sådanne programmer, og relevante aktiviteter, der  

 kan gennemføres effektivt under programmerne b) vurdere relevante regionale, subregionale og nationale institutioners  

 operationelle kapacitet og aktiviteter c) vurdere eksisterende programmer vedrørende ørkendannelse og tørke, der  

 omfatter alle eller nogle af regionens eller subregionens parter, og  

 forholdet mellem disse programmer og de nationale handlingsprogrammer d) i en partnerskabets ånd, for så vidt angår internationalt samarbejde,  

 herunder finansielle og tekniske ressourcer, udforme hensigtsmæssige  

 bilaterale og/eller multilaterale arrangementer til støtte for programmerne.
 3. De subregionale eller fælles handlingsprogrammer kan omfatte aftalte  

 fællesprogrammer for bæredygtig forvaltning af grænseoverskridende  

 naturressourcer i forbindelse med ørkendannelse, prioriteter for koordinering  

 og andre aktiviteter på områderne kapacitetsopbygning, videnskabeligt og  

 teknisk samarbejde, især systemer for tidlig tørkevarsling og  

 informationsudveksling, og midler til styrkelse af de relevante subregionale  

 og andre organisationer eller institutioner.
Artikel 6 Regionale aktiviteter De regionale aktiviteter til supplering af subregionale eller fælles  

 handlingsprogrammer kan bl.a. omfatte foranstaltninger til styrkelse af  

 institutioner og mekanismer for koordinering og samarbejde på nationalt,  

 subregionalt og regionalt plan og til fremme af gennemførelsen af  

 konventionens artikel 16-19. Disse aktiviteter kan ligeledes omfatte:
a) fremme og styrkelse af tekniske samarbejdsnet b) udarbejdelse af fortegnelser over teknologi, viden, knowhow og praksis  

 og traditionel og lokal teknologi og knowhow samt fremme af udbredelsen og  

 anvendelsen heraf c) vurdering af behovene for teknologioverførsel og fremme af tilpasningen  

 og anvendelsen af den pågældende teknologi d) fremme af folkeoplysningsprogrammer og af kapacitetsopbygning på alle  

 niveauer, styrkelse af uddannelse, forskning og udvikling og opbygning af  

 systemer for udvikling af de menneskelige ressourcer.
Artikel 7 Finansielle ressourcer og finansieringsmekanismer 1. I betragtning af vigtigheden af at bekæmpe ørkendannelse og afhjælpe  

 virkningerne af tørke i den asiatiske region fremmer parterne mobiliseringen  

 af betydelige finansielle ressourcer og adgangen til finansieringsmekanismer  

 i overensstemmelse med konventionens artikel 20 og 21.
 2. I overensstemmelse med konventionen og på grundlag af den i artikel 8  

 omhandlede koordineringsmekanisme samt i overensstemmelse med deres nationale  

 udviklingspolitik træffer de ramte landeparter i regionen, hver især eller  

 sammen, foranstaltninger til:
a) at rationalisere og styrke mekanismerne for tilvejebringelse af midler  

 ved offentlige og private investeringer med det sigte at opnå konkrete  

 resultater i indsatsen til bekæmpelse af ørkendannelse og afhjælpning af  

 virkningerne af tørke b) at klarlægge behovet for internationalt samarbejde til støtte for de  

 nationale bestræbelser, særlig i finansiel, teknisk og teknologisk henseende c) at fremme bilaterale og/eller multilaterale finansielle  

 samarbejds-institutioners medvirken med henblik på konventionens  

 gennemførelse.
 3. Parterne strømliner så vidt muligt procedurerne for kanalisering af  

 midler til de ramte landeparter i regionen.
Artikel 8 Samarbejds- og koordineringsmekanismer 1. De ramte landeparter, og på deres vegne de i henhold til artikel 4,  

 stk. 1, litra a), udpegede organer, og andre parter i regionen kan efter  

 omstændighederne oprette en mekanisme med bl.a. følgende formål:
a) udveksling af information, erfaringer, viden og knowhow b) samarbejde og koordinering af foranstaltninger, herunder bilaterale og  

 multilaterale arrangementer, på subregionalt og regionalt plan c) fremme af videnskabeligt, teknisk, teknologisk og finansielt samarbejde  

 i henhold til artikel 5-7 d) klarlæggelse af behovet for eksternt samarbejde e) opfølgning og evaluering af gennemførelsen af handlingsprogrammer.
2. De ramte landeparter, og på deres vegne de i henhold til artikel 4,  

 stk.1, litra a), udpegede organer, og andre parter i regionen kan også efter  

 omstændighederne rådføre sig med hinanden og foretage en koordinering  

 vedrørende de nationale, subregionale og fælles handlingsprogrammer.
De kan  

 efter omstændighederne inddrage andre parter og relevante mellemstatslige og  

 ikkestatslige organisationer i denne proces.
Ved en sådan koordinering  

 tilstræbes det bl.a. at nå til enighed om muligheder for internationalt  

 samarbejde i overensstemmelse med konventionens artikel 20 og 21, styrke det  

 tekniske samarbejde og kanalisere ressourcerne på en sådan måde, at de  

 anvendes effektivt.
 3. De ramte landeparter i regionen afholder jævnligt koordineringsmøder,  

 og Det Faste Sekretariat kan på deres anmodning i henhold til konventionens  

 artikel 23 lette indkaldelsen af sådanne koordineringsmøder ved:
a) at rådgive om tilrettelæggelsen af effektive koordineringsarrangementer  

 på grundlag af erfaringerne fra andre sådanne arrangementer b) at informere de relevante bilaterale og multilaterale organer om  

 koordineringsmøderne og fremme deres aktive deltagelse i dem c) at formidle andre oplysninger, der kan være nyttige i forbindelse med  

 indførelse eller forbedring af koordineringsprocesser.
BILAG III REGIONALT GENNEMFØRELSESBILAG FOR LATINAMERIKA OG CARIBIEN Artikel 1 Formål Formålet med dette bilag er at afstikke generelle retningslinjer for  

 gennemførelsen af konventionen i den latinamerikanske og caribiske region på  

 baggrund af de særlige forhold i denne region.
Artikel 2 Særlige forhold i den latinamerikanske og caribiske region Parterne tager i overensstemmelse med konventionens bestemmelser hensyn  

 til følgende særlige forhold i regionen:
a) der er store sårbare områder, som er alvorligt ramt af ørkendannelse  

 og/eller tørke, og hvor der kan observeres forskellige kendetegn, afhængigt  

 af det enkelte område; denne kumulative og tiltagende proces har negative  

 sociale, kulturelle, økonomiske og miljømæssige følger, der er så meget mere  

 alvorlige, som regionen omfatter nogle af verdens største ressourcer for  

 biologisk mangfoldighed b) der anvendes i de ramte områder ofte metoder, der er uforenelige med en  

 bæredygtig udvikling, hvilket skyldes komplekse samspil mellem fysiske,  

 biologiske, politiske, sociale, kulturelle og økonomiske faktorer, herunder  

 internationale økonomiske faktorer såsom udlandsgæld, forringet bytteforhold  

 og en handelspraksis, der påvirker markederne for landbrugs-, fiskeri- og  

 skovbrugsprodukter c) økosystemernes produktivitet har været stærkt faldende, navnlig på  

 grund af ørkendannelse og tørke, hvilket har medført en nedgang i  

 agerbrugets, husdyrbrugets og skovbrugets udbytter og et tab af biologisk  

 mangfoldighed; socialt set er resultaterne øget fattigdom, vandringer,  

 flytninger og forringelse af livskvaliteten; regionen må derfor sikre, at  

 ørkendannelses- og tørkeproblemerne gribes an på integreret vis, og fremme  

 modeller for en bæredygtig udvikling, der stemmer overens med den  

 miljømæssige, økonomiske og sociale situation i hvert enkelt land.
Artikel 3 Handlingsprogrammer 1. I overensstemmelse med konventionen, særlig dens artikel 9-11, og i  

 overensstemmelse med deres nationale udviklingspolitik udarbejder og  

 gennemfører de ramte landeparter i regionen efter omstændighederne nationale  

 handlingsprogrammer til bekæmpelse af ørkendannelse og afhjælpning af  

 virkningerne af tørke som en integrerende del af deres nationale politik for  

 bæredygtig udvikling.
Subregionale og regionale programmer kan udarbejdes og  

 gennemføres efter regionens behov herfor.
 2. Ved udarbejdelsen af deres nationale handlingsprogrammer tager de ramte  

 landeparter i regionen særligt hensyn til konventionens artikel 10, stk. 2,  

 litra f).
Artikel 4 De nationale handlingsprogrammers indhold Ud fra deres respektive situation kan de ramte landeparter i regionen lade  

 bl.a. følgende temaer indgå i udviklingen af deres nationale strategier for  

 indsatsen til bekæmpelse af ørkendannelse og/eller afhjælpning af  

 virkningerne af tørke i henhold til konventionens artikel 5:
a) styrkelse af kapaciteten, uddannelse og folkeoplysning, teknisk,  

 videnskabeligt og teknologisk samarbejde og finansielle ressourcer og  

 mekanismer b) bekæmpelse af fattigdom og forbedring af livskvaliteten c) fødevaresikkerhed og bæredygtig udvikling og forvaltning af agerbruget,  

 husdyrbruget og skovbruget, herunder tværgående aktiviteter d) bæredygtig forvaltning af naturressourcerne, især rationel forvaltning  

 af afvandingsområder e) bæredygtig forvaltning af naturressourcerne i højlandsområder f) rationel forvaltning og bevarelse af jordressourcerne og effektiv  

 udnyttelse af vandressourcerne g) udarbejdelse og anvendelse af beredskabsplaner til afhjælpning af  

 virkningerne af tørke h) styrkelse og/eller oprettelse af informations-, vurderings-,  

 opfølgnings- og varslingssystemer i områder, hvor der er risiko for  

 ørkendannelse og tørke, under hensyntagen til klimatologiske, meteorologiske,  

 hydrologiske, biologiske, jordbundsmæssige, økonomiske og sociale faktorer i) udvikling, forvaltning og effektiv udnyttelse af forskellige  

 energikilder, herunder fremme af alternative energikilder j) bevarelse og bæredygtig udnyttelse af den biologiske mangfoldighed i  

 overensstemmelse med bestemmelserne i konventionen om biologisk mangfoldighed k) demografiske aspekter i forbindelse med ørkendannelse og tørke l) etablering eller styrkelse af institutionelle og juridiske rammer, der  

 bidrager til gennemførelse af konventionen, og som bl.a. tager sigte på  

 decentralisering af administrative strukturer og funktioner i relation til  

 ørkendannelse og tørke, med deltagelse af de ramte lokalsamfund og samfundet  

 som helhed.
Artikel 5 Teknisk, videnskabeligt og teknologisk samarbejde I overensstemmelse med konventionen, særlig dens artikel 1618, og på  

 grundlag af den koordineringsmekanisme, der er omhandlet i artikel 7,  

 bestræber de ramte landeparter i regionen sig, hver især eller sammen, på:
a) at fremme og styrke tekniske samarbejdsnet og nationale, subregionale  

 og regionale informationssystemer, herunder eventuelt deres integration med  

 verdensomspændende informationskilder b) at udarbejde en fortegnelse over den teknologi og knowhow, der er til  

 rådighed, og fremme dens udbredelse og anvendelse c) at fremme anvendelsen af traditionel teknologi, viden, knowhow og  

 praksis i overensstemmelse med konventionens artikel 18, stk. 2, litra b) d) at klarlægge behovet for teknologioverførsel e) at fremme udviklingen, tilpasningen, indførelsen og overførslen af  

 relevant eksisterende og ny miljøvenlig teknologi.
Artikel 6 Finansielle ressourcer og finansieringsmekanismer I overensstemmelse med konventionen, særlig dens artikel 20 og 21, og på  

 grundlag af den i artikel 7 omhandlede koordineringsmekanisme samt i  

 overensstemmelse med deres nationale udviklingspolitik træffer de ramte  

 landeparter i regionen, hver især eller sammen, foranstaltninger til:
a) at rationalisere og styrke mekanismerne for tilvejebringelse af midler  

 ved offentlige og private investeringer med det sigte at opnå konkrete  

 resultater i indsatsen til bekæmpelse af ørkendannelse og afhjælpning af  

 virkningerne af tørke b) at klarlægge behovet for internationalt samarbejde til støtte for den  

 nationale indsats c) at fremme bilaterale og/eller multilaterale finansielle  

 samarbejds-institutioners medvirken med henblik på konventionens  

 gennemførelse.
Artikel 7 Institutionelle rammer 1. For at sætte dette bilag i værk tager de ramte landeparter i regionen  

 skridt til:
a) at oprette og/eller styrke nationale centre til koordinering af  

 indsatsen for bekæmpelse af ørkendannelse og/eller afhjælpning af  

 virkningerne af tørke b) at oprette en mekanisme til koordinering af de nationale centre med  

 følgende formål:
i) udveksling af information og erfaringer ii) koordinering af aktiviteter på subregionalt og regionalt plan iii) fremme af teknisk, videnskabeligt, teknologisk og finansielt  

 samarbejde iv) klarlæggelse af behovet for eksternt samarbejde v) opfølgning og evaluering af gennemførelsen af handlings-programmer.
 2. De ramte landeparter i regionen afholder jævnligt koordineringsmøder,  

 og Det Faste Sekretariat kan på deres anmodning i henhold til konventionens  

 artikel 23 lette indkaldelsen af sådanne koordineringsmøder ved:
a) at rådgive om tilrettelæggelsen af effektive koordineringsarrangementer  

 på grundlag af erfaringerne fra andre sådanne arrangementer b) at informere de relevante bilaterale og multilaterale organer om  

 koordineringsmøderne og fremme deres aktive deltagelse i dem c) at formidle andre oplysninger, der kan være nyttige i forbindelse med  

 indførelse eller forbedring af koordineringsprocesser.
BILAG IV REGIONALT GENNEMFØRELSESBILAG FOR DEN NORDLIGE MIDDELHAVSREGION Artikel 1 Formål Formålet med dette bilag er at afstikke retningslinjer og arrangementer  

 til sikring af en effektiv gennemførelse af konventionen hos de ramte  

 landeparter i den nordlige Middelhavsregion på baggrund af de særlige forhold  

 i regionen.
Artikel 2 Særlige forhold i den nordlige Middelhavsregion De i artikel 1 nævnte særlige forhold i den nordlige Middelhavsregion  

 omfatter:
a) semi-aride klimaforhold i store områder, årstidsbestemt tørke, meget  

 store nedbørsvariationer og pludselige, voldsomme regnskyl b) ringe jordbund med stor risiko for erosion og dannelse af  

 overfladeskorper c) ujævnt relief med stærke hældninger og meget forskellige landskabstyper d) betydeligt tab af skovdække som følge af hyppige brande e) krisetilstand i det traditionelle landbrug resulterende i, at jorden  

 lægges øde, og at de jordbunds- og vandbevarende strukturer forringes f) ubæredygtig udnyttelse af vandressourcerne, med deraf følgende  

 alvorlige miljøskader, herunder kemisk forurening, forsaltning og udtømning  

 af vandførende lag g) erhvervsaktiviteternes koncentration i kystområderne som resultat af  

 byvækst, industriaktiviteter, turisme og vandingslandbrug.
Artikel 3 Strategisk planlægningsramme for bæredygtig udvikling 1. De nationale handlingsprogrammer skal udgøre en central og integrerende  

 del af den strategiske planlægningsramme for bæredygtig udvikling hos de  

 ramte landeparter i den nordlige Middelhavsregion.
 2. Der iværksættes en deltagelsesbaseret høringsproces, under medvirken af  

 de offentlige myndigheder på de relevante niveauer, lokalsamfundene og  

 ikke-statslige organisationer, med henblik på udformning af en strategi  

 byggende på fleksibel planlægning, som muliggør maksimal lokal deltagelse i  

 henhold til konventionens artikel 10, stk. 2, litra f).
Artikel 4 Forpligtelse til at udarbejde nationale handlingsprogrammer og  

 tidsplan De ramte landeparter i den nordlige Middelhavsregion udarbejder nationale  

 handlingsprogrammer og efter omstændighederne subregionale, regionale eller  

 fælles handlingsprogrammer.
Udarbejdelsen af disse programmer afsluttes, så  

 snart det er praktisk muligt.
Artikel 5 Udarbejdelse og gennemførelse af nationale handlingsprogrammer Ved udarbejdelsen og gennemførelsen af de nationale handlingsprogrammer i  

 henhold til konventionens artikel 9 og 10 skal hver ramt landepart i regionen  

 efter omstændighederne:
a) udpege passende organer til at varetage udarbejdelsen, koordineringen  

 og gennemførelsen af dens program b) inddrage den berørte befolkning, herunder lokalsamfundene, i  

 udarbejdelsen, koordineringen og gennemførelsen af programmet ved en lokalt  

 baseret høringsproces, i samarbejde med lokale myndigheder og relevante  

 ikke-statslige organisationer c) undersøge miljøets tilstand i de ramte områder for at vurdere  

 ørkendannelsens årsager og følger og fastlægge prioriterede indsats-områder d) med de berørte befolkningers medvirken vurdere tidligere og  

 igang-værende programmer med henblik på formulering af en strategi og  

 fastlæggelse af aktiviteter i handlingsprogrammet e) udarbejde tekniske og finansielle programmer på grundlag af de  

 oplysninger, der fremkommer ved de under litra a)-d) omhandlede aktiviteter f) udvikle og anvende procedurer og kriterier til overvågning og  

 evaluering af gennemførelsen af programmet.
Artikel 6 De nationale handlingsprogrammers indhold De ramte landeparter i regionen kan i deres nationale handlingsprogrammer  

 medtage foranstaltninger vedrørende:
a) lovgivningsmæssige, institutionelle og administrative områder b) arealanvendelsesmønstre, forvaltning af vandressourcer,  

 jordbunds-bevarelse, skovbrug, landbrugsaktiviteter og forvaltning af  

 græsgange og overdrev c) forvaltning og bevarelse af dyre- og plantelivet og andre former for  

 biologisk mangfoldighed d) beskyttelse mod skovbrande e) fremme af alternative leveveje f) forskning, uddannelse og folkeoplysning.
Artikel 7 Subregionale, regionale og fælles handlingsprogrammer 1. De ramte landeparter i regionen kan i overensstemmelse med  

 konventionens artikel 11 udarbejde og gennemføre subregionale og/eller  

 regionale handlingsprogrammer i det øjemed at supplere og effektivisere de  

 nationale handlings-programmer.
To eller flere ramte landeparter i regionen  

 kan tilsvarende aftale at udarbejde et fælles handlingsprogram.
2. Bestemmelserne i artikel 5 og 6 gælder med de nødvendige ændringer for  

 udarbejdelsen og gennemførelsen af subregionale, regionale og fælles  

 handlings-programmer.
Disse programmer kan desuden omfatte forsknings- og  

 udviklingsaktiviteter vedrørende udvalgte økosystemer i de ramte områder.
 3. Ved udarbejdelsen og gennemførelsen af subregionale, regionale og  

 fælles handlingsprogrammer træffer de ramte landeparter i regionen efter  

 omstændighederne foranstaltninger til:
a) i samarbejde med nationale institutioner at identificere nationale mål  

 vedrørende ørkendannelse, der bedre kan realiseres ved sådanne programmer, og  

 relevante aktiviteter, der kan gennemføres effektivt under programmerne b) at vurdere relevante regionale, subregionale og nationale  

 institutioners operationelle kapacitet og aktiviteter c) at vurdere eksisterende programmer vedrørende ørkendannelse, som  

 gennemføres af parterne i regionen, og forholdet mellem disse programmer og  

 de nationale handlingsprogrammer.
Artikel 8 Koordinering af subregionale, regionale og fælles handlingsprogrammer De ramte landeparter, der udarbejder et subregionalt, regionalt eller  

 fælles handlingsprogram, kan oprette en koordineringskomite sammensat af  

 repræsentanter for hver af de pågældende ramte landeparter, med det formål at  

 vurdere fremskridtene i bekæmpelsen af ørkendannelse, harmonisere nationale  

 handlingsprogrammer, afgive henstillinger i de forskellige faser af  

 udarbejdelsen og gennemførelsen af de subregionale, regionale eller fælles  

 handlingsprogrammer og fungere som center for fremme og koordinering af  

 teknisk samarbejde i henhold til konventionens artikel 16-19.
Artikel 9 Ikke-berettigelse til finansiel bistand Ved gennemførelsen af nationale, subregionale, regionale og fælles  

 handlingsprogrammer er de ramte industrilandsparter i regionen ikke  

 berettigede til finansiel bistand i henhold til denne konvention.
Artikel 10 Koordinering med andre subregioner og regioner De subregionale, regionale og fælles handlingsprogrammer i den nordlige  

 Middelhavsregion kan udarbejdes og gennemføres i samarbejde med programmerne  

 i andre subregioner eller regioner, særlig programmerne i den nordafrikanske  

 subregion.
Bemærkninger til forslaget 1. Indledning Baggrunden for konventionen er bekymring over den jordbundsforringelse  

 (populært kaldet ørkendannelse), der finder sted i områder med tørt klima som  

 følge af forskellige faktorer, herunder klimaændringer og menneskelige  

 aktiviteter.
Problemet er ikke nyt, men den hidtidige indsats, herunder FN's  

 handlingsplan for bekæmpelse af ørkendannelse fra 1977, har ikke givet  

 overbevisende resultater.
Pres fra de afrikanske landes side under De  

 Forenede Nationers Konference for Miljø og Udvikling i juni 1992 i Rio de  

 Janeiro førte til, at konferencen besluttede, at der skulle udarbejdes en  

 konvention om bekæmpelse af ørkendannelse.
Beslutningen skal også ses i  

 sammenhæng med de på Rio-konferencen underskrevne konventioner om  

 klimaændringer og biologisk mangfoldighed, som begge nu er trådt i kraft.  

 Beslutningen er indarbejdet i det på Rio-konferencen vedtagne  

 handlingsprogram Agenda 21, i afsnit 12.40 i kapitlet om forvaltning af  

 sårbare økosystemer: Bekæmpelse af ørkendannelse og tørke.
Konventionen færdigforhandledes i juni 1994, og blev undertegnet af 85  

 lande samt EU ved en særlig undertegnelsesceremoni i oktober 1994 i Paris.  

 Ved udgangen af september 1995 har 107 lande undertegnet, og otte lande  

 (Ecuador, Egypten, Finland, Holland, De Kap Verdiske Øer, Lesotho, Mexico og  

 Senegal) har ratificeret eller på anden vis tiltrådt konventionen.
Det  

 forventes, at en lang række andre lande vil ratificere inden for kortere tid.
2. Forhandlingsforløbet Forhandlingerne blev påbegyndt i juni 1993, og der afholdtes i alt fem  

 møder i den mellemstatslige forhandlingskomite, der blev nedsat med den  

 opgave at udarbejde et udkast til konvention.
Forhandlingerne prægedes af bred deltagelse af udviklingslandene, hvoraf  

 et stort antal også ud over de egentlige ørkenlande er stærkt påvirket af  

 forarmning af jorden, og de vestlige industrilande, som er de væsentligste  

 bistandsydende lande.
Inden for gruppen af udviklingslande var der  

 interessemodsætninger mellem de afrikanske lande, som fandt at de i henhold  

 til Rio-beslutningen burde gives prioritet, og de asiatiske og  

 latinamerikanske lande, som lagde vægt på at fastholde konventionens globale  

 karakter.
Endvidere ønskede de nye centralasiatiske lande og de nordlige  

 middelhavslande at få deres ørkendannelsesproblemer anerkendt i konventionen.
Hovedtemaer i forhandlingerne var afgrænsningen af ørkendannelsens årsager  

 og virkninger samt konventionens målsætning og virkemidler.
Det viste sig  

 relativt let at komme til enighed om konventionens faglige indhold, medens  

 det var langt vanskeligere at enes om de institutionelle og finansielle  

 bestemmelser.
En diskussion af ørkendannelsens lokale og globale årsager mundede ud i,  

 at konventionen helt overvejende fokuserer på de lokale socioøkonomiske  

 forhold.
Globale faktorer såsom vilkårene for udviklingslandene i den  

 internationale økonomi henvises til drøftelse i de relevante internationale  

 fora.
Konventionens primære formål er bekæmpelse af ørkendannelse og mildning  

 af virkningerne af tørke i snæver forstand, men med det overordnede sigte at  

 skabe bæredygtig udvikling og bedre levevilkår i de ramte områder.
 Konventionens centrale virkemiddel er nationale, subregionale og regionale  

 handlingsprogrammer med særlig vægt på forebyggende tiltag og  

 lokalsamfundenes medvirken i planlægning og gennemførelse.
 De afsluttende forhandlinger drejede sig overvejende om bestemmelserne  

 vedr. tilvejebringelsen af finansielle ressourcer, herunder omfanget af  

 giverlandenes finansielle forpligtelser og hvilke finansielle mekanismer, der  

 skal anvendes.
Medens udviklingslandene ønskede »nye og yderligere« finansielle  

 ressourcer, argumenterede hovedparten af giverlandene for behovet for bedre  

 anvendelse af de eksisterende midler under henvisning til den betydelige  

 bistand, der allerede ydes.
Resultatet blev formuleringer, hvorved  

 giverlandene forpligter sig til at bidrage med »betydelige finansielle  

 ressourcer«.
For så vidt angår de finansielle mekanismer, ønskede udviklingslandene en  

 ny global fond til bekæmpelse af ørkenspredning, medens giverlandene modsatte  

 sig etablering af nye finansielle institutioner.
Resultatet blev etablering  

 af en Global Mekanisme, som skal huses i en eksisterende organisation, og som  

 skal fremme mobilisering og kanalisering af væsentlige finansielle  

 ressourcer.
Sammenfattende vurderes forhandlingsresultatet som tilfredsstillende og  

 som et godt grundlag for såvel en styrkelse af de ramte landes egen indsats  

 som en bedre samordning af den internationale bistand.
Som for vedtagelserne  

 i forbindelse med Rio-konferencen skal vedtagelsen af denne konvention i høj  

 grad ses som starten på en proces.
I forbindelse med afslutningen af  

 konventionsforhandlingerne blev der således vedtaget en resolution om  

 hastende foranstaltninger i Afrika, som fastlægger en række tiltag til  

 opfølgning af konventionen i Afrika, som landene skal samarbejde om at sætte  

 i værk i perioden, indtil konventionen træder i kraft.
3. Konventionen og dens indhold Konventionen indeholder 40 artikler og 4 bilag.
Artikel 1 Definitioner En række definitioner fastlægger konventionens begrebsanvendelse.
Herunder  

 afgrænses centrale begreber som ørkendannelse, tørke, forringelse af jord,  

 samt ramte områder og lande.
Artikel 2 Formål Konventionens formål er at bekæmpe ørkendannelse og afhjælpe virkningerne  

 af tørke med det sigte at bidrage til bæredygtig udvikling i ramte områder.  

 Hertil kræves langsigtede, integrerede strategier.
Artikel 3 Principper Fire ledende principper opstilles: betydningen af befolkningens og  

 lokalsamfundenes deltagelse i udformning og gennemførelse af programmer under  

 konventionen; nødvendigheden af at forbedre samarbejde og koordinering på  

 subregionalt, regionalt og internationalt niveau; nødvendigheden af at fremme  

 samarbejdet mellem offentlige myndigheder, lokalsamfundene, de ikke-statslige  

 organisationer og jordbesidderne; behovet for særlig hensyntagen til de  

 mindst udviklede konventionsparter.
Artikel 4 Almindelige forpligtelser Artiklen udtrykker parternes forpligtelser til blandt andet at arbejde for  

 en integreret tilgang til de fysiske, biologiske og socioøkonomiske aspekter  

 af ørkendannelse og tørke; til at fremme et gunstigt internationalt økonomisk  

 klima for de ramte lande; til at inkludere strategier til  

 fattigdomsbekæmpelse; til at fastlægge hensigtsmæssige institutionelle  

 mekanismer men at undgå overlapning; til at fremme anvendelsen af bestående  

 finansielle mekanismer, der mobiliserer og kanaliserer betydelige finansielle  

 ressourcer til de ramte parter.
Artiklen bekræfter, at de ramte  

 konventionsparter er berettigede til bistand i forbindelse med gennemførelsen  

 af konventionen.
Artikel 5 De ramte landeparters forpligtelser Artiklen pålægger ramte konventionsparter at give bekæmpelse af  

 ørkendannelse og afhjælpning af tørkefølger en behørig prioritet i nationale  

 planer, programmer og budgetter.
Der skal fokuseres på de underliggende  

 årsager til ørkendannelse, herunder særligt de socioøkonomiske faktorer.
Artikel 6 Industrilandsparternes forpligtelser I-landsparterne forpligtes til at støtte de ramte parters indsats under  

 konventionen, særligt i Afrika og de mindst udviklede lande.
Betydelige  

 finansielle midler og anden støtte skal stilles til rådighed som hjælp til  

 landenes egne langsigtede planer og strategier.
Mobilisering af ny og  

 supplerende finansiering fremmes, herunder fra Den Globale Miljøfacilitet  

 (GEF) samt fra den private sektor og andre ikke-statslige kilder.
Adgang til  

 hensigtsmæssig teknologi og viden skal lettes for især de ramte  

 udviklingslande.
Artikel 7 Prioritering af Afrika Ramte afrikanske lande gives prioritet ved gennemførelsen af konventionen.
Artikel 8 Forholdet til andre konventioner Aktiviteter under denne konvention søges koordineret med aktiviteter under  

 andre relevante internationale aftaler, særligt FN's rammekonvention om  

 klimaændringer og konventionen om biologisk mangfoldighed, for at give størst  

 mulig nytte af hver aftale og undgå overlapning.
Konventionen berører ikke  

 parternes rettigheder og forpligtelser under andre internationale aftaler  

 indgået inden konventionens ikrafttræden.
Artikel 9-15 Handlingsprogrammer Artiklerne giver en rammebeskrivelse af formål, proces og indhold for de  

 handlingsprogrammer, der skal udgøre konventionens vigtigste virkemiddel.
De nationale handlingsprogrammer (Artikel 10) vil være grundlæggende i  

 denne sammenhæng.
Deres formål er at identificere de faktorer, der bidrager  

 til ørkendannelse, og de konkrete foranstaltninger, der er nødvendige for at  

 bekæmpe denne.
Handlingsprogrammerne skal så vidt muligt bygge på  

 eksisterende planer og programmer.
De skal have fokus på folkelig deltagelse;  

 på en specificering af myndigheders, lokalsamfunds og jordbrugeres respektive  

 roller; på identificering af ressourcebehov og ressourcetilvejebringelse og  

 på forbindelsen til øvrige nationale bestræbelser i formulering af politikker  

 for bæredygtig udvikling.
Artiklerne anviser endvidere, hvorledes de nationale handlingsprogrammer  

 skal suppleres og gensidigt støtte hinanden ved udarbejdelse af subregionale  

 og regionale handlingsprogrammer.
Internationale samarbejdsmekanismer,  

 herunder institutionelle, videnskabelige og finansielle mekanismer, skal  

 fremme udarbejdelsen og gennemførelsen af handlingsprogrammerne.
Artikel 16-18 Videnskabeligt og teknisk samarbejde Indsamling, analyse og udveksling af information om ørkendannelse og  

 virkningerne af tørke skal integreres og koordineres.
Dette sker blandt andet  

 gennem det globale net af institutioner og ved systematisk observation og  

 inddragelse på alle niveauer (Artikel 16). Parterne forpligter sig til at  

 fremme teknisk og videnskabeligt samarbejde i form af støtte til  

 forskningsaktiviteter vedrørende både naturgivne og menneskelige årsager til  

 ørkendannelse, herunder forholdet mellem fattigdom, migration og  

 ørkendannelse.
Traditionel og lokal viden og praksis beskyttes, integreres og  

 styrkes genem forskningen.
National, subregional og regional tværfaglig  

 forskningskompetence styrkes, særligt i Afrika.
Konventionens Partskonference  

 skal jævnligt vurdere forskningsprioriteterne efter råd fra Komiteen for  

 Videnskab og Teknologi, jfr.
Artikel 22 og 24 (Artikel 17). Formuleringerne  

 vedrørende overførsel, erhvervelse, tilpasning og udvikling af teknologi  

 lægger blandt andet vægt på syd-syd samarbejde samt på fremme af relevant  

 traditionel og lokal teknologi og praksis.
Parterne bestræber sig endvidere  

 på, under hensyntagen til nødvendig beskyttelse af den intellektuelle  

 ejendomsret, at lette udviklingslandes adgang til den mest velegnede  

 teknologi (Artikel 18).
Artikel 19 Kapacitetsopbygning, uddannelse og folkeoplysning Artiklen fastslår betydningen af institutionsopbygning, uddannelse og  

 udvikling af relevant lokal og national kapacitet blandt andet for at styrke  

 evnen til at udvikle alternative leveveje; til at udvikle og bruge andre  

 energikilder end træ; til at indsamle, analysere og sprede information om  

 klimatiske forhold og fødevareproduktion; til strategisk planlægning og  

 ledelse i eksisterende institutioner.
Artiklen forpligter parterne til at  

 iværksætte og støtte folkeoplysningsprogrammer for at skabe øget bevidsthed  

 om årsager til og virkninger af ørkendannelse og tørke.
Partsmødet gives  

 mandat til at vedtage oprettelse eller styrkelse af netværk af regionale  

 uddannelses- og træningscentre.
Artikel 20 Finansielle ressourcer Industrilandsparter til konventionen forpligter sig til at mobilisere  

 betydelige finansielle ressourcer, herunder gavebistand og lån på særlige  

 vilkår, til støtte for programmer under konventionen.
Der skal ske fremme af  

 mobiliseringen af tilstrækkelige, rettidige og forudsigelige finansielle  

 ressourcer, herunder nye og supplerende midler fra Den Globale Miljøfacilitet  

 (GEF). Endvidere skal nye metoder og incitamenter undersøges til mobilisering  

 og kanalisering af ressourcer, herunder igennem den private sektor.
Dette  

 tager specielt sigte på gældskonverteringer, der letter gældsbyrden for ramte  

 lande, særligt i Afrika.
Parterne bestræber sig på fuldt ud at udnytte og forbedre  

 finansieringskilder og -mekanismer på alle niveauer ved brug af konsortier,  

 fælles programmer og parallelfinansiering, herunder ved medvirken af den  

 private sektor.
Forvaltningen af de ressourcer, der allerede er afsat til  

 bekæmpelse af ørkendannelse, skal rationaliseres og styrkes.
Artikel 21 Finansieringsmekanismer Partskonferencen skal fremme adgangen til finansieringsmekanismer og skal  

 tilskynde til, at der stilles flest mulige midler til rådighed til  

 gennemførelse af konventionen, samt formidle information til interesserede  

 parter om finansieringskilder og modeller.
Endvidere skal Partskonferencen  

 fremme oprettelsen af fleksible nationale mekanismer, såsom fonde, til  

 bekæmpelse af ørkendannelse.
Mekanismer med deltagelse af ikke-statslige  

 organisationer fremhæves med henblik på kanalisering af ressourcer hurtigt og  

 effektivt også til det lokale plan.
Der oprettes en Global Mekanisme under Partsmødets myndighed, som skal  

 bidrage til at mobilisere og kanalisere betydelige finansielle ressourcer  

 samt teknologi til de ramte udviklingslandsparter.
Partskonferencen skal  

 under sin første ordinære samling identificere en organisation, der skal huse  

 Den Globale Mekanisme, og under samlingen indgå aftale med  

 værtsorganisationen om driften af mekanismen.
Artikel 22-25 Institutioner Artiklerne fastsætter rammerne for konventionens institutioner.  

 Partskonferencen, der er konventionens øverste organ, holder sin første  

 samling senest et år efter konventionens ikrafttrædelse (Artikel 22).  

 Konventionens Faste Sekretariat udpeges ved første Partskonference (Artikel  

 23). Komiteen for Videnskab og Teknologi (Artikel 24) skal mødes i  

 forbindelse med Partskonferencens samlinger og bistå denne med information og  

 rådgivning.
Komiteen skal træffe foranstaltninger til en kortlæggelse og  

 vurdering af relevante eksisterende netværk, institutioner, agenturer og  

 organer, der ønsker at indgå i et netværk til støtte for konventionens  

 gennemførelse (Artikel 25).
Artikel 26-32 Procedurer Artiklerne fastlægger overordnede procedurer under konventionen, herunder  

 vedrørende rapporteringsform (Artikel 26), bilæggelse af tvister (Artikel 28)  

 og ændringer i konventionen.
Konventionsændringer søges opnået ved konsensus  

 men kan gennemføres med to tredjedele af afgivne stemmer (Artikel 30).  

 Endvidere bekræftes konventionens bilag som integrerede dele af konventionen,  

 og procedurer for vedtagelse og ændring af bilag fastlægges (Artikel 29 og  

 31). Disse bilagsbestemmelser vedrører først og fremmest bilag til regional  

 gennemførelse af konventionen.
Endelig fastlægges bestemmelser for stemmeret  

 (Artikel 32).
Artikel 33-40 Afsluttende bestemmelser Artiklerne indeholder blandt andet en række bestemmelser om undertegnelse  

 (Artikel 33), ratifikation, accept, godkendelse og tiltrædelse (Artikel 34),  

 interimsordninger (Artikel 35) og ikrafttræden (Artikel 36). Ikrafttræden  

 finder sted 90 dage efter deponering af det 50. ratifikationsinstrument eller  

 lignende instrument.
Der kan ikke tages forbehold over for konventionen  

 (Artikel 37).
Bilagene De fire regionale gennemførelsesbilag gælder for henholdsvis Afrika,  

 Asien, Latinamerika og Caribien samt for den nordlige Middelhavsregion.
Bilag  

 I for Afrika er det mest uddybende og målrettede af bilagene.
Bilagene omtaler ørkendannelsesproblemets særlige karakter i den enkelte  

 region.
De uddyber konventionens bestemmelser vedrørende handlingsprogrammer  

 og angiver nærmere procedurer for dialog og koordinering på subregionalt og  

 regionalt niveau.
Bilagene indeholder ingen forpligtelser for parterne uden  

 for de omhandlede regioner ud over forpligtelser, som allerede fremgår af  

 konventionen.
4. Danmarks opfyldelse af konventionen Opfyldelsen af konventionen i Danmark medfører ikke lovændringer.
Der er ikke i forbindelse med konventionsforhandlingerne taget stilling  

 til størrelsen af nødvendige finansielle ressourcer til konventionens  

 gennemførelse.
Fra dansk side vil bidrag imidlertid kunne ydes inden for  

 rammerne af de årlige bevillinger til internationalt udviklings- og  

 miljøsamarbejde.
 Danske bidrag vil kræve bevillingsmæssig hjemmel i de årlige finanslove og  

 derudover Finansudvalgets tilslutning til større enkeltbevillinger i henhold  

 til gældende bestemmelser, uanset at bevillingerne ikke medfører merudgifter  

 i forhold til de beløb, som allerede er bevilget på finansloven, eller som er  

 opført på de efterfølgende års budgetoverslag.
5. Forholdet til EU EU-Kommissionen underskrev konventionen på EU's vegne ved  

 undertegnelsesceremoni den 14. oktober 1994 i Paris.
 Konventionen indeholder i artikel 34 mulighed for, at EU kan ratificere.  

 EU's ratifikation forventes ikke af finde sted, før medlemslandene har  

 ratificeret.
6. Ratifikationsforbehold I henhold til konventionens artikel 37 kan der ikke tages forbehold over  

 for denne.
Såfremt Danmark ratificerer, gælder ratifikationen derfor hele  

 riget.
7. Færøerne og Grønland Der findes ingen områder i hverken Danmark eller Grønland og Færøerne,  

 hvor konventionen finder anvendelse, dels fordi nedbørsmængden er for stor,  

 dels fordi polar- og subpolarområder ikke er dækket af konventionen.
