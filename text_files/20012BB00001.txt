Betænkning afgivet af Udvalget til  

 Prøvelse af Valgene den 5. december 2001 Betænkning og indstilling om folketingsvalget den 20. november 2001 Indhold I.
Indledning 1.	Udskrivelse af valg 2.	Folketingets sammentræden.
Det foreløbige Udvalg  

 til Prøvelse af Valgene II.
Valget i Danmark 3.	Lovgrundlaget og udvalgets materiale 4.	Prøvelsen vedrørende valghandlingen, Indenrigs- og  

 Sundhedsministeriets beregninger og kandidaterne 5.	Valghandlingen A.
Indenrigs- og Sundhedsministeriets redegørelse  

 vedrørende valgbøgerne 1)	Stemmesedlerne 2)	Valgbøgerne 3)	Fejl og mangler ved valgbøgernes førelse 4)	Lodtrækning 5)	De valgbøgerne tilførte bemærkninger 6)	Kandidatfortegnelserne 7)	Ugyldige stemmer 8)	Brevstemmer, der ikke er taget i betragtning b.
Valgklager m.m.
1)	Ole Bernt Henriksen, Århus 2)	Jens Work Kristensen, København 3)	Helle Degnbol, København Ø, m.fl.
4)	Jørgen Larsen, Ishøj 5)	Hans Albrecthsen, Taastrup 6)	Hanne Jørgensen, Vemmelev 7)	Hovedstadens Radikale Venstre 8)	Maria Ibsen, København N 9)	Else Christensen, Skagen 10)	Lars Bang, Frederiksberg 11)	Helga Mark, København S 12)	Kurt Steffens, Nykøbing F 13)	Lars Nørgaard, København K 14)	Tom Bisgaard Rasmussen, Asaa 15)	Jette Daél, København S 16)	Gyda Kongsted, København V 17)	Annette Hansen, Århus N 18)	Kim Marcussen, Nyborg 6.	Indenrigs- og Sundhedsministeriets beregninger og  

 opgørelser 7.	De valgte kandidater III.
Valget i Grønland 8.	Foreløbig opgørelse 9.	Samlede stemmetal 10.	Partiernes stemmetal 11.	De valgte kandidaters stemmetal 12.	Godkendelse på det foreløbige grundlag 13.	Senere afgørelse om opretholdelse af  

 godkendelsen IV.
Valget på Færøerne 14.	Valgbogen m.v.
15.	Antal kandidatlister og samlet antal stemmer 16.	Stemmetal for kandidatlisterne og for de valgte kandidater 17.	Valgklager på Færøerne 18.	Udvalgets bemærkninger V.
Udvalgets konklusion 19.	Udvalgets indstillinger I.
Indledning 1. Udskrivelse af valg Valg til Folketinget blev udskrevet ved kongeligt  

 åbent brev af 31. oktober 2001 til afholdelse tirsdag den 20.  

 november 2001, idet det dog, for så vidt angår valget på  

 Færøerne og i Grønland, blev overladt til henholdsvis  

 Rigsombudsmanden på Færøerne og Rigsombudsmanden i  

 Grønland at bestemme dagen for valgets afholdelse.
 Den 20. november 2001 blev imidlertid også fastsat  

 som valgdag for Færøerne og Grønland, således at  

 denne dag blev fælles valgdag for hele riget.
2. Folketingets sammentræden.
Det foreløbige Udvalg til  

 Prøvelse af Valgene I henhold til grundlovens § 35 trådte det nyvalgte  

 Folketing sammen tirsdag den 4. december 2001, og Tinget nedsatte, som det er  

 foreskrevet i forretningsordenens § 1, stk. 2, et foreløbigt  

 udvalg på 21 medlemmer til prøvelse af valgene med Erik  

 Larsen (V) som formand og Karen J.
Klint (S) som næstformand.
 Udvalget har derefter i 2 møder gennemgået  

 det modtagne materiale vedrørende valgene og har herunder stillet 1  

 spørgsmål til indenrigs- og sundhedsministeren til skriftlig  

 besvarelse.
II.
Valget i Danmark 3. Lovgrundlaget og udvalgets materiale Valget er foretaget efter reglerne i lov om valg til  

 Folketinget, jf. lovbekendtgørelse nr. 261 af 18. april 2001.
 Udvalget har vedrørende valget i Danmark af de 175  

 mandater modtaget følgende materiale, som indenrigs- og  

 sundhedsministeren i henhold til valglovens § 86 har fremsendt.
 1) De fra opstillingskredsenes valgbestyrelser modtagne  

 kopier af valgbøgerne, jf. lovens § 74, stk. 3.
 2) De i overensstemmelse med lovens §§ 76-79 foretagne  

 beregninger af kreds- og tillægsmandaternes fordeling.
 3) Den i overensstemmelse med lovens § 76 og §§ 80-82  

 foretagne opgørelse af, hvilke kandidater der har opnået valg.  

 Opgørelsen blev fremsendt i form af tabeller, der for hver stor- og  

 amtskreds og herunder for hvert parti henholdsvis kandidater uden for  

 partierne angiver de enkelte kandidaters stemmetal (personlige stemmer og  

 tillagte partistemmer) samt de valgte kandidater for de partier, der har  

 opnået mandater.
 4) Den i lovens §§ 84 og 85 beskrevne liste over  

 stedfortrædere.
4. Prøvelsen vedrørende valghandlingen, Indenrigs- og  

 Sundhedsministeriets beregninger og kandidaterne Endvidere er fremsendt en redegørelse indeholdende  

 de bemærkninger og korrektioner, som den foretagne gennemgang af  

 stemmesedlerne og valgbøgerne har givet ministeriet anledning til.
 Den 4. december 2001 har indenrigs- og sundhedsministeren  

 endvidere fremsendt en række klager og henvendelser vedrørende  

 valget. (Heraf 2 klager om valget på Færøerne).
5. Valghandlingen Først behandles spørgsmålet om selve  

 valghandlingen og forskellige problemer i forbindelse hermed.
A.
Indenrigs- og Sundhedsministeriets redegørelse  

 vedrørende valgbøgerne Udvalget har som sædvanlig nøje  

 gennemgået Indenrigs- og Sundhedsministeriets redegørelse  

 indeholdende de bemærkninger, som den foretagne gennemgang af  

 valgbøgerne har givet ministeriet anledning til.
1) Stemmesedlerne De nærmere regler om stemmesedlernes indhold  

 og udformning er i henhold til folketingsvalglovens § 43, stk. 4, fastsat i  

 Indenrigsministeriets bekendtgørelse nr. 742 af 1. december 1989 om  

 stemmesedler til brug ved folketingsvalg, som ændret ved  

 bekendtgørelse nr. 307 af 3. maj 2001 og bekendtgørelse nr. 955  

 af 1. november 2001. Reglerne om stemmesedlerne er således  

 ændrede i forhold til de regler, der fandt anvendelse ved  

 folketingsvalget i 1998. Ved ændringsbekendtgørelsen i maj 2001  

 er det fastsat, at der på selve stemmesedlen og ikke blot ved opslag i  

 stemmerummet gives vælgeren vejledning om, hvordan stemmeafgivningen  

 foretages.
Ved ændringsbekendtgørelsen i november 2001 er det  

 fastsat, at såfremt folketingsvalg afholdes samme dag som kommunale  

 valg eller valg af repræsentanter til Europa-Parlamentet, skal  

 stemmesedlen være lys blå.
Såfremt folketingsvalg ikke  

 afholdes samme dag som et af de nævnte valg, skal stemmesedlerne som  

 hidtil fremstilles af materiale, der er hvidt.
Kandidaternes navne skal som hovedregel opføres i  

 én kolonne.
I tilfælde, hvor der til valget er opstillet et  

 så stort antal kandidater, at stemmesedlen vil blive  

 uforholdsmæssig lang, såfremt kandidaterne anføres i  

 én kolonne, kan valgbestyrelsen beslutte, at kandidaternes navne inden  

 for hvert partifelt skal opføres i to eller flere kolonner.
Den ene af de to valgbestyrelser, der ved valget i 1998  

 fremstillede stemmesedler med kandidaternes navne i to kolonner, har  

 også gjort det ved dette valg.
Det drejer sig om valgbestyrelsen for  

 Århus Amtskreds 5. kreds, Mariager.
Alle andre valgbestyrelser har i  

 overensstemmelse med hovedreglen fremstillet stemmesedler med kandidaternes  

 navne i én kolonne.
Det gælder således også for  

 valgbestyrelsen for Fyns Amtskreds 9. kreds, Faaborg, der ved valget i 1998  

 fremstillede stemmesedlerne med kandidaternes navne i to kolonner.
 Stemmesedlerne i de forskellige opstillingskredse har i  

 øvrigt en ensartet udformning (når bortses fra den  

 opstillingskreds, der har anvendt 2-spaltede stemmesedler).
Vedrørende stemmesedlerne bemærker Indenrigs-  

 og Sundhedsministeriet i øvrigt, at feltet uden for partierne i 2  

 opstillingskredse er forsynet med overskriften »Kandidater uden for  

 partierne« i stedet for »Uden for partierne« som fastsat i § 7, stk. 1, i  

 ovennævnte bekendtgørelse om stemmesedler til brug ved  

 folketingsvalg.
I 1998 var der 9 valgbestyrelser, der fejlagtigt havde  

 anvendt overskriften »Kandidater uden for partierne« i stedet for »Uden for  

 partierne«.
I alle 5 opstillingskredse i Søndre Storkreds er  

 navnene på 2 af 3 kandidater for V.
Venstre, Danmarks Liberale Parti,  

 der ikke er nomineret i den pågældende opstillingskreds,  

 anført med almindelige typer.
Navnene skulle have været  

 anført med halvfede typer, da alle kandidater er opstillet i alle 5  

 kredse, jf. § 6, stk. 2, i bekendtgørelse om stemmesedler til brug ved  

 folketingsvalg.
I Roskilde Amtskreds 3. kreds, Lejre, er navnene på  

 2 kandidater for O.
Dansk Folkeparti anført med almindelige typer.  

 Navnene skulle have været anført med halvfede typer, da alle  

 kandidater er opstillet i alle 3 opstillingskredse i amtskredsen, jf. § 6,  

 stk. 2, i bekendtgørelse om stemmesedler til brug ved  

 folketingsvalg.
I Sønderjyllands Amtskreds 4. kreds, Augustenborg,  

 er navnene på alle 6 kandidater for Ø.
Enhedslisten   De  

 Rød-Grønne anført med halvfede typer, uanset at kun en  

 af kandidaterne er opstillet i kredsen, hvorfor de øvrige kandidaters  

 navne skulle have været anført med almindelige typer, jf. § 6,  

 stk. 3, i bekendtgørelse om stemmesedler til brug ved folketingsvalg.  

 På stemmesedlerne for denne opstillingskreds er endvidere navnet  

 på en kandidat for Z.
Fremskridtspartiet stavet forkert (Margit  

 Pedersen i stedet for Margit Petersen).
I Storstrøms Amtskreds 5. kreds, Maribo, er navnet  

 på en kandidat for Q.
Kristeligt Folkeparti stavet forkert (Henning  

Bjerner i stedet for Henning Brejner).
Ifølge § 5 i bekendtgørelse om stemmesedler  

 til brug ved folketingsvalg skal der til højre for partinavnet  

 være rigelig plads til at sætte kryds.
Ved dette valg har dette  

 krav til stemmesedlernes udformning ikke været opfyldt for  

 stemmesedlerne i Storstrøms Amtskreds 1. kreds, Præstø,  

 hvor der overhovedet ikke var nogen plads til højre for partinavnet  

 Enhedslisten   De Rød-Grønne til at sætte kryds.
Derimod  

 var der rigelig plads til højre for partinavnet Venstre, Danmarks  

 Liberale Parti, idet dette navn var fordelt på 2 linjer   og med  

 større afstand mellem stregerne, der er anbragt over og under  

 partibogstavet og partinavnet, end den tilsvarende afstand for de  

 øvrige partier.
Bekendtgørelsen om stemmesedler til brug ved  

 folketingsvalg indeholder ingen bestemmelser, der direkte angiver, at  

 afstanden mellem de streger, der er anbragt over og under partiernes  

 bogstavbetegnelse og navn, skal være den samme for alle partier.
Det er  

 dog forudsat, at denne afstand skal være den samme for alle partier for  

 at sikre partierne en ligelig repræsentation over for vælgerne.  

 For stemmesedlerne for Sønderjyllands Amtskreds 3. kreds,  

 Sønderborg, gælder derimod, at pladsen til højre for  

 partinavnet Venstre, Danmarks Liberale Parti næppe kan anses for  

 rigelig, da den kun er på 5 mm.
I Storstrøms Amtskreds 3. kreds, Vordingborg, er  

 problemet med tilstrækkelig plads til højre for de 2 lange  

 partinavne   Venstre, Danmarks Liberale Parti og Enhedslisten   De  

 Rød-Grønne løst på den måde, at 2. led i  

 partinavnet er trykt med mindre typer end det første led i  

 partinavnet, som er trykt med samme typer som de øvrige partinavne.  

 Bekendtgørelsen om stemmesedler til brug ved folketingsvalg indeholder  

 ingen bestemmelser, der direkte fastsætter, at partinavne skal trykkes  

 med samme typer af samme størrelse.
Det er dog forudsat i  

 bekendtgørelsen, at navnene på de enkelte partier fuldt ud skal  

 trykkes med samme typer.
Endelig er der på stemmesedlerne for 6  

 opstillingskredse i stedet for teksten »Sæt x til højre for et  

 partinavn eller et kandidatnavn.
Sæt kun et x på stemmesedlen«  

 anført »Sæt x til højre for en listebetegnelse (et  

 partinavn) eller et kandidatnavn.
Sæt kun et x på stemmesedlen«,  

 dvs. den tekst, der skal anføres på stemmesedlerne til kommunale  

 valg, jf. bekendtgørelse nr. 308 af 3. maj 2001 om ændring af  

 bekendtgørelsen om stemmesedler til brug ved kommunale valg.
2) Valgbøgerne De nærmere regler om valgbøgernes indhold  

 og udformning er i henhold til folketingsvalglovens § 28, stk. 3, fastsat  

 i Indenrigsministeriets cirkulære nr. 177 af 26. september 1990 om  

 valgbøger og afstemningsbøger til brug ved folketingsvalg.  

 Cirkulæret indeholder en nøje angivelse af de oplysninger, som  

 valgbogen skal indeholde, mens cirkulæret med hensyn til valgbogens  

 udformning henviser til de fortrykte valgbøger, som ministeriet lader  

 fremstille.
For så vidt angår foranstaltninger til kontrol af  

 fintællingen, henvises i cirkulæret ligeledes til de kontroller,  

 der fremgår af den fortrykte valgbog.
Med hensyn til formkravene til valgbogens udformning  

 oplyses, at ministeriet i ovennævnte cirkulæres § 8 har fastsat,  

 at valgbestyrelsen i stedet for den fortrykte valgbog kan anvende en edb-  

 eller etb-udskrevet valgbog under forudsætning af, at en sådan  

 valgbog indeholder de samme oplysninger og i samme form og  

 rækkefølge som den fortrykte valgbog.
Under samme  

 forudsætning kan udfyldelse af den fortrykte valgbogs skemaer erstattes  

 af indklæbede edb- eller etb-udskrevne skemaer.
De fortrykte valgbøger, der blev benyttet ved  

 valget i 1998 (og 1994), har ikke kunnet benyttes ved dette valg, idet de  

 hidtidige skemaer til registrering af ugyldige stemmesedler er blevet  

 ændret som følge af den nye bekendtgørelse om  

 bedømmelse af stemmesedler afgivet til folketingsvalg  

 (bekendtgørelse nr. 438 af 31. maj 2001). Hertil kommer, at fortrykte  

 valgbøger beregnet til manuel udfyldning (håndskrift eller  

 maskinskrift) stort set er blevet overflødige som følge af, at  

 langt de fleste valgbestyrelser anvender Kommunedata A/S s  

 valgopgørelsessystem og dermed den valgbog, der udskrives fra dette  

 system.
De 4 valgbestyrelser, der ikke anvender dette system, har i stedet  

 hos Kommunedata A/S kunnet købe en valgbog til manuel udfyldelse eller  

 eventuelt som forlæg for en valgbog fremstillet af valgbestyrelsen  

 selv.
Af de i alt 78 valgbestyrelser benyttede de 74 Kommunedata  

 A/S s valgopgørelsessystem svarende til, at dette system blev anvendt  

 for 99 af de 103 opstillingskredse.
Generelt gælder, at Kommunedata A/S  

 s valgopgørelsessystem producerer valgbøger med få  

 fejl.
Afstemningsbøgerne er ligeledes blevet ændret  

 som følge af den nye bekendtgørelse om bedømmelse af  

 stemmesedler.
Ministeriet har derfor ladet fremstille nye fortrykte  

 afstemningsbøger.
De kommunalbestyrelser, der benytter Kommunedata A/S  

 s valgopgørelsessystem, kan dog i stedet benytte de  

 afstemningsbøger, der kan udskrives fra dette system.
3) Fejl og mangler ved valgbøgernes  

 førelse Gennemgangen af valgbøgerne har givet Indenrigs- og  

 Sundhedsministeriet anledning til bemærkninger om forskellige fejl  

 og mangler ved valgbøgernes førelse.
Ministeriet oplyser,  

 at alle fejl er berigtiget ved telefonisk henvendelse til de  

 pågældende valgbestyrelser, dog ikke fejl, der åbenbart er  

 sammentællingsfejl eller skrivefejl.
Fejl i forbindelse med fordeling  

 af partistemmer har Indenrigs- og Sundhedsministeriet ligeledes berigtiget  

 uden henvendelse til de pågældende valgbestyrelser.
4) Lodtrækning I folketingsvalglovens § 73, stk. 5, 3. pkt., er det  

 fastsat, at Indenrigsministeriet foretager lodtrækning i de  

 tilfælde, hvor to eller flere kandidater er lige berettiget til en  

 partistemme.
Der var i alt 56 lodtrækningstilfælde fordelt  

 på 44 valgbøger.
De pågældende valgbøger er  

 af Indenrigs- og Sundhedsministeriet berigtiget med lodtrækningens  

 resultat.
I intet tilfælde har lodtrækningens resultat haft  

 betydning for kandidatudvælgelsen eller  

 stedfortræderrækkefølgen.
5) De valgbøgerne tilførte  

 bemærkninger Ministeriet har vedrørende de valgbøgerne  

 tilførte bemærkninger vedrørende valgets  

 forberedelse, afholdelse og opgørelse særlig henledt  

 opmærksomheden på følgende:
Valgbøgerne for alle 16 opstillingskredse i  

 Københavns Kommune indeholder et bilag til valgbogens side 4, hvori  

 der nærmere er redegjort for tilrettelæggelsen af afstemningen  

 på valgdagen ved samtidig afholdelse af folketingsvalg og valg til  

 Borgerrepræsentationen samt for de problemer, den samtidige afholdelse  

 af disse 2 valg generelt gav anledning til.
Valgbogen for Østre  

 Storkreds 6. kreds, Østbanekredsen, indeholder herudover en kort  

 redegørelse for de foranstaltninger, der blev truffet fra kommunens  

 valgsekretariat, da man tidligt på valgdagen blev gjort bekendt med, at  

 der var manglende tilsyn med stemmekasser på Langelinieskolen.
 Forholdene på Langelinieskolen har  

 efterfølgende givet anledning til 5 klager over afholdelsen af valget  

 på denne skole.
Valgbøgerne for de 5 opstillingskredse i  

 Søndre Storkreds indeholder et særligt bilag til valgbogens side  

 4, hvori der kort redegøres for, at spørgsmålet  

 vedrørende Venstres opstillingsform blev forelagt valgbestyrelsens  

 formand, der besluttede at ændre opstillingsformen, såfremt  

 kandidaterne og partiet tilkendegav dette skriftligt.
Dog blev det samtidig  

 besluttet, at stemmesedlerne ikke ville blive ændret, da der ikke  

 forelå fejl fra kommunens side, hvilket Venstre var indforstået  

 med.
 Den omstændighed, at stemmesedlerne som følge  

 heraf ikke er korrekt udformet, har efterfølgende givet anledning til  

 en klage over valget fra en af kandidaterne i Søndre Storkreds for  

 Venstre.
I en valgbog er nævnt et konkret tilfælde,  

 hvor en vælger har afgivet stemme på et andet afstemningssted i  

 kommunen end det, hvor vedkommende var optaget på valglisten.
Det er  

 ikke oplyst, hvorvidt det har kunnet sikres, at vælgeren ikke tillige  

 afgav stemme på det andet afstemningssted, hvor vedkommende  

 hørte til.
I 3 valgbøger er mere generelt nævnt, at der  

 er forekommet tilfælde, hvor en vælger har afgivet stemme  

 på et forkert afstemningssted, men at der i alle tilfælde blev  

 truffet foranstaltninger til at sikre, at de pågældende  

 vælgere ikke tillige kunne afgive stemme på det afstemningssted,  

 hvortil de hørte.
I denne forbindelse kan nævnes, at det af  

 valgbogen for Storstrøms Amtskreds 2. kreds, Næstved,  

 fremgår, at en vælger, der allerede havde afgivet stemme til  

 folketingsvalget, men ikke til de kommunale valg, på rette  

 afstemningssted, på grund af en fejltagelse fra en tilforordnet  

 vælgers side kom til at afgive stemme til såvel folketingsvalget  

 som de kommunale valg ved et forkert afstemningssted.
Fejlen opstod i  

 forbindelse med, at en anden vælger skulle afgive stemme i en bil  

 parkeret ved det pågældende afstemningssted.
Den tilforordnede  

 vælger forvekslede, efter at have afhentet stemmesedlerne, den bil,  

 hvori den vælger, der ikke hørte til det pågældende  

 afstemningssted, og som allerede havde afgivet stemme til folketingsvalget  

 ved et andet afstemningssted, sad, med den bil, hvori den anden vælger,  

 der skulle afgive stemme, sad.
 I 2 valgbøger er registreret et tilfælde,  

 hvor en vælger har fået udleveret 2 stemmesedler og derefter  

 benyttet dem begge.
 I 1 valgbog er registreret 2 tilfælde, hvor en  

 vælger   i strid med folketingsvalglovens § 67   har fået adgang  

 til at afgive stemme på valgdagen uanset afgiven brevstemme.  

 Brevstemmerne blev dog  som følge heraf ikke taget i betragtning.
 I 1 valgbog er registreret, at 6 brevstemmer, der ikke  

 opfyldte betingelserne for at komme i betragtning, ved en fejltagelse er  

 nedlagt i stemmekasserne efter afstemningens afslutning og dermed er taget i  

 betragtning.
 I 3 valgbøger er registreret et tilfælde,  

 hvor en vælger, der møder op for at stemme på valgdagen,  

 er afmærket i valglisten som havende afgivet en brevstemme, men hvor et  

 nærmere eftersyn af brevstemmen viser, at den er fejlagtigt  

 afmærket i valglisten, hvorfor de pågældende vælgere  

 fik adgang til afgive deres stemme på valgdagen.
 16 valgbøger indeholder bemærkninger om  

 differencer i stemmeseddelregnskabet, herunder om vælgere, der har  

 forladt afstemningsstedet medbringende den udleverede stemmeseddel.
I 6 valgbøger er der gjort bemærkninger om  

 korrektioner af stemmetallene ved fintællingen eller om  

 uoverensstemmelser ved optællingen.
I denne forbindelse kan  

 nævnes, at det af valgbogen for Søndre Storkreds 3. kreds,  

 Rådhuskredsen, fremgår, at det ved fintællingen blev  

 konstateret, at der for et afstemningsområde manglede 24 brevstemmer  

 for Socialistisk Folkeparti.
Disse brevstemmer blev ved fintællingen  

 medregnet som stemmer for Socialistisk Folkeparti, uagtet de var  

 bortkommet.
6) Kandidatfortegnelserne Af fortegnelserne over de opstillede kandidater for  

 henholdsvis Østre Storkreds, Fyns Amtskreds og Ribe Amtskreds  

 fremgår, at i alt 3 af de opstillede kandidater har adresse i udlandet.  

 I Østre Storkreds og Fyns Amtskreds drejer det sig om kandidater for  

 C.
Det Konservative Folkeparti, mens det i Ribe Amtskreds drejer sig om en  

 kandidat for Ø.
Enhedslisten   De Rød-Grønne.
Ingen af  

 disse kandidater har opnået valg.
I tilfælde af, at en af disse  

 kandidater skal indkaldes som stedfortræder, opstår imidlertid  

 spørgsmålet om, hvorvidt kandidaten på valgdagen opfyldte  

 bopælskravet til valgret og dermed valgbarhed.
Udvalget har stillet 1  

 spørgsmål til skriftlig besvarelse til indenrigs- og  

 sundhedsministeren vedrørende denne problematik.
7) Ugyldige stemmer Endvidere skal nævnes, at Indenrigs- og  

 Sundhedsministeriet som vanligt har givet en oversigt over de ugyldige  

 stemmer.
Det fremgår heraf, at der er optalt 35.247 ugyldige  

 stemmer, heraf 25.677 blanke og 9.570 andre ugyldige stemmer.
Det kan hertil  

 føjes, at antallet af blanke stemmer i 1988 var 18.222, i 1990 20.039,  

 i 1994 24.965 og i 1998 18.430, og at antallet af andre ugyldige stemmer i  

 1988 var 5.300, i 1990 5.719, i 1994 8.075 og i 1998 7.449.
 Ministeriet bemærker, at der blandt stemmesedler  

 afgivet på afstemningsstedet er registreret i alt 82 stemmesedler, der  

 er erklæret ugyldige under henvisning til, at der er sat kryds ud for  

 ordene »Uden for partierne«, uagtet denne ugyldighedsgrund kun kan  

 forekomme i tilfælde, hvor der i en stor- eller amtskreds er opstillet  

 mere end en kandidat uden for partierne, og idet der ved dette valg i ingen  

 stor- eller amtskreds er opstillet mere end en kandidat uden for partierne.
8) Brevstemmer, der ikke er taget i betragtning Indenrigsministeriet har endelig givet en oversigt over  

brevstemmer, der ikke er taget i betragtning.
Det fremgår heraf,  

 at der er optalt 1.704 rettidigt modtagne brevstemmer, der ikke er taget i  

 betragtning.
Ved 1998-valget udgjorde antallet 1.701.
 Brevstemmer, der ikke er taget i betragtning, indgår  

 ikke i opgørelsen af afgivne stemmer og dermed heller ikke i  

 opgørelsen af stemmeprocenten.
B.
Valgklager m.m.
 Som tidligere anført foreligger der 18 klager eller  

 henvendelser vedrørende valghandlingen.
1) Med brev af 3. december 2001 har Indenrigs- og  

 Sundhedsministeriet fremsendt et brev af 14. november 2001 fra Ole Bernt  

 Henriksen, Århus, hvori han klager over, at hans forældre ikke  

 fik adgang til at afgive brevstemme i deres hjem.
Klageren anmodede  

 telefonisk Århus Kommune herom den 14. november 2001, men kommunen  

 afviste hans anmodning under henvisning til annoncer i Århus  

 Stiftstidende og Onsdagsavisen den 9. november 2001. Klageren har i  

 tilknytning hertil anført, at myndigheder har pligt til at drage  

 omsorg for, at det er muligt at afgive brevstemme i eget hjem, og at  

 Århus Kommunes annoncering vedrørende muligheden herfor alene er  

 sket i en distriktsavis og i Århus Stiftstidende.
Århus Kommune henleder i en udtalelse af 27.  

 november 2001 opmærksomheden på, at fristen for at afgive  

 anmodning om brevstemme i eget hjem var kl. 18 tolv dage før  

 valgdagen, det vil sige den 8. november 2001, og at klagerens anmodning  

 derfor var indgivet for sent.
Endvidere oplyser kommunen, at kommunen har en  

 aftale om særlige kommunale sider hver onsdag i lokalavisen Århus  

 Stiftstidende samt i den husstandsomdelte lokalavis Århus Onsdag.  

 Kommunen annoncerede den 24. oktober 2001 om muligheden for at afgive  

 brevstemme i eget hjem til kommunalvalgene, men ikke om muligheden for at  

 afgive brevstemme i eget hjem til folketingsvalget.
Kommunen havde endvidere  

 sørget for, at kommunens hjemmehjælpere orienterede  

 hjemmehjælpsmodtagerne om muligheden for at brevstemme i eget hjem til  

 såvel folketingsvalg som kommunale valg.
Endvidere orienterede  

 hjemmesygeplejersken den 15. november 2001 klagerens forældre om  

 muligheden for at blive transporteret til valgstedet.
Hertil oplyste  

 klagerens mor, at klageren havde lovet at sørge for transport til  

 valgstedet, hvorfor man ikke ønskede kommunens hjælp hertil.
Ministeriet bemærker, at i medfør af  

 folketingsvalglovens § 54, stk. 3, kan vælgere, der på grund af  

 sygdom eller manglende førlighed ikke vil kunne møde frem  

 på afstemningsstedet, brevstemme i hjemmet.
En sådan anmodning  

 skal indgives senest 12 dage før valgdagen.
Ansøgning skal  

 indgives på et særligt ansøgningsskema og være  

 underskrevet af vælgeren.
Klageren har den 14. november 2001 telefonisk  

 anmodet om, at hans forældre kunne brevstemme i eget hjem.
Det  

 følger af bestemmelserne om brevstemmeafgivning i eget hjem, at  

 klagerens ansøgning ikke er indgivet på den foreskrevne  

 måde og inden for den i loven fastsatte frist. Århus Kommunes  

 udtalelse vedrørende anmodningen om brevstemmeafgivning i eget hjem og  

 kommunens afvisning heraf giver ikke ministeriet anledning til  

 bemærkninger.
Vedrørende kommunens information om mulighederne  

 for at brevstemme i hjemmet har kommunen oplyst, at den havde sørget  

 for, at hjemmehjælperne orienterede de hjemmehjælpsmodtagere, der  

 opfyldte betingelserne herfor, om muligheden for at brevstemme i eget hjem  

 til såvel folketingsvalget som de kommunnale valg.
Kommunens udtalelse  

 giver ikke på dette punkt ministeriet anledning til  

 bemærkninger.
I § 3 i bekendtgørelsen om brevstemmeafgivning i  

 vælgerens hjem er det fastsat, at kommunalbestyrelsen gennem  

 annoncering i de stedlige dagblade eller lokalaviser skal sørge for,  

 at vælgerne bliver gjort bekendt med muligheden for at brevstemme i  

 hjemmet og de nærmere betingelser herfor.
Kommunen har oplyst, at der  

 kun var annonceret om muligheden for at brevstemme i eget hjem til  

 kommunalvalgene, men ikke til folketingsvalget.
Ministeriet konstaterer  

 derfor, at bekendtgørelsens regler på dette punkt ikke er  

 overholdt.
Vedrørende spørgsmålet, om annoncering i de  

 pågældende aviser i øvrigt må antages at  

 udgøre en tilstrækkelig annoncering, giver kommunens udtalelse  

 ikke ministeriet anledning til bemærkninger.
 Udvalget tager redegørelsen fra Århus Kommune  

 til efterretning, idet udvalget dog skal udtrykke beklagelse af, at der ikke  

 blev annonceret om muligheden for at brevstemme i eget hjem i forbindelse med  

 folketingsvalget.
 2) Fra Jens Work Kristensen, 2300 København S, har  

 Indenrigs- og Sundhedsministeriet modtaget e-post af 15. og 16. november  

 2001, hvori Jens Work Kristensen klager over, at der den 15. november 2001  

 på folkeregistret i Københavns Kommune, hvor den  

 pågældende afgav brevstemme, blandt kommunens almindelige pjecer  

 om diverse forhold lå pjecer fra Dansk Folkeparti, hvilket efter Jens  

 Work Kristensens opfattelse er i strid med reglerne om valgagitation på  

 afstemningssteder.
Københavns Kommune har afgivet udtalelse af 29.  

 november 2001. Det fremgår af udtalelsen fra folkeregistret, at der  

 lå en stak foldere fra Dansk Folkeparti i folkeregistrets ekspedition,  

 men ikke i afstemningslokalerne.
Folderne blev straks fjernet, da  

 folkeregistret blev gjort opmærksom på forholdet.
 Indenrigs- og Sundhedsministeriet kan i den anledning  

 oplyse, at det fremgår af folketingsvalglovens § 50, 3. pkt., at de  

 personer, der forestår afstemningen på afstemningsdagen, skal  

 påse, at vælgerne ikke udsættes for valgagitation i  

 valglokalerne eller andre steder i umiddelbar tilknytning hertil.
 Regler herom er endvidere fastsat administrativt af  

 ministeriet i henhold til folketingsvalglovens § 63 for så vidt  

 angår den brevstemmeafgivning, der foregår på sygehuse, i  

 kriminalforsorgens anstalter og arresthuse, på plejehjem m.v. og i  

 ældreboliger.
 Ministeriet har ikke fastsat nærmere regler om  

 tilrettelæggelse og gennemførelse af brevstemmeafgivning  

 på de øvrige steder, hvor brevstemmeafgivning kan finde sted  

 (folkeregistrene, herunder folkeregistrene på Færøerne og  

 i Grønland, danske repræsentationer i udlandet, danske skibe i  

 udenrigsfart samt danske havanlæg).
 Det er således ikke i strid med den skrevne  

 valglovgivnings bestemmelser om forbud mod valgagitation, at der i de  

 lokaler, hvor brevstemmeafgivning på folkeregistrene afvikles, og  

 på steder i umiddelbar tilknytning hertil måtte forefindes  

 materiale, der angiver en bestemt holdning til folketingsvalget.
 Det er imidlertid ministeriets opfattelse, at den skrevne  

 valglovgivning ikke indeholder en udtømmende regulering af  

 kommunalbestyrelsers opgaver i forbindelse med afholdelse af  

 folketingsvalg.
 Efter Indenrigs- og Sundhedsministeriets opfattelse  

 må det følge af almindelige valgretlige grundsætninger om  

 neutralitet med hensyn til de ydre omstændigheder ved valghandlingens  

 afvikling, at en kommunalbestyrelse som ansvarlig for afholdelse af  

 brevstemmeafgivning skal sikre, at vælgerne kan afgive deres stemme  

 uden at blive udsat for nogen form for holdningsmæssig  

 påvirkning, herunder valgagitation.
 De nævnte valgretlige grundsætninger har  

 fundet udtryk i den skrevne valglovgivnings bestemmelser om forbud mod  

 valgagitation.
 Det er således Indenrigs- og Sundhedsministeriets  

 opfattelse, at en kommunalbestyrelse skal sikre, at der i de lokaler, hvor  

 brevstemmeafgivningen finder sted, og på steder i umiddelbar  

 tilknytning hertil ikke er fremlagt materiale med nogen form for  

 holdningsmæssig påvirkning i forbindelse med folketingsvalget,  

 herunder valgagitation.
 Udtalelsen fra Københavns Kommune giver på  

 denne baggrund ikke Indenrigs- og Sundhedsministeriet anledning til  

 bemærkninger.
 Udvalget tager redegørelsen fra Københavns  

 Kommune til efterretning, idet kommunen, straks den var blevet bekendt med  

 forholdet, fjernede de partipolitiske pjecer.
 3) Fra Helle Degnbol, København Ø, Lars  

 Hutters, København Ø, Else Johannesen, København  

 Ø, Claus Flygare, København Ø, og Inger Ingvardsen og  

 Kjeld Lykke, København Ø, har ministeriet modtaget klager over  

 afviklingen af folketingsvalget den 20. november 2001 på  

 Langelinieskolen i Østbanekredsen, Østre Storkreds,  

 Københavns Kommune.
 Københavns Kommune har i anledning af klagerne  

 afgivet udtalelse af 29. november 2001.
 1. Klage fra Helle Degnbol, Lars Hutters, Else  

 Johannesen, Claus Flygare samt Inger Ingvardsen og Kjeld Lykke over, at de to  

 valghandlinger ikke foregik adskilt, samt at valghandlingen var præget  

 af kødannelser.
Helle Degnbol har anført, at de to valghandlinger  

 ikke foregik adskilt, idet vælgerne havde fået udleveret  

 stemmesedler til både folketingsvalget og kommunalvalget, inden de  

 afgav deres stemme, og idet klageren lagde stemmesedlen til folketingsvalget  

 i en stemmekasse til kommunalvalget.
Københavns Kommunes  

 valgsekretariat har dog oplyst over for klageren, at alle stemmesedler blev  

 optalt, uanset hvilken stemmekasse de var nedlagt i.
Claus Flygare har klaget  

 over, at han fik udleveret stemmesedlerne til folketingsvalget og  

 kommunalvalget to forskellige steder på skolen og derfor skulle  

 stå i kø to forskellige steder for at afgive sin stemme.
Han har  

 nærmere oplyst, at baggrunden herfor var, at valgbordene 1-6 var  

 placeret i skolens gymnastiksal, og valgbordene 7-9 var placeret i skolens  

 lærerværelse i en anden bygning.
Endvidere har klagerne oplyst, at der var meget lange  

 køer hele dagen både til valgstedet og til valgbordene og  

 stemmerummene.
Lars Hutters har oplyst, at køerne til de to valgsteder  

 var så lange   sent om eftermiddagen over 2 timer   at det efter hans  

 opfattelse har haft den virkning, at ældre og lidt svage personer blev  

 forhindret i at afgive stemme.
Else Johannesen har oplyst, at hun opgav at  

 afgive stemme, idet hun de tre gange, hun indfandt sig for at stemme (midt om  

 formiddagen, kl. 19.15 og kl. 20), oplevede stadig længere køer.  

 Ventetiden var 6 kvarter, da Else Johannesen indfandt sig kl. 20 for at  

 stemme.
Claus Flygare har oplyst, at alt på Langelinieskolen  

 brød sammen senere på dagen, og at de sidste stemmer blev  

 afgivet mellem halv ti og ti om aftenen.
Inger Ingvardsen og Kjeld Lykke har  

 oplyst, at der omkring kl. 20.25 stadig stod en lang kø af  

 vælgere til valgstedet.
Det fremgår af Københavns Kommunes udtalelse,  

 at afstemningerne har været holdt adskilte.
Kommunen har videre oplyst,  

 at lokaleforholdene på afstemningsstedet var meget trange, hvilket var  

 medvirkende til de meget store kødannelser.
Endelig har kommunen  

 oplyst, at baggrunden for, at der opstod meget lange kødannelser  

 på afstemningsstedet, var, at der var ca. 11.000 vælgere på  

 det pågældende afstemningssted, og at hovedparten af  

 vælgerne afgav deres stemme inden for få timer om morgenen og  

 efter arbejdstids ophør.
Indenrigs- og Sundhedsministeriet oplyser, at det  

 følger af § 45 i folketingsvalgloven, at kommunalbestyrelsen  

 sørger for lokaler til afstemningen samt for det fornødne antal  

 stemmerum og stemmekasser.
Kommunalbestyrelsen sørger i øvrigt  

 for, at der på hvert afstemningssted er truffet de fornødne  

 forberedelser til afstemningen, herunder at valgstyrerne og de tilforordnede  

 vælgere er gjort bekendt med deres opgaver på valgdagen.
 Indenrigs- og Sundhedsministeriet udtaler, at det efter  

 folketingsvalglovens § 45 påhviler Københavns  

 Borgerrepræsentation at sikre, at afstemningerne kan gennemføres  

 med den fornødne kapacitet og bemanding.
 Udtalelsen fra Københavns Kommune vedrørende  

 dette klagepunkt giver ikke i øvrigt Indenrigs- og Sundhedsministeriet  

 anledning til bemærkninger.
2. Klage fra Helle Degnbol, Claus Flygare og Inger  

 Ingvardsen over, at vælgerne gik rundt mellem hinanden i  

 skolegården, at stemmekasserne var placeret udendørs i  

 skolegården, ligesom stemmekasser var uden opsyn og havde for store  

 sprækker.
Endvidere har Inger Ingvardsen anført, at  

 vælgerne afkrydsede stemmesedlerne med andet skriveredskab end det, der  

 var anbragt i stemmelokalet.
Klagerne har nærmere oplyst, at mange vælgere  

 på grund af pladsmangel på skolens lærerværelse gik  

 ud i skolegården og udfyldte deres stemmesedler.
Inger Ingvardsen har  

 anført, at vælgerne sandsynligvis foretog afkrydsning på  

 stemmesedlerne med deres egne skriveredskaber, hvilket hun anmoder om at  

 få oplyst lovligheden af.
Klagerne har videre oplyst, at stemmesedlerne  

 blev afleveret i stemmekasser, der var placeret udendørs i  

 skolegården.
Claus Flygare finder på den baggrund, at valget  

 på det pågældende afstemningssted bør gå om.  

 Endvidere har klagerne anført, at stemmekasserne i lange perioder var  

 uden opsyn, hvorfor der efter klagernes opfattelse var risiko for, at  

 udenforstående kunne tage stemmesedlerne op af urnerne og begå  

 valgsvindel.
Helle Degnbol har videre oplyst, at der var en meget stor  

 sprække i de papkasser, der blev anvendt som stemmekasser, hvorfor der  

 var mulighed for at tage stemmesedlerne op af stemmekasserne igen.
Det fremgår af Københavns Kommunes udtalelse,  

 at valgsekretariatet straks fik det stoppet, da de fik oplysninger om, at  

 vælgerne tog stemmesedlerne med ud i skolegården, hvor de blev  

 udfyldt og lagt i transportable stemmekasser.
Valgsekretariatet gjorde  

 såvel valgstyrerformanden som valgsekretæren opmærksom  

 på, at det under ingen omstændigheder måtte finde sted.
Da  

 valgsekretariatet ankom til afstemningsstedet, konstaterede sekretariatet  

 endvidere, at nogle stemmekasser stod uden opsyn i gymnastiksalen, og at  

 sprækkerne i stemmekasserne var revet i stykker.
Der blev straks  

 sørget for, at stemmekasserne blev overvåget, ligesom  

 stemmekasserne blev repareret med kraftigt forseglingstape.
Endvidere blev de  

 transportable stemmekasser fjernet og opbevaret forsvarligt.
Indenrigs- og Sundhedsministeriet oplyser, at det  

 følger af § 45 i folketingsvalgloven, at stemmerum skal være  

 indrettet således, at der kan afgives stemme, uden at andre kan se,  

 hvorledes vælgeren stemmer.
Stemmerum skal være forsynet med det  

 fornødne udstyr til stemmeafgivning.
Stemmekasser skal være  

 indrettet således, at ingen stemmeseddel kan tages ud, uden at  

 stemmekassen åbnes.
Stemmekasser skal kunne låses eller  

 forsegles.
Det fremgår videre af lovens § 48, at stemmeafgivningen sker  

 i stemmerummet, hvor kun vælgeren må være til stede.  

 På stemmesedlen sætter vælgeren et kryds ved et partinavn  

 eller et kandidatnavn.
Når stemmeafgivningen er foretaget, sammenfolder  

 vælgeren stemmesedlen, således at ingen kan se, hvordan der er  

 stemt.
Derefter lægger vælgeren stemmesedlen i stemmekassen i  

 overværelse af en tilforordnet vælger.
Efter lovens § 49, stk. 1,  

 kan der ske de nødvendige lempelser i den foreskrevne  

 fremgangsmåde, herunder gives adgang til at foretage stemmeafgivning  

 umiddelbart uden for stemmelokalet, i forbindelse med hjælp til  

 stemmeafgivning til vælgere, der på grund af manglende  

 førlighed eller lignende ikke kan bevæge sig ind i stemmelokalet  

 eller stemmerummet eller i øvrigt foretage stemmeafgivningen på  

 den foreskrevne måde.
 Det fremgår videre af ministeriets vejledning nr.  

 170 af 26. september 2001 om afholdelse af folketingsvalg, pkt. 7.1, at  

 stemmerum i overensstemmelse med lovens § 45, stk. 2, skal være  

 forsynet med det fornødne udstyr til stemmeafgivning (skriveplade,  

 blyant eller andet egnet skriveredskab).
Der er således ikke i folketingsvalgloven hjemmel  

 til at give adgang til at foretage stemmeafgivning uden for stemmerummet som  

 følge af kødannelser ved stemmerummet.
Der er endvidere ikke  

 hjemmel til at fravige reglen om, at stemmekassen skal overværes af en  

 tilforordnet vælger.
 Det er endvidere ikke foreskrevet i folketingsvalgloven,  

 at vælgeren ved stemmeafgivningen skal benytte det skriveredskab, der  

 ligger fremme i stemmerummene.
 Indenrigs- og Sundhedsministeriet skal på baggrund  

 af det af Københavns Kommune oplyste udtale, at det efter  

 folketingsvalglovens § 45 påhviler Københavns  

 Borgerrepræsentation at sikre, at valgstyrerne og de tilforordnede  

 vælgere gøres bekendt med deres opgaver på valgdagen.
 Udtalelsen fra Københavns Kommune vedrørende  

 dette klagepunkt giver ikke i øvrigt Indenrigs- og Sundhedsministeriet  

 anledning til bemærkninger.
 3. Klage fra Helle Degnbol samt Inger Ingvardsen og  

 Kjeld Lykke over, at der ude foran afstemningsstedet var parkeret en bil, der  

 var påklæbet valgplakater.
Klagerne har nærmere oplyst, at formanden for  

 valgstyrerne på afstemningsstedet under hele valghandlingen havde  

 parkeret sin bil på den nærmeste parkeringsplads nær  

 indgangen til skolegården.
Bilen var påklæbet valgplakater  

 til fordel for hendes kandidatur til Borgerrepræsentationen.
Inger  

 Ingvardsen og Kjeld Lykke har videre oplyst, at Bydelslisten havde parkeret  

 en bil påklæbet plakater til fordel for Kjeld Lykke foran  

 afstemningsstedet Idrætshuset på Østerbro.
Valgstyrerne  

 for Idrætshuset krævede imidlertid, at bilen blev fjernet.  

 Klagerne anmoder på den baggrund om at få oplyst, om det er i  

 overensstemmelse med lovgivningen, at der er forskellig praksis på de  

 forskellige afstemningssteder.
Det fremgår af Københavns Kommunes udtalelse,  

 at der stod en parkeret bil uden for skolen med valgplakater, herunder  

 også plakater, hvor formanden for valgstyrerne var afbilledet.
Kommunen  

 finder ikke, at dette er i strid med bestemmelserne om valgagitation.
 Indenrigs- og Sundhedsministeriet oplyser, at det  

 følger af § 50 i folketingsvalgloven, at valgstyrerne påser, at  

 vælgerne ikke udsættes for valgagitation i valglokalerne eller  

 andre steder i umiddelbar tilknytning hertil.
 Udtalelsen fra Københavns Kommune vedrørende  

 dette klagepunkt giver ikke Indenrigs- og Sundhedsministeriet anledning til  

 bemærkninger.
 4. Klage fra Inger Ingvardsen og Kjeld Lykke over,  

 at vælgere fik lov til at stemme efter kl. 20.
Klagerne har nærmere oplyst, at der ca. kl. 20.25  

 stod en lang kø af vælgere uden for porten til  

 skolegården.
Klagerne mødte formanden for valgbestyrerne, som  

 oplyste, at hun havde accepteret, at 3-4 vælgere, som var ankommet ca.  

 kl. 20.10, havde fået lov til at stille sig op i køen.
Da  

 klagerne forlod området ca. kl. 20.40, konstaterede de, at der var to  

 vælgere, der lige var ankommet, som fik lov til at stille sig op i  

 køen.
Klageren anmoder på den baggrund om at få oplyst, om  

 der er regler for, hvornår et afstemningssted lukker for tilgang af  

 vælgere.
 Det fremgår af Københavns Kommunes udtalelse,  

 at det forhold, at der blev lukket flere vælgere ind i køen  

 efter kl. 20, efter kommunens opfattelse er i overensstemmelse med  

 ministeriets retningslinjer, hvorefter valghandlingen ikke kan afsluttes,  

 sålænge der er vælgere, der ønsker at afgive stemme.
 Indenrigs- og Sundhedsministeriet oplyser, at det  

 følger af § 46, stk. 1, i folketingsvalgloven, at afstemningen  

 fortsætter til kl. 20, og så længe der endnu derefter  

 indfinder sig vælgere for at stemme.
 Udtalelsen fra Københavns Kommune vedrørende  

 dette klagepunkt giver herefter ikke Indenrigs- og Sundhedsministeriet  

 anledning til bemærkninger.
 Udvalget tager redegørelsen fra Københavns  

 Kommune til efterretning, idet udvalget skal indskærpe  

 kommunalbestyrelsernes pligt til at indrette de enkelte afstemningssteder  

 således, at valg kan afvikles forsvarligt.
 4) Ved e-post af 19. november 2001 har Jørgen  

 Larsen, Ishøj, klaget over fremgangsmåden i forbindelse med hans  

 mors brevstemmeafgivning på et plejehjem i Ishøj Kommune.
Klageren har oplyst, at de tilforordnede først  

 på hans mors forespørgsel herom oplyste, at det var muligt at  

 stemme personligt på de opstillede kandidater, hvorefter der blev  

 fremlagt en liste over kandidater for Socialdemokratiet.
Klageren har  

 endvidere oplyst, at de tilforordnede, uanset hans mors ønske herom,  

 ikke ønskede at forlade lokalet, mens hans mor udfyldte  

 stemmesedlerne, men blot ville se den anden vej.
Ishøj Kommune har i udtalelse af 22. november 2001  

 oplyst, at det alene var til brug for brevstemmeafgivningen til  

 kommunalvalgene, at der blev udleveret fortegnelser over de opstillede  

 kandidater.
Denne del af klagen, der vedrører det forhold, at der blev  

 udleveret en liste over kandidater for Socialdemokratiet, vedrører  

 således ikke folketingsvalget.
Kommunen anfører, at der ved  

 fremtidige valg, hvis det ønskes af vælgere på plejehjem  

 og i ældreboliger, vil blive sørget for, at det lokale, der  

 anvendes til afstemningen, særskilt kan afskærmes, eller et  

 tilstødende lokale kan anvendes.
Hvis en vælger forlanger det,  

 vil brevstemmemodtagerne eventuelt kunne gå uden for lokalet, mens der  

 stemmes.
Indenrigs- og Sundhedsministeriet anfører bl.a., at  

 i henhold til § 5 og § 6, stk. 1, i bekendtgørelse nr. 171 af 22.  

 marts 1999 om brevstemmeafgivning på plejehjem m.v. og i  

 ældreboliger, som ændret ved bekendtgørelse nr. 305 af 3.  

 maj 2001, skal stemmelokalet være indrettet således, at  

 vælgeren kan udfylde stemmesedlen uset af andre, enten ved et  

 enligtstående bord eller i et særligt indrettet stemmerum.
Der  

 stilles ikke krav om, at stemmemodtagerne skal forlade stemmelokalet, mens  

 vælgeren udfylder stemmesedlen.
Ministeriet finder, at de tilforordnede  

 ved den af dem fulgte fremgangsmåde var i overenstemmelse med  

 bekendtgørelsens krav.
 Ministeriet bemærker endvidere, at det  

 påhviler kommunalbestyrelsen at sørge for, at fortegnelsen over  

 de opstillede kandidater fordeles til stemmemodtagerne så hurtigt, at  

 de så vidt muligt kan forevise denne for vælgerne ved  

 brevstemmeafgivning, der finder sted senere end 8 dage før  

 valgdagen.
 Udtalelsen fra Ishøj Kommune giver i øvrigt  

 ikke ministeriet anledning til bemærkninger.
Udvalget tager redegørelsen fra Ishøj  

 Kommune til efterretning, idet udvalget skal understrege, at vælgerne  

 når det overhovedet er muligt   skal have adgang til at gøre sig  

 bekendt med de opstillede kandidater ved afgivelse af brevstemmer.
Endvidere  

 finder udvalget det hensigtsmæssigt, at vælgerne så vidt  

 muligt får adgang til at udfylde stemmesedler uset af andre.
 5) Hans Albrechtsen, Taastrup, har den 21. november 2001  

 klaget over, at der på enkelte afstemningssteder kunne afgives stemme  

 lang tid efter den officielle lukning af afstemningsstederne kl. 20.
 Indenrigs- og Sundhedsministeriet oplyser, at det  

 følger af § 46, stk. 1, i folketingsvalgloven, at afstemningen  

 begynder kl. 9 og fortsætter til kl. 20, og så længe der  

 endnu derefter indfinder sig vælgere for at stemme.
 Klagen giver ikke ministeriet og udvalget anledning til  

 bemærkninger.
6) I brev af 20. november 2001 klager Hanne  

 Jørgensen, Vemmelev, over, at det afstemningssted, hvor hun skulle  

 afgive sin stemme, først blev åbnet kl. 9.05, og at det virkede,  

 som om personen ved valgbordet ikke var informeret om, hvad hun skulle  

 gøre, da hun modtog klagerens valgkort.
Endelig klages der over, at  

 valgurnerne ikke var lukket, da klageren skulle aflevere sine  

 stemmesedler.
Korsør Kommune har den 26. november 2001 oplyst, at  

 den sidste klargøring af afstemningsstedet tog længere tid end  

 beregnet.
Kommunen har endvidere oplyst, at den en uge før valget  

 orienterede samtlige valgstyrere og tilforordnede om, hvilke opgaver den  

 enkelte var sat til at varetage.
Samtidig udsendte kommunen en meget  

 detaljeret beskrivelse af regler m.m. i forbindelse med valgets afholdelse.  

 Endelig har kommunen oplyst, at den første vælger ved hvert  

 valgbord af formanden for valgstyrerne blev anmodet om at kontrollere, at  

 samtlige stemmekasser var tomme.
Det følger af § 45, stk. 4, i folketingsvalgloven,  

 at kommunalbestyrelsen sørger for, at der på hvert  

 afstemningssted er truffet de fornødne forberedelser til afstemningen.  

 Det følger videre af § 46, stk. 1, at afstemningen begynder kl. 9.  

 Inden stemmeafgivningens begyndelse skal tilforordnede vælgere vise de  

 tilstedeværende, at stemmekasserne er tomme.
Derefter skal kasserne  

 straks aflåses eller forsegles.
 Udtalelsen fra Korsør Kommune giver ikke  

 ministeriet anledning til bemærkninger.
 Udvalget tager redegørelsen fra Korsør  

 Kommune til efterretning.
 7) Det Radikale Venstre har fremsendt 2 klager over  

 opstillingen af Det Radikale Venstres kandidater i Vestre Storkreds.
I brev af 23. november 2001 klager formanden for  

 Hovedstadens Radikale Venstre, Anders Thomsen, over valgbestyrelsens  

 angivelse af, at Det Radikale Venstres kandidater opstiller kredsvis og ikke  

   som partiet havde ønsket det   sideordnet i Vestre Storkreds.
I brev  

 af 25. november 2001 har næstformanden for den radikale  

 vælgerforening på Frederiksberg, Rikke Beckmann Danielsen,  

 indsendt en klage over samme spørgsmål.
Anders Thomsen har anført, at han ønsker at  

 få ændret opgørelsen af folketingsvalget.
Anders Thomsen  

 har i sin klage oplyst, at der på den indleverede »formular til  

 godkendelse af kandidater samt anmeldelse af opstillingsform« er  

 uoverensstemmelse mellem det anførte på forsiden og bagsiden af  

 formularen.
På forsiden var det angivet, at partiets opstillingsform  

 var sideordnet.
På bagsiden var der imidlertid fejlagtigt kun angivet  

 én kreds ud for hver kandidat, hvor der burde være angivet  

 samtlige kredse i storkredsen, når opstillingsformen var sideordnet.  

 Anders Thomsen har endvidere oplyst, at han som følge heraf blev  

 telefonisk kontaktet af valgkontoret, og at han i den forbindelse  

 bekræftede, at partiet ønskede sideordnet opstilling.
Anders  

 Thomsen gør gældende, at Venstre i Hovedstaden har begået  

 samme fejl og har fået fejlen rettet.
Indenrigs- og Sundhedsministeriet har foretaget en  

 detaljeret gennemgang af folketingsvalglovens regler for anmeldelse af  

 kandidater.
Ministeriet konkluderer, at efter ministeriets opfattelse  

 indeholder lovens § 35 om afhjælpning af mangler ved en  

 kandidatanmeldelse en udtømmende regulering af mulighederne for at  

 foretage ændringer af kandidatanmeldelser efter udløbet af  

 fristen for kandidatanmeldelse.
Den omstændighed, at en kandidat f.eks.  

 alene har anmeldt sig i én opstillingskreds, uanset at kandidaten  

 efter partiets interne regler skulle have anmeldt sig i alle  

 opstillingskredse, er ikke en mangel, der kan medføre, at den  

 indleverede kandidatanmeldelse erklæres ugyldig.
Efter ministeriets  

 opfattelse er der således ikke i et sådant tilfælde hjemmel  

 til at imødekomme ønsker om, at der foretages ændringer  

 af kandidatanmeldelsen.
Indenrigs- og Sundhedsministeriet har givet udtryk  

 for denne retsopfattelse i vejledning nr. 170 af 26. september 2001 om  

 afholdelse af folketingsvalg, pkt. 6.4.
Efter ministeriets opfattelse påhviler der  

 imidlertid anmeldelsesmyndigheden en pligt til at yde vejledning og bistand  

 efter forvaltningslovens § 7, stk. 1. Med hensyn til meddelelser om godkendte  

 kandidater, der indleveres i god tid inden fristens udløb, må  

 det antages, at anmeldelsesmyndigheden er forpligtet til at give de  

 pågældende lejlighed til at afhjælpe manglerne inden  

 fristens udløb.
Hvis anmeldelsesmyndigheden har forsømt sin  

 pligt til efter forvaltningslovens § 7, stk. 1, at give rådgivning og  

 vejledning inden udløbet af fristen for kandidatanmeldelse,  

 således at de enkelte kandidater som følge af denne  

 forsømmelse ikke har fået mulighed for inden fristens  

 udløb at berigtige de indleverede kandidatanmeldelser, kan  

 anmeldelsesmyndigheden efter udløbet af fristen for indlevering af  

 kandidatanmeldelser give en kandidat mulighed for at foretage ændringer  

 i en kandidatanmeldelse, der er indgivet inden fristens udløb.
I den foreliggende sag er både kandidatanmeldelsen  

 og meddelelsen om partiets godkendelse af kandidaterne modtaget 3 dage  

 før udløbet af fristen for kandidatanmeldelse.
Indenrigs- og  

 Sundhedsministeriet lægger på baggrund af en udtalelse fra  

 formanden for valgbestyrelsen på Frederiksberg Kommune til grund, at  

 anmeldelsesmyndigheden ikke har rettet henvendelse til partiets kompetente  

 organ med henblik på at afklare, om der ønskedes sideordnet  

 eller kredsvis opstilling.
 Efter Indenrigs- og Sundhedsministeriets opfattelse har  

 formanden for valgbestyrelsen for Frederiksberg Kommune herefter tilsidesat  

 sin forpligtelse efter forvaltningslovens § 7, stk.1, til at yde  

 fornøden vejledning med henblik på at afklare, om der  

 ønskedes sideordnet eller kredsvis opstilling, og i givet fald give  

 partiet og de enkelte kandidater lejlighed til at afklare  

 uoverensstemmelserne.
Indenrigs- og Sundhedsministeriet oplyser, at  

 såfremt Det Radikale Venstres kandidater i Vestre Storkreds havde  

 opstillet sideordnet, ville Charlotte Fischer med den samme stemmefordeling i  

 storkredsen have opnået valg til Folketinget i stedet for Martin  

 Lidegaard.
Således ville Charlotte Fischer ved en sideordnet opstilling  

   og med den samme stemmefordeling i storkredsen   have opnået 4.227  

 stemmer, hvorved hun var blevet tildelt partiets tillægsmandat.
Karin  

 Christensen ville have opnået 2.636 stemmer, hvorved hun var blevet 1.  

 stedfortræder, mens Martin Lidegaard ville have opnået 2.368  

 stemmer, hvorved han var blevet 2. stedfortræder.
Indenrigs- og Sundhedsministeriet tilføjer, at det  

 ikke inden for rammerne af valglovgivningen vil være muligt efter  

 valgets afholdelse at ændre de foretagne kandidatanmeldelser eller  

 meddelelsen fra Det Radikale Venstre om godkendelse af kandidaterne.
Efter  

 ministeriets opfattelse vil en sådan ændring stride mod  

 grundlæggende principper i valglovgivningen om, at opgørelsen af  

 valgets resultat skal finde sted på grundlag af de kandidatanmeldelser  

 og meddelelser fra partierne om godkendelse af kandidaterne, som er foretaget  

 før valgets afholdelse og dermed før, resultatet af valget  

 foreligger.
Med hensyn til Anders Thomsens henvisning til, at Venstre  

 i Hovedstaden har begået samme fejl og har fået fejlen rettet  

 efter udløbet af fristen herfor, er det Indenrigs- og  

 Sundhedsministeriets opfattelse, at anmeldelsesmyndigheden var beføjet  

 til også efter udløbet af fristen herfor at yde vejledning og  

 bistand og give mulighed for afhjælpning af de konstaterede  

 uoverensstemmelser.
Det skyldes, at anmeldelsesmyndigheden havde  

 forsømt sin pligt til efter forvaltningslovens § 7, stk. 1, at give  

 mulighed for afhjælpning inden udløbet af fristen for  

 kandidatanmeldelse.
 Udvalget bemærker, at det er de  

 opstillingsberettigede politiske partier, der er ansvarlige for korrekt  

 kandidatanmeldelse, selv om der påhviler anmeldelsesmyndigheden en  

 pligt til at kontrollere anmeldelserne, påpege evt. uklarheder og  

 bistå med at søge disse afhjulpet.
 Udvalget finder endvidere, at opgørelse af valgets  

 resultat skal finde sted på grundlag af de kandidatanmeldelser og den  

 opstillingsform, samt meddelelser fra partierne om godkendelse af kandidater,  

 der er foretaget forud for valgets afholdelse, og som er det grundlag,  

 vælgerne har afgivet deres stemme på.
 Udvalget indstiller derfor, at den af Indenrigs- og  

 Sundhedsministeriet foretagne opgørelse godkendes.
 8) Maria Ibsen, København N, klager over den  

 behandling af hendes anmeldelse som kandidat uden for partierne, som  

 Københavns Kommunes valgsekretariat har foretaget på vegne af  

 formanden for valgbestyrelsen for Københavns Kommune.
Klageren har oplyst, at hun den 6. november 2001 indgav  

 anmeldelse som kandidat uden for partierne til valg i Bispeengkredsen,  

 Østre Storkreds.
Den 10. november oplyste valgsekretariatet, at  

 kandidatanmeldelsen ikke kunne godkendes, da der ikke var det fornødne  

 antal godkendte stillere.
Klageren fik frist til den 12. november til at  

 indlevere supplerende stillerunderskrifter.
Klageren indleverede yderligere  

 underskrifter inden den fastsatte frist, men fik meddelelse om, at  

 kandidatanmeldelsen fortsat ikke kunne godkendes, da der fortsat ikke var det  

 fornødne antal godkendte stillere.
Københavns Kommune har den 29. november 2001  

 oplyst, at valgsekretariatet umiddelbart efter fristen for anmeldelse af  

 kandidater forsøgte at kontakte klageren, da der ikke var de  

 fornødne 150 godkendte stillere.
Først dagen efter lykkedes det  

 at få kontakt med klageren, der herefter fik en frist til den 12.  

 november kl. 8 til at skaffe det fornødne antal stillere.  

 Kandidatlisten med yderligere stillere blev herefter afleveret et kvarter  

 før fristens udløb.
Valgsekretariatet kontrollerede stillerne  

 og konstaterede, at der fortsat ikke var et tilstrækkeligt antal  

 godkendte stillere.
Indenrigs- og Sundhedsministeriet oplyser, at det  

 følger af § 32 i folketingsvalgloven, at en kandidat, der opstiller  

 uden for partierne, skal anbefales af mindst 150 og højst 200 af  

 opstillingskredsens vælgere som stillere.
Det følger videre af  

 lovens § 35, at anmeldelsesmyndigheden snarest muligt og senest umiddelbart  

 efter udløbet af fristen for kandidaters anmeldelse skal  

 undersøge, om de rettidigt indleverede kandidatanmeldelser er gyldige.  

 Hvis anmeldelsesmyndigheden finder, at en kandidatanmeldelse på grund  

 af væsentlige mangler må erklæres ugyldig, skal  

 anmeldelsesmyndigheden straks meddele dette til kandidaten eller til den  

 kontaktperson, der er angivet i anmeldelsen.
Senest 12 timer efter afgivelsen  

 af meddelelsen kan der indleveres en ny anmeldelse af kandidaten eller  

 foretages en afhjælpning af manglerne.
Anmeldelsesmyndigheden  

 træffer herefter afgørelse om, hvorvidt anmeldelsen er  

 gyldig.
 Det fremgår af ministeriets vejledning nr. 170 af  

 26. september 2001 om afholdelse af folketingsvalg, pkt. 6.4, at mangler  

 vedrørende antallet af stillere medfører kandidatanmeldelsens  

 ugyldighed, medmindre de afhjælpes i tide.
 Udtalelsen fra Københavns Kommune giver herefter  

 ikke Indenrigs- og Sundhedsministeriet anledning til bemærkninger.
 Udvalget indstiller, at redegørelsen fra  

 Københavns Kommune tages til efterretning.
9) I brev af 25. november 2001 har Else Christensen,  

 Skagen, anmodet om fornyet fintælling af de stemmer, der er afgivet til  

 Dansk Folkeparti i Nordjyllands Amtskreds.
Else Christensen henviser til, at  

 hun som kandidat for Dansk Folkeparti har modtaget 971 personlige stemmer,  

 mens Bent Bøgsted har fået 964 stemmer.
Bent Bøgsted er  

 blevet valgt for Dansk Folkeparti i Nordjyllands Amtskreds, som har  

 sideordnet opstilling, idet han har fået tildelt flere partistemmer end  

 Else Christensen.
Indenrigs- og Sundhedsministeriet oplyser, at det  

 fremgår af § 73, stk. 5, i folketingsvalgloven, at ved sideordnet  

 opstilling fordeles partistemmerne mellem partiernes kandidater i  

 opstillingskredsen i forhold til deres personlige stemmetal.
På  

 grundlag af det antal stemmer, hver kandidat har fået, herunder de  

 partistemmer, der er tilfaldet kandidaten, opgøres det, hvilke af  

 partiernes kandidater der har opnået valg, jf. § 80, stk. 1 og 2. Den  

 endelige opgørelse af stemmetallene har vist, at Bent Bøgsted,  

 der opnåede i alt 4.608 stemmer, heraf 964 personlige stemmer, blev  

 valgt som kandidat for Dansk Folkeparti, idet han opnåede Dansk  

 Folkepartis 2. kredsmandat, mens Else Christensen, der opnåede i alt  

 4.435 stemmer, heraf 971 personlige stemmer, blev valgt som 1.  

 stedfortræder.
Forskellen mellem de 2 kandidater er således 173  

 stemmer.
 Gennemgangen af valgbøgerne giver ikke ministeriet  

 grundlag for at antage, at stemmeoptællingen ikke er foretaget korrekt.
 Da der ikke foreligger oplysninger om  

 uregelmæssigheder i forbindelse med fintællingen af de stemmer,  

 der er afgivet til Dansk Folkeparti i Nordjyllands Amtskreds, indstiller  

 udvalget, at der ikke foretages fornyet fintælling, men at valget  

 godkendes på det foreliggende grundlag.
 10) I brev af 26. november 2001 klager Lars Bang,  

 Frederiksberg, der opstillede som kandidat uden for partierne i Århus  

 Amtskreds, over opgørelsen af de stemmer, der er afgivet på ham.  

 Klagen er foranlediget af avisomtale om, hvor mange stemmer, der skulle  

 være afgivet på klageren.
Indenrigs- og Sundhedsministeriet oplyser, at det  

 fremgår af § 8 i Indenrigsministeriets bekendtgørelse nr. 438 af  

 31. maj 2001 om bedømmelse af stemmesedler afgivet til folketingsvalg,  

 at en stemmeseddel er ugyldig, såfremt den er afmærket med kryds  

 ud for ordene »Uden for partierne« i feltet for kandidater uden for  

 partierne.
Hvis der kun er opstillet én kandidat uden for partierne,  

 anses stemmesedlen dog som en gyldig stemme for denne, medmindre stemmesedlen  

 er ugyldig i medfør af en af de øvrige bestemmelser i  

 bekendtgørelsen.
Hvis der både er sat kryds ud for ordene »Uden for partierne « og ud for en kandidat opstillet uden  

 for partierne, anses stemmesedlen dog som en gyldig stemme for denne,  

 medmindre stemmesedlen er ugyldig i medfør af en af de øvrige  

 bestemmelser i bekendtgørelsen.
Det bemærkes, at klageren var  

 opstillet som den eneste kandidat uden for partierne i Århus Amtskreds.  

 Efter ministeriets opfattelse følger det herefter af  

 bekendtgørelsens § 8, at en stemmeseddel, der er afmærket med  

 kryds ud for ordene »Uden for partierne« i feltet for kandidater uden for  

 partierne, eller en stemmeseddel, der er afmærket med kryds såvel  

 ud for ordene »Uden for partierne« som ud for klagerens navn, må anses  

 som en gyldig stemme for klageren, medmindre stemmesedlen er ugyldig i  

 medfør af en af de øvrige bestemmelser i  

 bekendtgørelsen.
Ministeriet oplyser endvidere, at i alt 9 stemmesedler i  

 Århus Amtskreds er erklæret ugyldige under henvisning til, at der  

 er sat kryds ud for ordene »Uden for partierne«.
Efter ministeriets  

 opfattelse er de 9 stemmesedler med urette erklæret for ugyldige.
Om de  

 9 stemmesedler kunne erklæres ugyldige i medfør af andre  

 bestemmelser, kan ministeriet ikke tage stilling til.
Det tilføjes, at  

 det ikke har betydning for valgets udfald, hvorvidt klageren har fået 9  

 stemmer mere end de 203 stemmer, der følger af den endelige  

 opgørelse af stemmetallene.
 Udvalget indstiller, at Indenrigs- og Sundhedsministeriets  

 vurdering tiltrædes.
11) Helga Mark, København S, har i e-mails af 19.  

 og 20. november 2001 klaget over afviklingen af folketingsvalget på  

 Højdevangens Skole i Københavns Kommune.
Klageren, der er  

 kørestolsbruger, har oplyst, at hun siden udskrivelsen af  

 folketingsvalget forgæves har rettet henvendelse til Københavns  

 Kommune for at få nærmere oplysninger om adgangsforholdene til  

 stemmelokalet på det pågældende afstemningssted.
Klageren  

 har videre henvist til, at hendes anmodning om at brevstemme i hjemmet er  

 blevet afvist af kommunen.
Endelig har klageren oplyst, at der ikke i  

 forbindelse med hendes stemmeafgivning uden for stemmelokalet var sikret  

 anonymitet ved stemmeafgivningen.
Det fremgår af valgstyrernes udtalelse, at man  

 først i dagene op til valget blev gjort bekendt med problemet af  

 klageren.
Valgstyrerne er enige i, at adgangsforholdene på valgstedet  

 er vanskelige for handicappede.
Det blev oplyst over for klageren, at der i  

 skolegården ville være tilforordnede vælgere til at  

 hjælpe vælgere, der ikke kunne få adgang til  

 stemmelokalet.
 Københavns Kommune har oplyst, at valgstyrerne vil  

 søge problemet løst ved fremtidige valg.
Valgstyrerne stiller sig uforstående over for  

 påstanden om manglende anonymitet ved stemmeafgivningen.
Proceduren  

 på valgstedet foregår ved hjælp af 2 valgstyrere eller  

 tilforordnede vælgere, der dog ikke overværer stemmeafgivningen.  

 Den udfyldte, sammenfoldede stemmeseddel nedlægges herefter i en af  

 valgstedets transportable stemmekasser.
Indenrigs- og Sundhedsministeriet oplyser, at  

 kommunalbestyrelsen skal sørge for lokaler til afstemningen, jf. § 45,  

 stk. 2, i folketingsvalgloven.
På hvert afstemningssted skal være  

 indrettet et stemmerum, hvor der er plads til, at 3 personer kan opholde sig  

 samtidig.
Det særlige stemmerum skal så vidt muligt have en  

 størrelse, så det kan benyttes af en vælger i  

 kørestol.
Der kan gives adgang til at foretage stemmeafgivning  

 umiddelbart uden for stemmelokalet for handicappede.
Hjælp hertil ydes  

 af 2 valgstyrere eller tilforordnede vælgere.
Det skal i forbindelse  

 med stemmeafgivning uden for stemmelokalet iagttages, at stemmeafgivningen  

 sker på betryggende måde.
 Udtalelsen fra Københavns Kommune giver ikke  

 ministeriet anledning til bemærkninger.
 Udvalget indstiller, at redegørelsen fra  

 Københavns Kommune tages til efterretning.
 12) Kurt Steffens, Nykøbing F, har i brev af 26.  

 november 2001 klaget over, at han ikke kunne stemme til folketingsvalget den  

 20. november 2001, idet han ikke forinden valget havde fået tilsendt  

 sit valgkort.
Klageren har i den forbindelse oplyst, at han havde  

 meddelt til postvæsenet, at han var på ferie fra den 8. til den  

 15. november 2001, hvorfor hans post skulle omadresseres.
Klageren har  

 endvidere oplyst, at Rødby Kommune ved brev af 12. november 2001  

 meddelte til klageren, at kommunen var orienteret om, til hvilken adresse  

 klagerens post skulle sendes.
Klageren modtog imidlertid aldrig sit valgkort  

 og blev derfor efter klagerens opfattelse frataget sin mulighed for at stemme  

 til valget.
 Rødby Kommune har i anledning af klagen afgivet  

 udtalelse af 29. november 2001, hvori kommunen oplyser, at kommunen ikke er  

 bekendt med, hvad klageren har fået oplyst om optagelse på  

 valglisten til folketingsvalget.
 Nykøbing F Kommune har telefonisk den 3. december  

 2001 oplyst, at klageren i forbindelse med registrering på  

 folkeregistret i kommunen er blevet oplyst om sine muligheder for at stemme  

 til såvel kommune- og amtsrådsvalg som folketingsvalget den 20.  

 november 2001.
Indenrigs- og Sundhedsministeriet kan i den anledning  

 oplyse, at det følger af § 18, stk. 4, i folketingsvalgloven, at  

 vælgere, der senere end 15.-dagen før valgdagen er flyttet til  

 en anden kommune, eller som senere end denne dag har anmeldt flytning, skal  

 forblive optaget på valglisten under den hidtidige bopæl.
Det  

 fremgår videre af ministeriets vejledning nr. 170 af 26. september 2001  

 om afholdelse af folketingsvalg, pkt. 4.8, at det henstilles, at  

 folkeregistret til disse vælgere udleverer eller tilsender skriftlig  

 oplysning om, at de kan afgive stemme enten ved at give fremmøde  

 på valgdagen på afstemningsstedet i den hidtidige  

 bopælskommune eller ved at afgive brevstemme, der stiles til  

 kommunalbestyrelsen i den hidtidige bopælskommune.
I den forbindelse  

 henstilles det, at der gives oplysning om sidste frist for  

 brevstemmeafgivning.
Ministeriet kan endvidere oplyse, at det følger af  

 § 47 i folketingsvalgloven, at hvis en vælger ikke har medbragt  

 valgkort, udskrives et valgkort.
Vælgeren skal i øvrigt på  

 forespørgsel give oplysning om navn, bopæl og  

 fødselsdato.
Hvis der er tvivl om en vælgers identitet, skal  

 denne fastslås, om fornødent ved fremlæggelse af  

 dokumentation herfor.
Derefter, og når valglisteføreren har  

 afmærket vælgerens navn på valglisten, udleveres en  

 stemmeseddel til vælgeren.
 Udtalelserne fra Rødby og Nykøbing F  

 Kommuner giver ikke Indenrigs- og Sundhedsministeriet anledning til  

 bemærkninger.
 Udvalget indstiller, at redegørelserne fra  

 Rødby og Nykøbing F Kommuner tages til efterretning.
13) Lars Nørgaard, København K, klager i  

 brev af 20. november 2001 over, at han ikke er blevet optaget på  

 valglisten til folketingsvalget.
I perioden 1. oktober 1999 til 31. oktober  

 2001 var klageren udsendt af Udenrigsministeriet.
Efter tilbagekomsten til  

 Danmark var klageren den 6. november 2001 på folkeregistret for at  

 anmelde sin indrejse den 31. oktober 2001.
 Københavns Kommune har oplyst, at klageren ikke  

 kunne blive optaget på folketingsvalglisten, idet sidste frist for  

 optagelse var den 5. november 2001. Kommunen har endvidere oplyst, at man i  

 forbindelse med klagerens udrejse i 1999 fremsendte et ansøgningsskema  

 om optagelse på folketingsvalglisten, der ikke blev anvendt.
Indenrigs- og Sundhedsministeriet oplyser, at det  

 følger af § 18 i folketingsvalgloven, at når et valg er  

 udskrevet, skal kommunalbestyrelsen udarbejde en valgliste over kommunens  

 vælgere.
På valglisten skal optages de vælgere, der senest  

 på 15.-dagen før valgdagen er flyttet til kommunen, og som  

 senest denne dag har anmeldt flytning til kommunens folkeregister.
 Udtalelsen fra Københavns Kommune giver ikke  

 ministeriet anledning til bemærkninger.
 Udvalget indstiller, at redegørelsen fra  

 Københavns Kommune tages til efterretning.
 14) Tom Bisgaard Rasmussen, Asaa, klager over, at det af  

 valglisten fremgår, at han ikke har afgivet sin stemme til  

 folketingsvalget på trods af, at han brevstemte på Dronninglund  

 Rådhus den 1. november 2001.
Dronninglund Kommune oplyser, at der ifølge  

 brevstemmeprotokollen den 1. november 2001 blev modtaget 3 brevstemmer.
Ingen  

 af de 3 brevstemmer er ifølge oplysningerne på yderkuverten og  

 følgebrevet afgivet af klageren.
Kommunen har videre ved gennemgang af  

 valglisterne fra Asaa afstemningsområde, hvor vælgeren er optaget  

 på valglisten, konstateret, at der ikke er markeret, at klageren har  

 afgivet sin stemme.
Kommunen finder ikke, at der er nogen mulighed for at  

 foretage videre i sagen, idet det ikke kan dokumenteres, at klageren har  

 afgivet brevstemme den 1. november 2001, som anført af klageren.
 Kommunens udtalelse giver ikke Indenrigs- og  

 Sundhedsministeriet anledning til bemærkninger.
 Udvalget indstiller, at redegørelsen fra  

 Dronninglund Kommune tages til efterretning.
15) I brev af 22. november 2001 klager Jette Daél,  

 København S, over kommunens manglende information om muligheden for  

 brevstemmeafgivning i hjemmet til folketingsvalget.
Klageren oplyser, at  

 hendes mor på grund af sygdom ikke er i stand til ved egen hjælp  

 at afgive sin stemme på valgstedet, og at hun alene holder sig  

 orienteret om lokale forhold gennem lydavisen.
Klageren finder. at  

 Tårnby Kommune har undladt at udlevere et ansøgningsskema til  

 brevstemmeafgivning i eget hjem, og klager endvidere over, at kommunens  

 annoncering af 6. november 2001 om muligheden for at brevstemme i eget hjem  

 ikke efterlod tilstrækkelig tid til at nå at indgive  

 ansøgning herom inden fristens udløb.
Tårnby Kommune oplyser, at kommunen annoncerede den  

 6. november 2001 om muligheden for at brevstemme i hjemmet til  

 folketingsvalget og om fristen for indsendelse af ansøgningsskema.
I  

 lydavisen blev oplysning om muligheden for brevstemmeafgivning i hjemmet  

 meddelt den 8. november 2001. Kommunen bemærker, at klagerens mor ikke  

 har fået information om eller ansøgningsskema til brug ved  

 brevstemmeafgivning i eget hjem, da kommunen har vurderet, at moderen ikke  

 opfylder betingelserne herfor.
Kommunen tilbød klagerens mor transport  

 til brevstemmeafgivning på folkeregistret.
Moderen benyttede sig af  

 dette tilbud.
 Kommunens udtalelse giver ikke ministeriet anledning til  

 bemærkninger.
 Udvalget indstiller, at redegørelsen fra  

 Tårnby Kommune tages til efterretning.
 16) Gyda Kongsted, København V, klager i et brev af  

 28. november 2001 over afviklingen af folketingsvalget den 20. november 2001  

 i Søndre Storkreds.
 Klageren har bedt om ministeriets stillingtagen til,  

 hvorvidt stemmesedlerne i Søndre Storkreds for så vidt  

 angår Venstre var lovlige og gyldige i henhold til valgloven, samt  

 hvorvidt valget blev udført lovligt i henhold til valgloven.
Klageren, der var opstillet som kandidat til  

 folketingsvalget, har nærmere oplyst, at hun den 19. november 2001  

 på kraftig opfordring fra formanden for bestyrelsen for partiet Venstre  

 i København måtte underskrive en indstilling, der skulle  

 korrigere en forkert opstillingsform (kredsvis opstilling) til den  

 ifølge en generalforsamlingsbeslutning korrekte opstillingsform  

 (sideordnet opstilling). Klageren har endvidere oplyst, at det forhold, at  

 formanden for Venstre i København først dagen før  

 folketingsvalget har reageret på ovennævnte forhold, uanset at  

 han i ca. en uge havde været bekendt med problemstillingen, har  

 medført, at såvel borgerne som de tilforordnede vælgere  

 har været uvidende om den ændrede opstillingsform for partiet  

 Venstre i Søndre Storkreds, eftersom den ændrede opstillingsform  

 ikke fremgik af stemmesedlen.
Klageren har anført, at der derfor ikke  

 foreligger sikkerhed for, at udfaldet af folketingsvalget den 20. november  

 2001 ville have været det samme, såfremt stemmesedlen havde  

 været korrekt.
 Københavns Kommunes valgsekretariat har afgivet  

 udtalelse af 29. november 2001.
 Det fremgår af de vedlagte udfyldte  

 kandidatanmeldelser fra partiets tre kandidater i Søndre Storkreds, at  

 anmeldelsesmyndigheden modtog anmeldelserne den 2. november 2001, og at  

 kandidaterne har anmeldt, at de opstillede i en eller flere nærmere  

 anførte opstillingskredse inden for storkredsen, således at der  

 for hver opstillingskreds alene opstillede én kandidat (kredsvis  

 opstilling).
 Det fremgår ligeledes af den vedlagte udfyldte  

 godkendelsesformular for partiet Venstre i Søndre Storkreds, at  

 kandidaterne var opstillet kredsvis i de af kandidaterne anførte  

 kredse.
 Ved brev af 19. november 2001 til Københavns  

 Kommunes valgsekretariat erklærede de opstillede kandidater med deres  

 underskrift, at kandidaterne var indforståede med, at de opstillede i  

 alle kredse, og at opstillingen var sideordnet med nominering i en eller  

 flere nærmere anførte opstillingskredse inden for storkredsen.  

 De i brevet angivne kredse svarede til de opstillingskredse, som partiet  

 Venstre ved ovennævnte brev af 19. november 2001 til  

 anmeldelsesmyndigheden angav, at kandidaterne var nomineret i.
Ved brev af 19. november 2001 til Københavns  

 Kommunes valgsekretariat meddelte formanden for Venstre i København,  

 Niels M.
Knudsen, at de kandidater, der var anmeldt som kandidater for  

 Venstre i Søndre Storkreds ved folketingsvalget den 20. november 2001,  

 var sideordnet opstillet i alle kredse og nomineret i en eller flere  

 nærmere anførte opstillingskredse inden for storkredsen.
De i  

 brevet angivne kredse svarede til de opstillingskredse inden for storkredsen,  

 Venstres kandidater havde angivet, de var nomineret i.
 Ved brev af 20. november 2001 til ministeriet fremsendte  

 Københavns Kommunes valgsekretariat på vegne af formanden for  

 valgbestyrelsen i Københavns Kommune en ny fortegnelse over kandidater  

 i Søndre Storkreds, idet anmeldelsesmyndigheden samtidig meddelte, at  

 der var foretaget ændring i opstillingsformen for partiet Venstre,  

 således at kandidaterne opstillede sideordnet med nominering.
Indenrigs- og Sundhedsministeriet har foretaget en  

 detaljeret gennemgang af folketingsvalglovens regler for anmeldelse af  

 kandidater.
Ministeriet konkluderer, at efter ministeriets opfattelse  

 indeholder lovens § 35 om afhjælpning af mangler ved en  

 kandidatanmeldelse en udtømmende regulering af mulighederne for at  

 foretage ændringer af kandidatanmeldelser efter udløbet af  

 fristen for kandidatanmeldelse.
Den omstændighed, at en kandidat f.eks.  

 alene har anmeldt sig i én opstillingskreds, uanset at kandidaten  

 efter partiets interne regler skulle have anmeldt sig i alle  

 opstillingskredse, er ikke en mangel, der kan medføre, at den  

 indleverede kandidatanmeldelse erklæres ugyldig.
Efter ministeriets  

 opfattelse er der således ikke i et sådant tilfælde hjemmel  

 til at imødekomme ønsker om, at der foretages ændringer  

 af kandidatanmeldelsen.
Indenrigs- og Sundhedsministeriet har givet udtryk  

 for denne retsopfattelse i vejledning nr. 170 af 26. september 2001 om  

 afholdelse af folketingsvalg, pkt. 6.4.
 I den foreliggende sag er der ikke uoverensstemmelse  

 mellem afkrydsningen på forsiden af partiet Venstres meddelelse til  

 anmeldelsesmyndigheden vedrørende godkendte kandidater i Søndre  

 Storkreds og de indleverede kandidatanmeldelser fra de enkelte kandidater,  

 der opstillede i storkredsen for partiet Venstre.
 Indenrigs- og Sundhedsministeriet finder det endvidere  

 på grundlag af udtalelsen fra Københavns Kommunes  

 valgsekretariat ikke godtgjort, at Københavns Kommunes  

 valgsekretariat, der handlede på vegne af formanden for valgbestyrelsen  

 i Københavns Kommune, har begået fejl eller på anden  

 måde har medvirket til, at den anmeldte opstillingsform for partiet  

 Venstre ikke svarede til den opstillingsform, som de opstillede kandidater  

 henholdsvis partiet ønskede.
 Det tilføjes, at der ikke er oplysninger om, at de  

 indgivne kandidatanmeldelser var behæftet med mangler, som skulle  

 afhjælpes efter lovens § 35.
 Efter Indenrigs- og Sundhedsministeriets opfattelse var  

 det derfor ikke i overensstemmelse med lovgivningen, at formanden for  

 valgbestyrelsen i Københavns Kommune gav partiet Venstre mulighed for  

 at ændre opstillingsform i Søndre Storkreds efter udløbet  

 af fristerne for kandidaternes anmeldelse og partiernes godkendelse af  

 kandidaterne.
 Københavns Kommunes valgsekretariat har i  

 udtalelsen oplyst, at stemmesedlen ikke blev ændret som følge af  

 anmeldelsesmyndighedens beslutning om en ændret opstillingsform.
 Det kan således konstateres, at stemmesedlens  

 udvisende i Søndre Storkreds for så vidt angår partiet  

 Venstres opstillingsform ikke var i overensstemmelse med den ændrede  

 opstillingsform, som formanden for valgbestyrelsen for Københavns  

 Kommune traf beslutning om den 19. november 2001.
 Efter Indenrigs- og Sundhedsministeriets opfattelse var  

 det imidlertid ikke i overensstemmelse med lovgivningen, at formanden for  

 valgbestyrelsen i Københavns Kommune gav partiet Venstre mulighed for  

 at ændre opstillingsform i Søndre Storkreds, jf. ovenfor.
Det tilføjes, at en ændret opstillingsform  

 for partiet Venstre ikke ville have medført en ændret  

 rækkefølge af partiets kandidater på stemmesedlen.
Efter  

 Indenrigs- og Sundhedsministeriets opfattelse ville en ændring af  

 stemmesedlen, således at stemmesedlen afspejlede den opstillingsform,  

 som blev lagt til grund ved opgørelsen af valgresultatet, på den  

 baggrund næppe have haft betydning for valgets udfald.
Det kan dog  

 næppe helt afvises, at en vælger med kendskab til de  

 opstillingsformer, som stemmesedlens udvisende er udtryk for, har valgt at  

 afgive stemme på partiet Venstre i stedet for på Gyda Kongsted i  

 de kredse, hvor alene Gyda Kongsted i første omgang havde anmeldt sig  

 som kandidat, og hvor derfor alene Gyda Kongsted var angivet med halvfede  

 typer øverst på listen over Venstres kandidater.
En sådan  

 partistemme var i givet fald afgivet ud fra den (fejlagtige) antagelse, at  

 partistemmen alligevel ville gå til Gyda Kongsted.
Tilsvarende kan have  

 gjort sig gældende ved stemmeafgivning for partiet Venstre i de  

 øvrige opstillingskredse i Søndre Storkreds.
Indenrigs- og Sundhedsministeriet kan oplyse, at  

 ministeriets endelige opgørelse af stemmetallene for partiet Venstre i  

 Søndre Storkreds viser, at Ulrik Kragh opnåede i alt 6.608  

 stemmer, heraf 1.888 personlige stemmer.
Jesper Schou Hansen opnåede i  

 alt 6.072 stemmer, heraf 1.840 personlige stemmer, og Gyda Kongsted  

 opnåede i alt 6.053 stemmer, heraf 1.626 personlige stemmer.
Ulrik  

 Kragh opnåede partiets kredsmandat og dermed valg til Folketinget, mens  

 Jesper Schou Hansen og Gyda Kongsted ikke opnåede valg, men blev 1. og  

 2. stedfortræder for Venstre i Søndre Storkreds.
Indenrigs- og Sundhedsministeriet oplyser, at  

 såfremt partiet Venstres kandidater i Søndre Storkreds havde  

 været opstillet kredsvis, ville Ulrik Kragh have fået i alt 7.443  

 stemmer, Gyda Kongsted ville have fået i alt 6.778 stemmer og Jesper  

 Schou Hansen ville have fået i alt 4.512 stemmer.
En opgørelse  

 af valget, hvorved den opstillingsform, som de opstillede kandidater for  

 partiet Venstre oprindelig havde anmeldt, og som partiet havde godkendt, blev  

 lagt til grund, ville således ikke have ført til et andet udfald  

 af valget, idet det dog bemærkes, at Gyda Kongsted i så fald  

 ville være 1. stedfortræder i stedet for 2.  

 stedfortræder.
 Klagen er modtaget efter udløbet af klagefristen,  

 og udvalget bemærker hertil, at der ved tidligere valg også er  

 modtaget klager efter klagefristens udløb, og at disse er blevet  

 undergivet realitetsbehandling, hvorfor udvalget finder, at også denne  

 klage bør realitetsbehandles.
 Udvalget finder det overordentligt kritisabelt, at der  

 blev givet mulighed for at ændre opstillingsformen efter udløbet  

 af fristerne for kandidaternes anmeldelse og partiernes godkendelse af  

 kandidaterne.
Anvendelsen af sideordnet opstilling i stedet for den  

 oprindeligt anmeldte kredsvise opstilling har i det konkrete tilfælde  

 medført det samme udfald af valget, men en ændret  

 stedfortræderrækkefølge.
Det kan imidlertid ikke  

 udelukkes, at det med en anden fordeling af stemmetallene også ville  

 have haft betydning for valget.
 Da det er folketingsvalglovens udgangspunkt, at  

 anmeldelsesmyndighedens fortegnelse over de opstillede kandidater  

 lægges til grund, da det er det grundlag, vælgerne har afgivet  

 deres stemmer på, og da de opstillede kandidater i den påklagede  

 sag havde accepteret den ændrede opstillingsform, indstiller udvalget,  

 at valget godkendes i overensstemmelse hermed, således at Ulrik Kragh  

 godkendes som valgt med Jesper Schou Hansen som 1. stedfortræder og  

 Gyda Kongsted som 2. stedfortræder.
17) Fra Annette Hansen, Odense N, har Indenrigs- og  

 Sundhedsministeriet den 30. november 2001, efter klagefristens udløb,  

 modtaget telefax af 25. november 2001 til Odense Kommune, hvori Annette  

 Hansen klager over, at de tilforordnede ved det valgbord på  

 Østre Kulturhus, hvor hendes mor på valgdagen den 20. november  

 2001 afleverede såvel sit valgkort til de kommunale valg som sit  

 valgkort til folketingsvalget, ikke orienterede den pågældende  

 om, at valgkortet vedrørende folketingsvalget skulle afleveres ved et  

 andet bord, hvor den pågældende så ville få udleveret  

 en stemmeseddel til folketingsvalget.
Annette Hansens mor fik blot udleveret  

 to stemmesedler vedrørende de kommunale valg ved det  

 pågældende valgbord og fik således ikke lejlighed til at  

 stemme til folketingsvalget.
 Odense Kommune oplyser, at valgstyrerformanden på  

 Østre Kulturcenter har oplyst, at valghandlingen på Østre  

 Kulturcenter var tilrettelagt således, at der var to rækker  

 borde, hvor vælgerne først havde mulighed for at stemme til de  

 kommunale valg, hvorefter vælgerne kunne afgive stemme til  

 folketingsvalget.
 Odense Kommune har endvidere oplyst, at da valghandlingen  

 i overensstemmelse med Indenrigsministeriets krav herom blev afholdt som to  

 særskilte valghandlinger, har Annette Hansens mor ikke kunnet få  

 udleveret stemmesedlen til folketingsvalget ved det valgbord, hvor afgivelsen  

 af stemme til de kommunale valg foregik.
Indenrigs- og Sundhedsministeriet oplyser, at  

 Indenrigsministeriet i et brev af 31. oktober 2001 til alle  

 kommunalbestyrelser om folketingsvalgets afholdelse har udtalt, at det vil  

 være nødvendigt at gennemføre afstemningen som to  

 adskilte afstemninger med særskilte valgborde, stemmerum og  

 stemmekasser, eftersom afstemningen på valgdagen skal  

 gennemføres i forhold til to forskellige valglister.
Eventuelt vil der  

 dog, hvis anvendelse af særskilte stemmerum ikke er mulig, og det i  

 øvrigt sikres, at de to afstemninger gennemføres adskilt, kunne  

 benyttes fælles stemmerum.
 Kommunalbestyrelsen skal sørge for det  

 fornødne antal valgborde, det foreskrevne antal valgstyrere og det  

 fornødne antal tilforordnede vælgere til de to afstemninger.  

 Kommunalbestyrelsen skal samtidig sikre, at de to afstemninger  

 gennemføres adskilt, og at hver af afstemningerne kan  

 gennemføres med den fornødne kapacitet og bemanding.
Ministeriet har i brevet videre udtalt, at  

 kommunalbestyrelsen skal indskærpe, at der ved valgbordene kun må  

 udleveres stemmesedler til folketingsvalg til personer, der ønsker at  

 stemme til folketingsvalg, og som er anført på valglisten til  

 folketingsvalget.
Tilsvarende gælder for udlevering af stemmesedler til  

 de kommunale valg.
Endvidere skal det ved tydelig skiltning markeres, hvilke  

 valgborde der vedrører folketingsvalget henholdsvis de kommunale valg,  

 samt i hvilken stemmekasse en stemmeseddel til henholdsvis folketings-,  

 amtsråds- og kommunalbestyrelsesvalget skal lægges.
 Det forhold, at afstemningen på valgdagen blev  

 tilrettelagt som to særskilte valghandlinger, giver herefter ikke  

 Indenrigs- og Sundhedsministeriet anledning til bemærkninger.
Indenrigs- og Sundhedsministeriet oplyser, at valgret  

 ifølge § 47 i folketingsvalgloven udøves ved personligt  

 fremmøde på afstemningsstedet, hvor vælgeren inden  

 stemmeafgivningen skal aflevere sit valgkort til valglisteføreren.
Har  

 en vælger ikke medbragt sit valgkort, udskrives et valgkort.  

 Vælgeren skal i øvrigt på forespørgsel give  

 oplysning om navn, bopæl og fødselsdato.
Hvis der er tvivl om en  

 vælgers identitet, skal denne fastslås, om fornødent ved  

 fremlæggelse af dokumentation herfor.
Derefter, og når  

 valglisteføreren har afmærket vælgerens navn på  

 valglisten, udleveres en stemmeseddel til vælgeren.
 Efter Indenrigs- og Sundhedsministeriets opfattelse ville  

 der således ikke have været noget til hinder for, at Annette  

 Hansens mor efter afstemningen til de kommunale valg havde rettet henvendelse  

 til valgbordet vedrørende folketingsvalget, uanset hun ikke  

 længere havde sit valgkort, idet den pågældende efter at  

 have identificeret sig over for valglisteføreren ville kunne have  

 fået udleveret en stemmeseddel til folketingsvalget.
 Udtalelsen fra Odense Kommune giver ikke Indenrigs- og  

 Sundhedsministeriet anledning til yderligere bemærkninger.
 Udvalget indstiller, at redegørelsen fra Odense  

 Kommune tages til efterretning.
18) I brev af 25. november 2001 fra Kim Marcussen, Nyborg  

 Statsfængsel, har Kim Marcussen og 12 medindsatte klaget over, at der  

 ved stemmeafgivningen på afdeling M3 kun var en stemmemodtager, en  

 overvagtmester, til stede.
Dette forhold er efter Kim Marcussens opfattelse i  

 strid med reglerne i bekendtgørelse om brevstemmeafgivning i  

 kriminalforsorgens anstalter og arresthusene.
Nyborg Statsfængsel har den 3. december 2001  

 telefonisk over for Indenrigs- og Sundhedsministeriet oplyst, at afstemningen  

 til valgene på den pågældende afdeling i  

 statsfængslet foregik således, at en række indsatte afgav  

 stemme på overvagtmester Mogens Sørensens kontor, mens Mogens  

 Sørensen og en eller flere kollegaer var til stede.
Enkelte indsatte  

 afgav imidlertid stemme på Mogens Sørensens kontor, hvor alene  

 Mogens Sørensen var til stede.
 Nyborg Statsfængsel har endvidere oplyst, at alene  

 Mogens Sørensen var udpeget som stemmemodtager, og at det personale,  

 der i øvrigt var til stede på Mogens Sørensens kontor,  

 ikke var udpeget som stemmemodtagere, men blot var det personale, der var til  

 stede den pågældende dag, og som kunne frigøres til  

 opgaven.
 Nyborg Statsfængsel beklager, at enkelte indsatte  

 har afgivet stemme, uden at to ansatte samtidig var til stede.
 Indenrigs- og Sundhedsministeriet har oplyst, at  

 vælgere, der er indsat i kriminalforsorgens anstalter eller i  

 arresthusene, kan brevstemme i institutionen, jf. § 54, stk. 2, i  

 folketingsvalgloven.
Efter bekendtgørelsens § 3, stk. 1, skal  

 brevstemmer i kriminalforsorgens anstalter og arresthusene afgives til 2  

 stemmemodtagere, der er ansat i institutionen.
Stemmemodtagerne skal udpeges  

 blandt fast ansat personale.
Der skal udpeges et eller flere par  

 stemmemodtagere.
 Det har således ikke været i overensstemmelse  

 med § 3, stk. 1, i bekendtgørelse nr. 302 af 17. maj 1989 om  

 brevstemmeafgivning i kriminalforsorgens anstalter og arresthusene, at alene  

 overvagtmesteren var udpeget som stemmemodtager, og at enkelte indsatte har  

 afgivet brevstemme, hvor alene overvagtmesteren var til stede.
 Udtalelsen fra Nyborg Statsfængsel giver ikke i  

 øvrigt Indenrigs- og Sundhedsministeriet anledning til  

 bemærkninger.
 Udvalget indstiller, at redegørelsen fra Nyborg  

 Statsfængsel tages til efterretning.
6. Indenrigs- og Sundhedsministeriets beregninger og  

 opgørelser Det andet spørgsmål, udvalget skal behandle,  

 er som nævnt under punkt 4 spørgsmålet om godkendelse af  

 de af ministeriet foretagne opgørelser og beregninger.
 Disse har ikke givet udvalget anledning til  

 bemærkninger.
Det fremgår af den af Indenrigs- og  

 Sundhedsministeriet foretagne opgørelse, at der ved valget er afgivet  

 i alt 3.484.915 stemmer, heraf som nævnt 25.677 blanke og 9.570 andre  

 ugyldige stemmer.
Stemmeprocenten har været 87,1.
7. De valgte kandidater Det tredje spørgsmål, udvalget skal behandle,  

 er som nævnt under punkt 4 spørgsmålet om godkendelse af  

 de 175 kandidater, der har opnået valg.
 Efter det for udvalget oplyste, er der ikke forhold, der  

 kan begrunde, at valgte kandidater ikke skulle være valgbare til  

 Folketinget, jf. grundlovens § 30.
III.
Valget i Grønland 8. Foreløbige opgørelse Den 4. december 2001 har indenrigs- og sundhedsministeren  

 fremsendt en fra Rigsombudsmanden i Grønland modtaget kopi af den  

 foreløbige valgbog for folketingsvalget i Grønland den 20.  

 november 2001.
9. Samlede stemmetal Det fremgår af denne opgørelse, at der har  

 været 3 partier og 5 kandidater, der er opstillet i kandidatforbund  

 uden for partierne.
Stemmeprocenten var 61,6, idet der er afgivet i alt  

 23.821 stemmer, heraf 23.255 gyldige, 335 blanke og 231 andre ugyldige  

 stemmer.
10. Partiernes stemmetal Af de gyldige stemmer er 6.029 afgivet på Siumut,  

 5.137 på Atassut og 7.172 på Inuit Ataqatigiit.
Siumut og Inuit  

 Ataqatigiit har således fået valgt hver en kandidat.
11. De valgte kandidaters stemmetal Af Inuit Ataqatigiits 7.172 stemmer har Kuupik Kleist  

 fået 6.369 stemmer.
Af de 6.029 stemmer, der var afgivet på  

 Siumut, har Lars Emil Johansen opnået de 5.093 stemmer.
 Kuupik Kleist og Lars Emil Johansen må herefter  

 anses for valgt.
12. Godkendelse på det foreløbige grundlag Der er ikke over for udvalget rejst tvivl om de to  

 kandidaters valgbarhed, og udvalget benytter derfor bestemmelsen i § 1, stk.  

 6, i Folketingets forretningsorden, hvorefter der vedrørende medlemmer  

 valgt i Grønland kan gøres indstilling til Tinget om  

 godkendelse på grundlag af den foreløbige opgørelse.
 Udvalget finder anledning til at påpege, at meget  

 små valgdistrikter (én vælger) og meget små  

 valgkredse kan gøre det vanskeligt at sikre stemmehemmeligheden.
13. Senere afgørelse om opretholdelse af godkendelsen Når det endelige valgmateriale til sin tid  

 foreligger, må Folketinget som sædvanlig træffe  

 afgørelse om, hvorvidt godkendelsen kan opretholdes.
IV.
Valget på Færøerne 14. Valgbogen m.v.
Den 4. december 2001 har indenrigs- og sundhedsministeren  

 fremsendt valgbog vedrørende det på Færøerne den  

 20. november 2001 stedfundne valg til Folketinget med tilhørende  

 fortegnelse over opstillede partier og kandidater, edb-udskrift af  

 optællingsskemaer samt oversigt over vælgertallet fordelt  

 på valgsteder.
Endvidere var vedlagt kopi af de af valgbestyrelsen  

 tilvejebragte stemmesedler.
15. Antal kandidatlister og samlet antal stemmer Det fremgår af materialet, at der har deltaget 6  

 partier.
Der blev ved valget afgivet i alt 33.106 stemmer.
Antallet af blanke  

 og andre ugyldige stemmer var 6.713.
16. Stemmetal for kandidatlisterne og for de valgte kandidater Det parti, der opnåede det største antal  

 stemmer   7.208   var Sambandspartiet, og af dette partis kandidater fik  

 Lisbeth L.
Petersen flest personlige stemmer   2.288.
 Det parti der fik det næststørste antal  

 stemmer   6.578   var Det Republikanske Parti, og af dette partis kandidater  

 fik Høgni Hoydal flest personlige stemmer   2.641.
17. Valgklager Olavur Petersen, Argir, Færøerne, og  

 Høgni Hoydal, Hoyvik, Færøerne, klager begge over den  

 ulovlige måde, hvorpå der blev gennemført  

 meningsmålinger efter vælgernes stemmeafgivning i Thorshavn, og  

 offenliggørelsen af disse meningsmålinger, inden afstemningen  

 på valgdagen var afsluttet.
Af udtalelsen fra Thorshavn Kommune fremgår, at  

 valgområdet i Thorshavn er en idrætshal med omliggende areal.
Det  

 fremgår videre, at valgbestyrelsen på valgdagen besluttede at  

 imødekomme en anmodning fra et dagblad om at foretage en exit  

 poll-undersøgelse på valgområdet.
Det blev stillet som  

 betingelse, at undersøgelsen ikke udsatte vælgerne for  

 valgagitation i valglokalet eller andre steder i umiddelbar tilknytning  

 hertil.
Rigsombudet på Færøerne har oplyst, at  

 meningsmålingen blev gennemført i selve valglokalet, efter at  

 vælgerne havde forladt stemmerummene.
Målingen fandt sted 5 meter  

 fra det sted, hvor stemmekasserne var placeret.
Indenrigs- og Sundhedsministeriet anfører, at det  

 følger af almindelige valgretlige grundsætninger om neutralitet,  

 at der ikke på valgdagen må foretages meningsmålinger i  

 stemmelokalerne eller på steder i umiddelbar tilknytning hertil.
Efter  

 ministeriets opfattelse var det således ikke i overensstemmelse hermed,  

 at der i selve valglokalet blev foretaget meningsmålinger efter  

 vælgernes stemmeafgivning.
Ministeriet oplyser videre, at det efter  

 ministeriets opfattelse ikke af forbuddet i loven mod foretagelse af  

 stemmeoptælling og offentliggørelse af resultatet inden kl. 20  

 på valgdagen, jf. §§ 38 og 44 i lov nr. 458 af 30. juni 1993 om  

 folketingsvalg på Færøerne, kan udledes et forbud mod  

 offentliggørelse af sådanne meningsmålinger, inden  

 afstemningen på valgdagen er afsluttet.
 Udtalelsen fra Thorshavn Kommune giver i øvrigt  

 ikke ministeriet anledning til bemærkninger.
 Udvalget kan tilslutte sig Indenrigs- og  

 Sundhedsministeriets vurdering af de indgivne klager over den  

 gennemførte meningsmåling efter vælgernes stemmeafgivning  

 (exit poll).
18. Udvalgets bemærkninger Valgbestyrelsen har tilstillet de valgte kandidater,  

 Høgni Hoydal og Lisbeth L.
Petersen valgbreve.
Udvalget til  

 Prøvelse af Valgene har ingen bemærkninger vedrørende  

 valghandlingen eller opgørelsen af valget, og der er heller ikke over  

 for udvalget rejst tvivl om de to nævnte kandidaters valgbarhed.
V.
Udvalgets konklusion I det foregående har udvalget fremdraget en  

 række enkeltspørgsmål, og det er også anført,  

 at der i visse tilfælde er forekommet fejl og mangler, som udvalget har  

 kommenteret.
 Udvalget finder imidlertid anledning til at udtale, at  

 ingen fejl eller mangler har været af en sådan karakter, at de  

 må antages at have kunnet influere på valgets gyldighed eller  

 dets resultat.
19. Udvalgets indstillinger Der afgives herefter følgende indstillinger:
A.
Vedrørende valget i Danmark Af udvalget:
 1) Folketinget godkender det i Danmark den 20. november  

 2001 afholdte valg af medlemmer til Folketinget (valghandlingen), de af  

 Indenrigs- og Sundhedsministeriet den 4. december 2001 fremsendte beregninger  

 og opgørelse af dette valg og de på den omdelte  

 valgkredsfortegnelse opførte 175 kandidater som valgte fra og med den  

 20. november 2001.
B.
Vedrørende valget i Grønland Af udvalget:
 2) Folketinget godkender i henhold til forretningsordenens  

 § 1, stk. 6, på grundlag af den af Rigsombudsmanden i Grønland  

 fremsendte valgbog om folketingsvalget i Grønland den 20. november  

 2001 de på den omdelte valgkredsfortegnelse opførte 2 kandidater  

 som valgte fra og med den 20. november 2001.
C.
Vedrørende valget på  

 Færøerne Af udvalget:
 3) Folketinget godkender det på  

 Færøerne den 20. november 2001 afholdte valg af 2 medlemmer til  

 Folketinget (valghandlingen), den af valgbestyrelsen foretagne  

 opgørelse og beregning over dette valg og de på den omdelte  

 valgkredsfortegnelse opførte 2 kandidater som valgte fra og med den  

 20. november 2001.
 Det Republikanske Parti, Inuit Ataqatigiit og Siumut var  

 på tidspunktet for betænkningens afgivelse ikke  

 repræsenteret med medlemmer i udvalget og havde dermed ikke adgang til  

 at komme med indstillinger eller politiske udtalelser i  

 betænkningen.
 En oversigt over Folketingets sammensætning er  

 optrykt i betænkningen.
