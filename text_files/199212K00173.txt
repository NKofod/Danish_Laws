Nr LSF 173 Forslag til Lov om arbejdsmarkedsuddannelser Fremsat af arbejdsministeren (Kirkegaard) den 14. januar 1993 Vedtaget ved tredjebehandling den 8. juni 1993 Lov nr. 430 af 30/06/1993 Kapitel 1 Formål og organisation § 1. Arbejdsmarkedsuddannelserne udvikles og gennemføres som  

 erhvervsrettet voksen- og efteruddannelse og har til formål 1) at vedligeholde, udbygge og forbedre arbejdstageres  

 erhvervskvalifikationer i overensstemmelse med arbejdsmarkedets behov, 2) at afhjælpe omstillings- og tilpasningsproblemer på arbejdsmarkedet og 3) at udvikle og gennemføre særlige uddannelsesprogrammer for ledige og  

 andre arbejdsmarkedspolitisk begrundede uddannelsesforanstaltninger.
 § 2. Arbejdsministeren er øverste administrative myndighed for  

 arbejdsmarkedsuddannelserne.
 Stk. 2. Arbejdsministeren kan bemyndige Arbejdsmarkedsstyrelsen  

 til at udøve beføjelser, der ved loven er tillagt ministeren.
 Stk. 3. Uddannelsesrådet for arbejdsmarkedsuddannelserne,  

 erhvervsområdeudvalgene, Udvalget for erhvervsintroducerende uddannelse m.v.  

 og efteruddannelsesudvalgene medvirker i udvikling, tilrettelæggelse og  

 iværksættelse af arbejdsmarkedsuddannelserne, jf. kapitel 4.
Kapitel 2 Uddannelsesprogrammerne § 3. Arbejdsmarkedsuddannelserne består af 1) Kompetencegivende uddannelse, der er i overensstemmelse med  

 arbejdsmarkedets behov, og som vedligeholder, udbygger og forbedrer de  

 erhvervsmæssige kvalifikationer for specialarbejdere, personer med en  

 erhvervsuddannelse efter erhvervsuddannelsesloven og andre grupper, der kan  

 sidestilles hermed.
Endvidere omfattes videregående teknikere af målgruppen.
 2) Erhvervsintroducerende uddannelse, der fremmer deltagernes mulighed for  

 at opnå uddannelse eller beskæftigelse.
 3) Særligt tilrettelagte uddannelser for ledige og for andre grupper med  

 særlige uddannelsesbehov og andre arbejdsmarkedspolitisk begrundede  

 uddannelsesforanstaltninger.
 § 4. Arbejdsministeren kan iværksætte indsats på særlige områder  

 og forsøgs- og udviklingsarbejde.
 Stk. 2. Arbejdsministeren kan fastsætte nærmere regler efter stk.  

 1.
Kapitel 3 Uddannelsernes indhold, adgangskrav m.v.
§ 5. Indhold, tilrettelæggelse og afholdelse af uddannelser efter  

 § 3, nr. 1, tager udgangspunkt i erhvervsrettede kvalifikationsbehov,  

 virksomhedernes behov og den enkeltes erhvervsmæssige og uddannelsesmæssige  

 forudsætninger og individuelle behov.
Emner af almen karakter kan indgå i  

 uddannelserne til opfyldelse af uddannelsernes formål.
 Stk. 2. Uddannelserne udvikles og tilrettelægges med sigte på  

 arbejdsmarkedets behov.
 § 6. Uddannelserne efter § 3, nr. 1, opbygges som en række  

 uddannelsesplaner (moduler), der hver giver selvstændig kompetence.
 Stk. 2. Uddannelsesplanerne kan være tilrettelagt i trindelte  

 kursuslinier inden for de respektive faglige områder.
 Stk. 3. Uddannelserne afholdes normalt som moduler af en eller  

 flere ugers varighed.
 Stk. 4. Uddannelserne afholdes normalt som heltidsundervisning.
 Stk. 5. Uddannelserne afholdes normalt på hverdage i dagtimerne.
Stk. 6. Arbejdsministeren kan fastsætte nærmere regler efter stk.  

 3 og 4 om, at uddannelserne kan afholdes som moduler af en kortere varighed  

 end en uge, som opsplittede moduler over enkelte dage og som  

 deltidsundervisning.
Uddannelsesrådet godkender iværksættelse af uddannelser  

 efter dette stykke.
 § 7. Arbejdsministeren kan fastsætte nærmere regler om  

 uddannelserne efter §§ 5 og 6, om udstedelse af bevis og om godkendelse efter  

 § 24, stk. 1, nr. 6.
§ 8. Adgang til uddannelserne efter § 3, nr. 1, har personer, der  

 har eller søger beskæftigelse som specialarbejdere, personer, der har  

 gennemgået en erhvervsuddannelse efter erhvervsuddannelsesloven, og personer,  

 der kan sidestilles hermed.
Endvidere har videregående teknikere adgang til  

 uddannelserne.
Deltagerne skal være fyldt 18 år.
Arbejdsministeren kan  

 tillade, at personer under 18 år skal have adgang til uddannelserne.
Stk. 2. Arbejdsministeren kan tillade, at andre får adgang til  

 uddannelserne.
Arbejdsministeren fastsætter nærmere regler herom.
 § 9. Uddannelse, der er gennemført i henhold til § 3, nr. 1 og 3,  

 kan i kombination med relevant erhvervserfaring og eventuel anden uddannelse  

 føre til erhvervsuddannelseskompetence efter godkendelse af de faglige udvalg  

 nedsat i henhold til erhvervsuddannelsesloven, jf. lovbekendtgørelse nr. 668  

 af 29. juli 1992.
§ 10. Den erhvervsintroducerende uddannelse efter § 3, nr. 2,  

 giver værkstedsbaseret vejledning, uddannelsesforberedelse og  

 erhvervsforberedende uddannelse.
Uddannelsen skal - selvstændigt eller i  

 samspil med anden uddannelse eller arbejdsmarkedspolitisk foranstaltning -  

 forbedre deltagernes muligheder for at opnå eller bevare tilknytning til  

 arbejdsmarkedet eller påbegynde en uddannelse.
Stk. 2. Uddannelsen gennemføres i overensstemmelse med  

 uddannelsesbeskrivelser, der fastlægger mål, rammer og indhold for  

 uddannelsen og dens gennemførelse.
Der indgår som hovedregel erhvervspraktik  

 i uddannelsen.
 Stk. 3. Uddannelsesstederne udsteder bevis for deltagelse i  

 uddannelsen.
 § 11. Adgang til erhvervsintroducerende uddannelse har personer,  

 som har vanskeligheder med at opnå eller bevare tilknytning til  

 arbejdsmarkedet eller med at påbegynde en uddannelse.
 § 12. Arbejdsministeren kan fastsætte nærmere regler om den  

 erhvervsintroducerende uddannelse efter § 10, om adgang til uddannelsen efter  

 § 11 og om godkendelse efter § 26, stk. 1, nr. 4.
§ 13. Særligt tilrettelagte uddannelser for ledige og for andre  

 grupper med særlige uddannelsesbehov og andre arbejdsmarkedspolitisk  

 begrundede uddannelsesforanstaltninger, jf. § 3, nr. 3, kan bestå af  

 kombinationer af uddannelsesplaner og uddannelsesbeskrivelser i henhold til §  

 6 og § 10, af særligt udviklede forløb med hensyntagen til disse  

 persongruppers særlige behov, af vejledning og af andre elementer af  

 betydning for tilknytning til arbejdsmarkedet, herunder elementer af almen  

 karakter.
I uddannelserne kan indgå erhvervspraktik.
 Stk 2. Arbejdsministeren kan fastsætte regler om uddannelserne  

 efter stk. 1, om adgang, om udstedelse af bevis og om godkendelse efter § 26,  

 stk. 1, nr. 4.
 § 14. Arbejdsministeren kan fastsætte nærmere regler om krav til  

 lærerkvalifikationer.
 § 15. Arbejdsministeren kan fastsætte retningslinier om optagelse  

 på arbejdsmarkedsuddannelserne, herunder om optagelseskrav.
Kapitel 4 Rådgivende organer Uddannelsesrådet for arbejdsmarkedsuddannelserne § 16. Arbejdsministeren nedsætter et uddannelsesråd for  

 arbejdsmarkedsuddannelserne og udpeger dets formand.
Desuden udpeger  

 arbejdsministeren efter indstilling fra de i rådet repræsenterede  

 organisationer rådets medlemmer således: 7 fra Landsorganisationen i Danmark,  

 1 fra Funktionærernes og Tjenestemændenes Fællesråd, 6 fra Dansk  

 Arbejdsgiverforening, 1 fra Sammenslutningen af Landbrugets  

 Arbejdsgiverforeninger og 1 repræsentant for de offentlige arbejdsgivere  

 efter forhandling med finansministeren og Kommunernes Landsforening og  

 Amtsrådsforeningen i Danmark.
 Stk. 2. Til Uddannelsesrådet udpeges 2 repræsentanter for  

 Arbejdsministeriet, 2 repræsentanter for Undervisningsministeriet og 1  

 repræsentant for Industriministeriet uden stemmeret.
 Stk. 3. Formanden og medlemmerne udpeges for en periode på 4 år.  

 Finder udpegningen sted i løbet af en periode, gælder den kun til periodens  

 udløb.
 Stk. 4. Arbejdsministeren varetager sekretariatsfunktionen for  

 Uddannelsesrådet.
§ 17. Uddannelsesrådet er rådgivende for arbejdsministeren i  

 spørgsmål om arbejdsmarkedsuddannelserne og udtaler sig om lovforslag og  

 bekendtgørelser herom.
Arbejdsministeren indhenter i øvrigt rådets udtalelse  

 i spørgsmål af principiel betydning for arbejdsmarkedsuddannelserne.
 Stk. 2. Uddannelsesrådet kan på eget initiativ drøfte og afgive  

 udtalelse til arbejdsministeren om spørgsmål, der efter rådets opfattelse har  

 generel eller principiel betydning for arbejdsmarkedsuddannelserne.
 § 18. Uddannelsesrådet skal mindst en gang årligt på baggrund af  

 udtalelser fra erhvervsområdeudvalg og Udvalget for erhvervsintroducerende  

 uddannelse m.v., jf. § 24, stk. 1, nr. 1, og § 26, stk. 1, nr. 1, afgive  

 indstilling til arbejdsministeren, der indeholder:
1) Forslag til fordeling af midler til erhvervsområdeudvalg og fordeling  

 på uddannelser m.v., under Udvalget for erhvervsintroducerende uddannelse  

 m.v., jf. § 3, nr. 2 og 3, herunder forslag til bevillingsanvendelsen under  

 hensyn til sikring af en hensigtsmæssig geografisk fordeling af uddannelsen,  

 sikring af gennemførelse af uddannelse inden for faglige områder med et lille  

 kursistgrundlag og sikring af uddannelser fælles for flere  

 erhvervsområdeudvalg.
Fordelingen skal ske inden for den bevillingsramme, som  

 ministeren foreløbigt har udarbejdet for de direkte undervisningsudgifter som  

 led i udarbejdelsen af de årlige finanslovforslag, jf. § 33.
 2) Forslag til takster for grupper af uddannelser efter § 3, nr. 1, og  

 forslag til placering under en takst.
3) Forslag til elevugerammer for de enkelte erhvervsområdeudvalg og for  

 uddannelser inden for Udvalget for erhvervsintroducerende uddannelse m.v.
Ved  

 elevugerammer forstås i denne lov rammer for antal elevers uddannelse pr. uge 4) Forslag om større anskaffelser af udstyr, hvortil der som led i  

 indstillingen på forhånd skal reserveres en særlig bevillingsandel.
 Stk. 2. Uddannelsesrådet afgiver i forbindelse med den årlige  

 indstilling efter stk. 1 udtalelse om den ramme, arbejdsministeren foreløbigt  

 har fastsat til fællesudgifter, og om behovet for at tilpasse  

 uddannelsesstedernes fysiske rammer til elevtilgangen.
 Stk. 3. Uddannelsesrådet afgiver udtalelse om anvendelsen af  

 puljen til forsøgs- og udviklingsaktiviteter, til læreruddannelse og til  

 indsats på særlige områder, jf. § 36, stk. 2.
 Stk. 4. Uddannelsesrådets årlige indstilling kan endvidere  

 indeholde forslag til arbejdsministerens retningslinier til  

 erhvervsområdeudvalgene om bevillingens fordeling inden for udvalgenes  

 områder, jf. § 24 og § 32, og forslag til øvrige retningslinier, herunder for  

 forholdet mellem ledige og beskæftigede på uddannelserne efter § 24.
 § 19. Uddannelsesrådet udtaler sig over for arbejdsministeren om  

 godkendelse af oprettelse af erhvervsområdeudvalg, jf. § 22. Til brug herfor  

 indhenter Uddannelsesrådet en udtalelse fra Erhvervsuddannelsesrådet, jf.  

 bekendtgørelse nr. 668 af 29. juli 1992 af lov om erhvervsuddannelser § 34.
 Stk. 2. Uddannelsesrådet godkender efteruddannelsesudvalg i  

 tilfælde af uenighed i erhvervsområdeudvalg om oprettelse og placering heraf,  

 jf. § 24, stk. 1, nr. 11.
 § 20. Uddannelsesrådet afgiver udtalelse til arbejdsministeren om:
 1) Erhvervsområdeudvalgenes, Udvalget for erhvervsintroducerende  

 uddannelse m.v.'s og efteruddannelsesudvalgenes virksomhed.
 2) Godkendelse af arbejdsmarkedsuddannelsescentre (AMU-centre) og  

 tilbagekaldelse af godkendelse, jf. lov om arbejdsmarkedsuddannelsescentre §  

 1 og § 2.
 3) Arbejdsmarkedsuddannelsescentrenes og erhvervsskolernes udbud af  

 arbejdsmarkedsuddannelser til brug for arbejdsministerens årlige godkendelse,  

 jf. § 30, og tilbagekaldelse af godkendelse.
 4) Arbejdsmarkedsuddannelsescentres og erhvervsskolers ret til at udbyde  

 nyudviklede og reviderede uddannelser i konkrete tilfælde efter  

 arbejdsministerens foreløbige godkendelse.
 5) Pålæg til et arbejdsmarkedsuddannelsescenter om at udbyde uddannelse,  

 jf. § 30, stk. 5.
 6) Godkendelse af, at virksomheder og uddannelsesinstitutioner - ud over  

 AMU-centre og erhvervsskoler - i konkrete tilfælde kan udbyde og gennemføre  

 arbejdsmarkedsuddannelser efter § 3, nr. 1, og tilbagekaldelse af  

 godkendelse, jf. § 30, stk. 6.
 7) Godkendelse af, at virksomheder og uddannelsesinstitutioner - ud over  

 AMU-centre - i konkrete tilfælde kan udbyde og gennemføre  

 arbejdsmarkedsuddannelser efter § 3, nr. 2 og 3, og tilbagekaldelse af  

 godkendelse, jf. § 30, stk. 7.
 8) Fastlæggelse af nærmere retningslinier for erhvervsområdeudvalgenes  

 godkendelse af uddannelsesplaner og kursuslinier til finansiering efter denne  

 lov og godkendelse af uddannelsesbeskrivelser fra Udvalget om  

 erhvervsintroducerende uddannelse m.v., jf. kapitel 3.
 9) Igangsættelse af nye erhvervsintroducerende uddannelser, af særligt  

 tilrettelagte uddannelser for ledige, for andre grupper med særlige  

 uddannelsesbehov og af andre arbejdsmarkedspolitisk begrundede  

 uddannelsesforanstaltninger efter § 3, nr. 2 og 3.
 10) Fastlæggelse af nærmere regler om uddannelserne, adgang til  

 uddannelserne og lærerkvalifikationer, jf. kapitel 3.
 11) Fastlæggelse af nærmere regler om udstedelse af bevis til personer,  

 der har gennemført uddannelse efter § 3, nr. 1 og 3.
 12) Fastlæggelse af retningslinier for uddannelsesinstitutionernes og  

 efteruddannelsesudvalgenes optagelse af elever til arbejdsmarkedsuddannelser.
 13) Fastsættelse af nærmere regler om betaling efter § 46.
 § 21. Arbejdsministeren kan efter forhandling med Uddannelsesrådet  

 fastsætte nærmere regler om rådets virksomhed.
Erhvervsområdeudvalg § 22. Arbejdsministeren nedsætter erhvervsområdeudvalg inden for  

 større grupper af hovederhvervsområder efter forhandling med  

 undervisningsministeren.
Et udvalg skal normalt have 12 til 16 medlemmer og  

 have et lige stort antal medlemmer udpeget af arbejdstagernes og  

 arbejdsgivernes hovedorganisationer inden for det pågældende erhvervsområde.  

 Offentlige arbejdsgivere og arbejdstagere skal være repræsenteret i de  

 relevante erhvervsområdeudvalg.
Udvalget vælger blandt sine medlemmer en  

 formand og næstformand.
Stk. 2. Til udvalgene udpeges 2 repræsentanter for  

 Undervisningsministeriet uden stemmeret.
Til udvalgene kan desuden udpeges 1  

 repræsentant for Industriministeriet uden stemmeret.
 Stk. 3. Erhvervsområdeudvalgene kan udpege et antal uafhængige,  

 særligt sagkyndige til at deltage i udvalgenes arbejde med henblik på  

 spørgsmål af faglig art.
Stk. 4. Medlemmerne udpeges for en periode på 4 år.
Finder  

 udpegningen sted i løbet af en periode, gælder den kun indtil periodens  

 udløb.
 Stk. 5. Arbejdsmarkedsstyrelsen varetager sekretariatsfunktionen  

 for udvalgene.
 Stk. 6. Arbejdsministeren kan fastsætte nærmere retningslinier for  

 oprettelse af erhvervsområdeudvalg.
 § 23. Erhvervsområdeudvalgene udtaler sig til Uddannelsesrådet og  

 Erhvervsuddannelsesrådet, jf. lovbekendtgørelse nr. 668 af 29. juli 1992, i  

 spørgsmål af fælles interesse for arbejdsmarkedsuddannelserne og  

 erhvervsuddannelserne, herunder om udvikling af voksenuddannelsesforløb.
Stk. 2. Udvalgene 1) medvirker til Erhvervsuddannelsesrådets indstillinger til  

 undervisningsministeren om erhvervsuddannelser, der er tilrettelagt for  

 voksne efter erhvervsuddannelsesloven, 2) udtaler sig om forslag til regler herfor, før reglerne fastsættes, og 3) godkender uddannelsesplaner og kursuslinier inden for  

 arbejdsmarkedsuddannelserne, der i kombination med relevant erhvervserfaring  

 og eventuel anden uddannelse kan føre til erhvervsuddannelseskompetence, jf.  

 § 9.
 § 24. Erhvervsområdeudvalgene har følgende opgaver inden for  

 arbejdsmarkedsuddannelser efter § 3, nr. 1:
1) Afgive udtalelse til Uddannelsesrådet om den forventede prioritering og  

 anvendelse af områdets bevillingsramme til brug for rådets indstilling til  

 ministeren.
Udtalelsen skal indeholde udvalgets forslag til indplacering af  

 områdets godkendte kursusplaner i takstgrupper under hensyn til  

 omkostningsniveau.
2) Inden for retningslinier og vilkår fastsat af ministeren at træffe  

 beslutning om anvendelsen af den dispositionsramme, der efter finanslovens  

 vedtagelse meddeles af ministeren.
Erhvervsområdeudvalgene kan bemyndige  

 efteruddannelsesudvalgene til på erhvervsområdeudvalgenes vegne at træffe  

 beslutning om anvendelsen af dispositionsrammen.
Erhvervsområdeudvalgene  

 påser, at efteruddannelsesudvalgene disponerer inden for givne retningslinier  

 og rammer.
 3) Inden for retningslinier fastsat af ministeren at træffe beslutning om  

 anvendelse af midler til teknisk-faglig udvikling og løbende revision af  

 uddannelsesplaner og kursuslinier.
 4) Afgive udtalelse til Uddannelsesrådet om anvendelse af puljen til  

 forsøgs- og udviklingsaktiviteter til læreruddannelse og til særlige  

 indsatsområder, jf. § 36, stk. 2.
5) Indgå aftaler med uddannelsessteder om at gennemføre godkendte  

 uddannelser i henhold til denne lov.
Uddannelserne skal gennemføres under  

 hensyn til arbejdsmarkedets behov, til behov for uddannelser inden for  

 faglige områder med et lille kursistgrundlag og til behov for geografisk  

 spredning og uddannelser fælles for flere erhvervsområder, jf. § 32.
 6) Godkende uddannelsesplaner og kursuslinier inden for  

 arbejdsmarkedsuddannelserne efter § 3, nr. 1.
 7) Fastsætte en bevillingsramme til efteruddannelsesudvalgene til  

 gennemførelse af virksomhedstilpassede kurser med nedsatte statstilskud.
 8) Udtale sig til Uddannelsesrådet om godkendelse og tilbagekaldelse af  

 godkendelse efter § 30 af arbejdsmarkedsuddannelsescentres, erhvervsskolers,  

 andre uddannelsesinstitutioners og virksomheders ret til at udbyde og  

 gennemføre arbejdsmarkedsuddannelser, jf. § 20, nr. 3-7.
 9) Udtale sig til Uddannelsesrådet om krav til lærerkvalifikationer inden  

 for områdets kursusprogram.
 10) Udtale sig til Uddannelsesrådet om nærmere regler om udstedelse af  

 bevis til personer, der har gennemført uddannelse efter § 3, nr. 1 og 3.
11) Godkende efteruddannelsesudvalg under det pågældende erhvervsområde.
I  

 tilfælde af uenighed om oprettelse eller placering af et  

 efteruddannelsesudvalg træffer Uddannelsesrådet beslutning.
 Stk. 2. Erhvervsområdeudvalgene kan på eget initiativ drøfte og  

 afgive udtalelse til Uddannelsesrådet om spørgsmål, der efter udvalgenes  

 opfattelse har generel eller principiel betydning for  

 arbejdsmarkedsuddannelserne.
 Stk. 3. Arbejdsministeren kan efter forhandling med  

 undervisningsministeren fastsætte nærmere regler om udvalgenes virksomhed.
 Udvalget for erhvervsintroducerende uddannelse m.v.
 § 25. Arbejdsministeren nedsætter et udvalg for  

 erhvervsintroducerende uddannelse, jf. § 3, nr. 2, og for særligt  

 tilrettelagte uddannelsesprogrammer for ledige og andre grupper med særlige  

 uddannelsesbehov samt andre arbejdsmarkedspolitisk begrundede  

 uddannelsesforanstaltninger, jf. § 3, nr. 3.
Stk. 2. Arbejdsministeren udpeger dels en formand og dels 2  

 personer med særligt kendskab til voksenuddannelse og kvalifikationsudvikling  

 på arbejdsmarkedet.
Udpegningen sker for en periode på 4 år.
Finder  

 udpegningen sted i løbet af en periode, gælder den kun til periodens udløb.
 Stk. 3. Udvalget består i øvrigt af 5 medlemmer udpeget af  

 Landsorganisationen i Danmark, 5 medlemmer udpeget af Dansk  

 Arbejdsgiverforening, 2 medlemmer udpeget af Amtsrådsforeningen i Danmark, 2  

 medlemmer udpeget af Kommunernes Landsforening og 1 medlem udpeget af  

 Københavns og Frederiksberg Kommuner i fællesskab.
 Stk. 4. Til udvalget udpeges 1 repræsentant for Arbejdsministeriet  

 og 2 repræsentanter for Undervisningsministeriet uden stemmeret.
Stk. 5. Medlemmerne udpeges for en periode på 4 år.
Finder  

 udpegningen sted i løbet af en periode, gælder den kun indtil periodens  

 udløb.
 Stk. 6. Arbejdsmarkedsstyrelsen varetager udvalgets  

 sekretariatsfunktion.
 § 26. Udvalget har følgende opgaver inden for  

 erhvervsintroducerende uddannelse, særligt tilrettelagte uddannelser for  

 ledige og andre grupper med særlige uddannelsesbehov samt andre  

 arbejdsmarkedspolitisk begrundede uddannelsesforanstaltninger:
 1) Afgive udtalelse til Uddannelsesrådet om den forventede prioritering og  

 anvendelse af områdets bevillingsramme samt udvalgets forslag til  

 elevugerammer for de enkelte aktivitetsområder til brug for rådets  

 indstilling til ministeren.
 2) Afgive udtalelse til Uddannelsesrådet om igangsættelse af nye  

 erhvervsintroducerende uddannelser, særligt tilrettelagte uddannelser for  

 ledige, for andre grupper med særlige uddannelsesbehov samt andre  

 arbejdsmarkedspolitisk begrundede uddannelsesforanstaltninger efter § 3, nr.  

 2 og 3.
 3) Afgive udtalelse til Uddannelsesrådet om anvendelsen inden for  

 udvalgets område af puljen til forsøgs- og udviklingsaktiviteter, til  

 læreruddannelse og til særlige indsatsområder, jf. § 36, stk. 2.
 4) Godkende uddannelsesbeskrivelser, jf. §§ 10 og 13.
 5) Udtale sig til Uddannelsesrådet om krav til lærerkvalifikationer inden  

 for udvalgets område.
 6) Afgive udtalelse til Arbejdsmarkedsstyrelsen om de godkendte  

 bevillingers fordeling og anvendelse inden for områderne.
 Stk. 2. Udvalget kan på eget initiativ drøfte og afgive udtalelse  

 til Uddannelsesrådet om spørgsmål, der efter udvalgets opfattelse har generel  

 eller principiel betydning for arbejdsmarkedsuddannelserne.
 Stk. 3. Arbejdsministeren kan fastsætte nærmere regler for  

 udvalgets virksomhed.
Efteruddannelsesudvalg § 27. Finder arbejdsgiver- og arbejdstagerorganisationerne inden  

 for et fagligt område, at der er behov for nedsættelse af et  

 efteruddannelsesudvalg inden for området, nedsætter disse organisationer  

 udvalget.
Udvalgets oprettelse godkendes af det relevante  

 erhvervsområdeudvalg.
Stk. 2. Efteruddannelsesudvalgene skal have et lige stort antal  

 arbejdsgiver- og arbejdstagerrepræsentanter.
Medlemmerne udpeges for en  

 periode på 4 år.
 § 28. Efteruddannelsesudvalgene har følgende opgaver:
 1) Undersøge og afgive udtalelse til erhvervsområdeudvalgene om  

 uddannelsesbehovet inden for deres faglige område.
 2) Udvikle og planlægge uddannelser, jf. § 32.
 3) Udarbejde forslag til erhvervsområdeudvalgene om uddannelsesplaner for  

 det enkelte kursus og om kursuslinier for det faglige område.
 4) Anvende den del af dispositionsrammen, de er bemyndigede til af  

 erhvervsområdeudvalgene, jf. § 24, stk. 1, nr. 2.
 5) Optage elever på uddannelserne i det omfang, udvalgene er tillagt denne  

 kompetence, jf. § 15.
 6) Udvikle og gennemføre teknisk-faglig læreruddannelse.
 7) Godkende planer for virksomhedstilpassede kurser med nedsatte  

 statstilskud, jf. § 31.
 8) Indgå aftale med uddannelsesstederne om at gennemføre  

 virksomhedstilpassede kurser med nedsatte statstilskud inden for en af  

 erhvervsområdeudvalgene fastsat ramme.
 9) Forestå forsøgs- og udviklingsarbejde efter erhvervsområdeudvalgenes  

 bemyndigelse.
 10) Andre opgaver efter bemyndigelse fra erhvervsområdeudvalgene.
 Stk. 2. Arbejdsministeren kan fastsætte nærmere regler for  

 efteruddannelsesudvalgenes virksomhed.
 § 29. Udgifterne til efteruddannelsesudvalgenes arbejde afholdes i  

 forening af de organisationer, der er repræsenteret i udvalgene.
 Stk. 2. Arbejdsministeren kan yde tilskud til  

 efteruddannelsesudvalgenes arbejde.
 Stk. 3. Uddannelsesmateriale, der finansieres af bevillinger efter  

 denne lov og udvikles af efteruddannelsesudvalgene i henhold til § 28,  

 tilhører Arbejdsministeriet.
Kapitel 5 Uddannelsernes gennemførelse § 30. Arbejdsmarkedsuddannelsescentrene kan udbyde de uddannelser,  

 de ved lovens ikrafttræden er godkendt til at udbyde, og erhvervsskolerne kan  

 udbyde de uddannelser, de ved lovens ikrafttræden gennemfører inden for  

 arbejdsmarkedsuddannelserne.
 Stk. 2. På baggrund af opgørelse af det forudgående års udbud og  

 efterspørgsel og forventede fremtidige behov godkender arbejdsministeren een  

 gang årligt, hvilke yderligere arbejdsmarkedsuddannelser de enkelte  

 arbejdsmarkedsuddannelsescentre og erhvervsskoler kan udbyde og gennemføre  

 efter § 3, nr. 1.
 Stk. 3. Godkendelser efter stk. 1 og 2 kan tilbagekaldes af  

 arbejdsministeren.
 Stk. 4. Arbejdsministeren kan mellem de årlige godkendelsesrunder  

 give foreløbig godkendelse af, at arbejdsmarkedsuddannelsescentrene og  

 erhvervsskolerne i konkrete tilfælde kan udbyde nyudviklede og reviderede  

 uddannelser.
 Stk. 5. Arbejdsministeren kan pålægge et  

 arbejdsmarkedsuddannelsescenter at udbyde bestemte uddannelser efter kapitel  

 2.
 Stk. 6. Arbejdsministeren kan godkende, at virksomheder og  

 uddannelsesinstitutioner - ud over AMU-centre og erhvervsskoler - i konkrete  

 tilfælde kan udbyde og gennemføre arbejdsmarkedsuddannelser efter § 3, nr.1.  

 Godkendelsen kan tilbagekaldes.
 Stk. 7. Arbejdsministeren kan godkende, at virksomheder og  

 uddannelsesinstitutioner ud over AMU-centre i konkrete tilfælde kan udbyde og  

 gennemføre arbejdsmarkedsuddannelser efter § 3, nr. 2 og 3. Godkendelsen kan  

 tilbagekaldes.
 § 31. Arbejdsmarkedsuddannelser efter § 3, nr. 1, kan udbydes som  

 virksomhedstilpassede kurser med nedsatte statstilskud, jf. § 28, stk. 1, nr.  

 7 og 8.
 Stk. 2. Arbejdsministeren kan fastsætte nærmere regler om  

 virksomhedstilpassede kurser med nedsatte statstilskud.
 § 32. Erhvervsområdeudvalgene og efteruddannelsesudvalgene skal  

 sikre, at uddannelserne efter § 3, nr. 1, gennemføres i overensstemmelse med  

 arbejdsmarkedets behov, herunder sikre gennemførelse af uddannelser inden for  

 faglige områder med et lille kursistgrundlag og uddannelser fælles for flere  

 erhvervsområdeudvalg eller efteruddannelsesudvalg og sikre en hensigtsmæssig  

 geografisk fordeling af uddannelserne.
Kapitel 6 Finansiering § 33. Staten yder tilskud til uddannelsesstederne til dækning af  

 de direkte undervisningsudgifter fraregnet uddannelsesstedernes indtægter ved  

 gennemførelsen af godkendte uddannelser.
 Stk. 2. Tilskud til uddannelser efter § 3, nr. 1, ydes ud fra  

 antal faktiske elevuger og de takster, som er fastsat på finansloven, og i  

 øvrigt i overensstemmelse med de aftaler, der er indgået mellem  

 erhvervsområdeudvalgene og uddannelsesstederne.
 Stk. 3. Tilskud til uddannelser efter § 3, nr. 2 og 3, ydes på  

 grundlag af de af arbejdsministeren godkendte elevugerammer og inden for en  

 af arbejdsministeren for det enkelte uddannelsessted fastsatte  

 dispositionsramme.
 Stk. 4. Arbejdsministeren kan fastsætte nærmere regler om ydelse  

 af tilskud, herunder om nedsatte tilskud til delvis indtægtsfinansierede  

 uddannelser.
 § 34. Arbejdsministeren fastsætter inden for de bevillinger, der  

 er optaget på de årlige finanslove, inden udgangen af december måned en  

 elevugeramme og en dispositionsramme for hvert erhvervsområdeudvalg, jf. §  

 24, for det følgende finansår.
 Stk. 2. Erhvervsområdeudvalgenes adgang til at disponere med  

 forpligtende virkning for staten sker inden for de retningslinier, der er  

 fastsat af ministeren.
§ 35. Staten yder tilskud til administration af de  

 uddannelsessteder, der er omfattet af § 1, stk. 1, i lov om  

 arbejdsmarkedsuddannelsescentre.
Tilskud ydes endvidere til de pågældende  

 uddannelsessteder til husleje, bygningsdrift, større anskaffelser af udstyr  

 m.v. i forbindelse med afholdelse af uddannelser efter denne lov.
 Stk. 2. Arbejdsministeren kan fastsætte regler om tilskud efter  

 stk. 1 til andre uddannelsessteder.
§ 36. Arbejdsministeren yder arbejdsmarkedsuddannelsescentrene et  

 særligt tilskud til sikring af fleksibel kursusdrift under hensyn til lokale  

 behov.
Den samlede tilskudsramme fastsættes årligt på finansloven, jf. lov om  

 arbejdsmarkedsuddannelsescentre § 19.
 Stk. 2. Arbejdsministeren afsætter efter udtalelse fra  

 Uddannelsesrådet en central pulje til forsøgs- og udviklingsaktiviteter, til  

 indsats på særlige områder, jf. § 4, og til læreruddannelse.
 Stk. 3. Arbejdsministeren fastsætter nærmere regler om ydelse af  

 tilskud efter stk. 1 og 2.
 § 37. Erhvervsområdeudvalgene skal afgive deres forhåndstilsagn om  

 kursusbestillinger for mindst en halvårsperiode ad gangen.
Kapitel 7 Godtgørelse, støtte og tilskud til deltagere i  

 arbejdsmarkedsuddannelse § 38. Deltagere i uddannelse efter § 3, nr. 1, som er fuldt ud  

 finansieret efter denne lov, har ret til godtgørelse for tab af indtægt eller  

 arbejdsmulighed som følge af kursusdeltagelsen, hvor deltagerne opfylder de  

 almindelige adgangskrav efter § 8, stk. 1.
 Stk. 2. Godtgørelsen svarer ved heltidsundervisning pr.  

 undervisningsuge til det højeste ugentlige dagpengebeløb, jf. § 47 i lov om  

 arbejdsformidling og arbejdsløshedsforsikring m.v., jf. lovbekendtgørelse nr.  

 752 af 1. september 1992.
 Stk. 3. Ved deltidsundervisning nedsættes godtgørelsen i forhold  

 til antallet af undervisningstimer.
Stk. 4. For deltagere, der har et delvist tab af indtægt eller  

 arbejdsmulighed, nedsættes godtgørelsen forholdsmæssigt.
Det er en betingelse  

 for at oppebære godtgørelse, at deltagerens tab af indtægt eller  

 arbejdsmulighed vedrører den pågældendes hovedbeskæftigelse.
 Stk. 5. På virksomhedstilpassede kurser, jf. § 28, stk. 1, nr. 8,  

 udgør godtgørelsen halvdelen af det beløb, der er nævnt i stk. 2, for  

 deltagere, der forud for eller under uddannelsen er ansat på virksomheden.
 Stk. 6. Arbejdsministeren fastsætter nærmere regler om godtgørelse  

 efter stk. 1, 4 og 5.
 § 39. Arbejdsministeren kan efter forhandling med finansministeren  

 og undervisningsministeren fastsætte regler om støtte til deltagere i  

 erhvervsforberedende uddannelse efter § 3, nr. 2, finansieret med tilskud  

 efter denne lov.
 § 40. Arbejdsministeren kan efter forhandling med finansministeren  

 fastsætte regler om, at deltagere i uddannelse og uddannelsesforanstaltninger  

 efter § 3, nr. 3, som er fuldt ud finansieret efter denne lov, har ret til  

 godtgørelse og/eller støtte efter bestemmelserne i §§ 38 og 39.
 Stk. 2. Arbejdsministeren kan efter forhandling med  

 finansministeren bestemme, at deltagere i forsøgs- og udviklingsprogrammer  

 efter § 4, som er finansieret efter denne lov, har ret til godtgørelse  

 og/eller støtte efter bestemmelserne i §§ 38 og 39.
§ 41. Arbejdsgivere, der efter aftale med deltagere i uddannelser  

 udbetaler sædvanlig løn under uddannelser efter §§ 3 og 4, som er finansieret  

 fuldt ud med tilskud efter denne lov, har ret til refusion.
Refusionen svarer  

 til den godtgørelse, som deltagerne kunne have fået udbetalt efter § 38 og §  

 40. Refusionen kan dog højst udgøre et beløb, der svarer til arbejdsgiverens  

 lønudgifter til deltagerne under uddannelse.
 § 42. Deltagere i uddannelse efter kapitel 2, som er finansieret  

 efter denne lov, har ret til tilskud til dækning af udgifter til befordring  

 ved deltagelse i uddannelse m.m.
 Stk. 2. Deltagere i uddannelse, der foregår på den virksomhed,  

 hvor deltageren er ansat, har ikke ret til befordringstilskud.
 § 43. Deltagere i uddannelse m.m. efter kapitel 2, som er  

 finansieret efter denne lov, har ret til tilskud til kost og logi ved  

 indkvartering i forbindelse med deltagelse i uddannelse m.m.
 Stk. 2. Tilskud til kost eller logi bortfalder helt eller delvis,  

 såfremt uddannelsesstedet yder kost eller logi.
 § 44. Arbejdsministeren fastsætter efter forhandling med  

 finansministeren regler om tilskud til befordringsudgifter efter § 42 og om  

 tilskud til kost og logi efter § 43.
§ 45. Arbejdsministeren fastsætter nærmere regler om  

 administration, beregning og udbetaling af godtgørelser m.v. efter dette  

 kapitel.
Arbejdsministeren kan bestemme, at beregningen og udbetalingen  

 varetages af deltagerens arbejdsløshedskasse, arbejdsformidlingen eller  

 uddannelsesstedets ledelse, og at der kan ydes forskud til udbetalingen.
 § 46. Arbejdsministeren kan fastsætte regler om depositum, om  

 afmeldegebyr for virksomhedstilmeldte kursister, om virksomhedsbetaling på  

 certifikatkurser og om virksomhedsbetaling ved meget dyre kurser efter § 3,  

 nr. 1.
 Stk. 2. Deltagere i uddannelsesaktiviteter, der afholdes med  

 betaling efter reglerne i stk. 1, har ret til godtgørelse efter § 38.
 Stk. 3. Indtægterne fra de aktiviteter, der er nævnt i stk. 1,  

 anvendes efter arbejdsministerens nærmere bestemmelse til gennemførelse af  

 foranstaltninger efter denne lov.
Kapitel 8 Klageadgang § 47. Følgende afgørelser kan indbringes for Arbejdsmarkedets  

 Ankenævn af den, afgørelsen vedrører:
 1) Afslag på optagelse på arbejdsmarkedsuddannelse efter § 3.
 2) Godtgørelse af tab af indtægt eller arbejdsmuligheder efter §§ 38 og  

 40.
 3) Støtte efter § 39.
 4) Refusion efter § 41.
 5) Befordringstilskud efter § 42.
 6) Tilskud til kost og logi efter § 43.
 § 48. Klage efter § 47 kan af den, afgørelsen vedrører, indbringes  

 for Arbejdsmarkedets Ankenævn inden 4 uger efter, at klageren har fået  

 meddelelse om afgørelsen.
 Stk. 2. Ankenævnets afgørelse kan ikke indbringes for anden  

 administrativ myndighed.
Kapitel 9 Oplysningspligt.
Straffebestemmelser § 49. En arbejdsgiver skal på begæring afgive oplysninger til brug  

 for administrationen af tildeling af ydelser efter kapitel 7, herunder om  

 bestemte personers løn i nærmere angivne tidsrum.
Overtrædelse heraf straffes  

 med bøde.
Stk. 2. For overtrædelser, der begås af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab som sådant bødeansvar.
 Stk. 3. Oplysning efter stk. 1 kan indhentes af Arbejdsmarkedets  

 Ankenævn, arbejdsformidlingen, en arbejdsløshedskasse for så vidt angår egne  

 medlemmer, og uddannelsesstedets ledelse.
 Stk. 4. Arbejdsministeren kan fastsætte regler om administration  

 af bestemmelserne i stk. 1, 1. pkt., og stk. 3.
 § 50. Offentlige myndigheder skal på begæring give ankenævnet,  

 arbejdsformidlingen eller uddannelsesstedets ledelse enhver oplysning til  

 brug ved administration af reglerne efter kapitel 7.
 § 51. Personer, der har givet urigtige oplysninger eller fortiet  

 omstændigheder, som er af betydning for retten til ydelser efter kapitel 7,  

 eller i øvrigt mod bedre vidende uberettiget har modtaget ydelse efter  

 kapitel 7, skal tilbagebetale det beløb, der er modtaget med urette.
Kapitel 10 Ikraftrædelses-, overgangs- og ophævelsesbestemmelser § 52. Loven træder i kraft den 1. januar 1994.
 Stk. 2. Bestemmelserne i § 18, § 24, stk. 1, nr. 1-5 og 7, § 26,  

 stk. 1, nr. 1 og 3, § 28, stk. 1, og §§ 33-36 finder dog ikke anvendelse for  

 dispositioner vedrørende bevillinger til arbejdsmarkedsuddannelser i  

 finansåret 1994.
 Stk. 3. Arbejdsministeren fastsætter nærmere regler om ydelse af  

 statstilskud til de uddannelsesaktiviteter, der er omfattet af denne lov, i  

 finansåret 1994 inden for de godkendte bevillinger til  

 arbejdsmarkedsuddannelser i 1994.
 Stk. 4. Lov om arbejdsmarkedsuddannelser, jf. lovbekendtgørelse  

 nr. 737 af 4. december 1988, som ændret ved lov nr. 211 af 5. april 1989, lov  

 nr. 839 af 20. december 1989, lov nr. 840 af 20. december 1989 og lov nr. 374  

 af 6. juni 1991, ophæves.
 § 53. De uddannelsesinstitutioner, der drives af staten og  

 gennemfører arbejdsmarkedsuddannelser, vil med denne lov kunne videreføre  

 arbejdsmarkedsuddannelser indtil institutionernes overgang til selvejende  

 status.
 § 54. Loven gælder ikke for Færøerne og Grønland.
Oprindeligt fremsat forslag Kapitel 1 Formål og organisation § 1. Arbejdsmarkedsuddannelserne udvikles og gennemføres som  

 erhvervsrettet voksen- og efteruddannelse, og har til formål 1) at vedligeholde, udbygge og forbedre arbejdstageres  

 erhvervskvalifikationer i overensstemmelse med arbejdsmarkedets behov, 2) at afhjælpe omstillings- og tilpasningsproblemer på arbejdsmarkedet og 3) at udvikle og gennemføre særlige uddannelsesprogrammer for ledige og  

 andre arbejdsmarkedspolitisk begrundede uddannelsesforanstaltninger.
 § 2. Arbejdsministeren er øverste administrative myndighed for  

 arbejdsmarkedsuddannelserne.
 Stk. 2. Arbejdsministeren kan bemyndige Arbejdsmarkedsstyrelsen  

 til at udøve beføjelser, der ved loven er tillagt ministeren.
 Stk. 3. Uddannelsesrådet for arbejdsmarkedsuddannelserne,  

 erhvervsområdeudvalgene, Udvalget for erhvervsintroducerende uddannelse mv.  

 og efteruddannelsesudvalgene medvirker i udvikling, tilrettelæggelse og  

 iværksættelse af arbejdsmarkedsuddannelserne, jf. kapitel 4.
Kapitel 2 Uddannelsesprogrammerne § 3. Arbejdsmarkedsuddannelserne består af:
 1) Kompetencegivende uddannelse, der er i overensstemmelse med  

 arbejdsmarkedets behov, og som vedligeholder, udbygger og forbedrer de  

 erhvervsmæssige kvalifikationer for specialarbejdere, personer med en  

 erhvervsuddannelse efter erhvervsuddannelsesloven samt andre grupper, der kan  

 sidestilles hermed.
 2) Erhvervsintroducerende uddannelse, der fremmer deltagernes mulighed for  

 at opnå uddannelse eller beskæftigelse.
 3) Særligt tilrettelagte uddannelser for ledige, og for andre grupper med  

 særlige uddannelsesbehov og andre arbejdsmarkedspolitisk begrundede  

 uddannelsesforanstaltninger.
 § 4. Arbejdsministeren kan iværksætte indsats på særlige områder  

 og forsøgs- og udviklingsarbejde.
 Stk. 2. Arbejdsministeren kan fastsætte nærmere regler efter stk.  

 1.
Kapitel 3 Uddannelsernes indhold, adgangskrav mv.
§ 5. Indhold, tilrettelæggelse og afholdelse af uddannelser efter  

 § 3, nr. 1, tager udgangspunkt i erhvervsrettede kvalifikationsbehov,  

 virksomhedernes behov og den enkeltes erhvervsmæssige og uddannelsesmæssige  

 forudsætninger og individuelle behov.
Emner af almen karakter kan indgå i  

 uddannelserne til opfyldelse af uddannelsernes formål.
 Stk. 2. Uddannelserne udvikles og tilrettelægges med sigte på  

 arbejdsmarkedets behov.
 § 6. Uddannelserne efter § 3, nr. 1, opbygges som en række  

 uddannelsesplaner (moduler), der hver giver selvstændig kompetence.
 Stk. 2. Uddannelsesplanerne kan være tilrettelagt i trindelte  

 kursuslinier inden for de respektive faglige områder.
 Stk. 3. Uddannelserne kan afholdes som moduler af dels en eller  

 flere ugers varighed, dels som opsplittede moduler over enkelte dage.
 Stk. 4. Uddannelserne afholdes som hovedregel på hverdage i  

 dagtimerne, men kan også gennemføres om aftenen og i weekenderne.
 Stk. 5. Uddannelserne kan tilrettelægges som såvel  

 heltidsundervisning som deltidsundervisning.
 § 7. Arbejdsministeren kan fastsætte nærmere regler om  

 uddannelserne efter §§ 5 og 6, om udstedelse af bevis samt om godkendelse  

 efter § 24, stk. 1, nr. 7.
§ 8. Adgang til uddannelserne efter § 3, nr. 1, har personer, der  

 har eller søger beskæftigelse som specialarbejdere, og personer, der har  

 gennemgået en erhvervsuddannelse efter erhvervsuddannelsesloven og personer,  

 der kan sidestilles hermed.
Deltagerne skal være fyldt 18 år.  

 Arbejdsministeren kan tillade, at personer under 18 år, skal have adgang til  

 uddannelserne.
Stk. 2. Arbejdsministeren kan tillade, at andre får adgang til  

 uddannelserne.
Arbejdsministeren fastsætter nærmere regler herom.
 § 9. Uddannelse, der er gennemført i henhold til § 3, nr. 1 og 3,  

 kan i kombination med relevant erhvervserfaring og eventuel anden uddannelse  

 føre til erhvervsuddannelseskompetence efter godkendelse af de faglige udvalg  

 nedsat i henhold til erhvervsuddannelsesloven, jf. lovbekendtgørelse nr. 668  

 af 29. juli 1992.
§ 10. Den erhvervsintroducerende uddannelse efter § 3, nr. 2,  

 giver værkstedsbaseret vejledning, uddannelsesforberedelse og  

 erhvervsforberedende uddannelse.
Uddannelsen skal - selvstændigt eller i  

 samspil med anden uddannelse eller arbejdsmarkedspolitisk foranstaltning -  

 forbedre deltagernes muligheder for at opnå eller bevare tilknytning til  

 arbejdsmarkedet eller påbegynde en uddannelse.
Stk. 2. Uddannelsen gennemføres i overensstemmelse med  

 uddannelsesbeskrivelser, der fastlægger mål, rammer og indhold for  

 uddannelsen og dens gennemførelse.
Der indgår som hovedregel erhvervspraktik  

 i uddannelsen.
 Stk. 3. Uddannelsesstederne udsteder bevis for deltagelse i  

 uddannelsen.
 § 11. Adgang til erhvervsintroducerende uddannelse har personer,  

 som har vanskeligheder med at opnå eller bevare tilknytning til  

 arbejdsmarkedet eller med at påbegynde en uddannelse.
 § 12. Arbejdsministeren kan fastsætte nærmere regler om den  

 erhvervsintroducerende uddannelse efter § 10, adgang til uddannelsen efter §  

 11, og om godkendelse efter § 26, stk. 1 nr. 4.
§ 13. Særligt tilrettelagte uddannelser for ledige og for andre  

 grupper med særlige uddannelsesbehov samt andre arbejdsmarkedspolitisk  

 begrundede uddannelsesforanstaltninger, jf. § 3, nr. 3, kan bestå af  

 kombinationer af uddannelsesplaner og uddannelsesbeskrivelser i henhold til §  

 6 og § 10, af særligt udviklede forløb med hensyntagen til disse  

 persongruppers særlige behov, af vejledning samt af andre elementer af  

 betydning for tilknytning til arbejdsmarkedet, herunder elementer af almen  

 karakter.
I uddannelserne kan indgå erhvervspraktik.
 Stk 2. Arbejdsministeren kan fastsætte regler om uddannelserne  

 efter stk. 1, om adgang, om udstedelse af bevis samt om godkendelse efter §  

 26, stk. 1, nr. 4.
 § 14. Arbejdsministeren kan fastsætte nærmere regler om krav til  

 lærerkvalifikationer.
 § 15. Arbejdsministeren kan fastsætte retningslinier om optagelse  

 på arbejdsmarkedsuddannelserne, herunder om optagelseskrav.
Kapitel 4 Rådgivende organer Uddannelsesrådet for arbejdsmarkedsuddannelserne § 16. Arbejdsministeren nedsætter et uddannelsesråd for  

 arbejdsmarkedsuddannelserne og udpeger dets formand.
Desuden udpeger  

 arbejdsministeren efter indstilling fra de i rådet repræsenterede  

 organisationer rådets medlemmer således: 7 fra Landsorganisationen i Danmark,  

 1 fra Funktionærernes og Tjenestemændenes Fællesråd, 6 fra Dansk  

 Arbejdsgiverforening, 1 fra Sammenslutningen af Landbrugets  

 Arbejdsgiverforening og 1 repræsentant for de offentlige arbejdsgivere efter  

 forhandling med finansministeren og Kommunernes Landsforening og  

 Amtsrådsforeningen i Danmark.
 Stk. 2. Til Uddannelsesrådet udpeges 2 repræsentanter for  

 Arbejdsministeriet, 1 repræsentant for Undervisningsministeriet, 1  

 repræsentant for Industriministeriet og 1 repræsentant for Kulturministeriet  

 uden stemmeret.
 Stk. 3. Formanden og medlemmerne udpeges for en periode på 4 år.  

 Finder udpegningen sted i løbet af en periode, gælder den kun til periodens  

 udløb.
 Stk. 4. Arbejdsministeren varetager sekretariatsfunktionen for  

 uddannelsesrådet.
§ 17. Uddannelsesrådet er rådgivende for arbejdsministeren i  

 spørgsmål om arbejdsmarkedsuddannelserne og udtaler sig om lovforslag og  

 bekendtgørelser herom.
Arbejdsministeren indhenter i øvrigt rådets udtalelse  

 i spørgsmål af principiel betydning for arbejdsmarkedsuddannelserne.
 Stk. 2. Uddannelsesrådet kan på eget initiativ drøfte og afgive  

 udtalelse til arbejdsministeren om spørgsmål, der efter rådets opfattelse har  

 generel eller principiel betydning for arbejdsmarkedsuddannelserne.
 § 18. Uddannelsesrådet skal mindst en gang årligt på baggrund af  

 udtalelser fra erhvervsområdeudvalg og Udvalget for erhvervsintroducerende  

 uddannelse mv., jf. § 24, stk. 1, nr. 1, og § 26, stk.1, nr. 1, afgive  

 indstilling til arbejdsministeren, der indeholder:
1) Forslag til fordeling af midler til erhvervsområdeudvalg og fordeling  

 på uddannelser mv., under Udvalget for erhvervsintroducerende uddannelse mv.,  

 jf. § 3, nr. 2 og 3, herunder forslag til bevillingsanvendelsen under hensyn  

 til sikring af en hensigtsmæssig geografisk fordeling af uddannelsen, sikring  

 af gennemførelse af uddannelse inden for faglige områder med et lille  

 kursistgrundlag og sikring af uddannelser fælles for flere  

 erhvervsområdeudvalg.
Fordelingen skal ske inden for den bevillingsramme, som  

 ministeren foreløbigt har udarbejdet for de direkte undervisningsudgifter som  

 led i udarbejdelsen af de årlige finanslovsforslag, jf. § 33.
 2) Forslag til takster for grupper af uddannelser efter § 3 nr. 1 og  

 forslag til placering under en takst.
3) Forslag til elevugerammer for de enkelte erhvervsområdeudvalg og for  

 uddannelser inden for Udvalget for erhvervsintroducerende uddannelser mv.
Ved  

 elevugerammer forstås i denne lov rammer for antal elevers uddannelse pr. uge 4) Forslag om større anskaffelser af udstyr, hvortil der som led i  

 indstillingen på forhånd skal reserveres en særlig bevillingsandel.
 Stk. 2. Uddannelsesrådet afgiver i forbindelse med den årlige  

 indstilling efter stk. 1 udtalelse om den ramme arbejdsministeren foreløbigt  

 har fastsat til fællesudgifter, og om behovet for at tilpasse  

 uddannelsesstedernes fysiske rammer til elevtilgangen.
 Stk. 3. Uddannelsesrådet afgiver udtalelse om anvendelsen af  

 puljen til forsøgs- og udviklingsaktiviteter, til læreruddannelse og til  

 indsats på særlige områder, jf. § 36, stk. 2.
 Stk. 4. Uddannelsesrådets årlige indstilling kan endvidere  

 indeholde forslag til arbejdsministerens retningslinier til  

 erhvervsområdeudvalgene om bevillingens fordeling inden for udvalgenes  

 områder, jf. § 24 og § 32, og forslag til øvrige retningslinier, herunder for  

 forholdet mellem ledige og beskæftigede på uddannelserne efter § 24.
 § 19. Uddannelsesrådet udtaler sig over for arbejdsministeren om  

 godkendelse af oprettelse af erhvervsområdeudvalg, jf. § 22. Til brug herfor  

 indhenter Uddannelsesrådet en udtalelse fra Erhvervsuddannelsesrådet, jf.  

 bekendtgørelse nr. 668 af 29. juli 1992 af lov om erhvervsuddannelser § 34.
 Stk. 2. Uddannelsesrådet godkender efteruddannelsesudvalg i  

 tilfælde af uenighed i erhvervsområdeudvalg om oprettelse og placering heraf,  

 jf. § 24, stk. 1, nr. 10.
 § 20. Uddannelsesrådet afgiver udtalelse til arbejdsministeren om:
 1) Erhvervsområdeudvalgenes, Udvalget for erhvervsintroducerende  

 uddannelse mv. og efteruddannelsesudvalgenes virksomhed.
 2) Godkendelse af arbejdsmarkedsuddannelsescentre (AMU-centre) samt  

 tilbagekaldelse af godkendelse, jf. lov om arbejdsmarkedsuddannelsescentre, §  

 1 og § 2.
 3) Arbejdsmarkedsuddannelsescentrenes og erhvervsskolernes udbud af  

 arbejdsmarkedsuddannelser til brug for arbejdsministerens årlige godkendelse,  

 jf. § 30, og om tilbagekaldelse af godkendelse.
 4) Arbejdsmarkedsuddannelsescentres og erhvervsskolers ret til at udbyde  

 nyudviklede og reviderede uddannelser i konkrete tilfælde efter  

 arbejdsministerens foreløbige godkendelse.
 5) Pålæg til et arbejdsmarkedsuddannelsescenter om at udbyde uddannelse,  

 jf. § 30, stk. 5.
 6) Godkendelse af, at virksomheder og uddannelsesinstitutioner - ud over  

 AMU-centre og erhvervsskoler - i konkrete tilfælde kan udbyde og gennemføre  

 arbejdsmarkedsuddannelser efter § 3, nr. 1, samt om tilbagekaldelse af  

 godkendelse jf. § 30 stk. 6.
 7) Godkendelse af, at virksomheder og uddannelsesinstitutioner - ud over  

 AMU-centre - i konkrete tilfælde kan udbyde og gennemføre  

 arbejdsmarkedsuddannelser efter § 3, nr. 2 og 3, og om tilbagekaldelse af  

 godkendelsen jf. § 30, stk. 7.
 8) Fastlæggelse af nærmere retningslinier for erhvervsområdeudvalgenes  

 godkendelse af uddannelsesplaner og kursuslinier til finansiering efter denne  

 lov og godkendelse af uddannelsesbeskrivelser fra Udvalget om  

 erhvervsintroducerende uddannelse mv., jf. kap. 3.
 9) Igangsættelse af nye erhvervsintroducerende uddannelser, af særligt  

 tilrettelagte uddannelser for ledige, for andre grupper med særlige  

 uddannelsesbehov og af andre arbejdsmarkedspolitisk begrundede  

 uddannelsesforanstaltninger efter § 3, nr. 2 og 3.
 10) Fastlæggelse af nærmere regler om uddannelserne, adgang til  

 uddannelserne og lærerkvalifikationer, jf. kap. 3.
 11) Fastlæggelse af nærmere regler om udstedelse af bevis til personer,  

 der har gennemført uddannelse efter § 3, nr. 1 og 3.
 12) Fastlæggelse af retningslinier for uddannelsesinstitutionernes og  

 efteruddannelsesudvalgenes optagelse af elever til arbejdsmarkedsuddannelser.
 13) Fastsættelse af nærmere regler om betaling efter § 46.
 § 21. Arbejdsministeren kan efter forhandling med uddannelsesrådet  

 fastsætte nærmere regler om rådets virksomhed.
Erhvervsområdeudvalg § 22. Arbejdsministeren nedsætter erhvervsområdeudvalg inden for  

 større grupper af hovederhvervsområder efter forhandling med undervisnings-  

 og forskningsministeren.
Et udvalg skal normalt have 12 til 16 medlemmer og  

 have et lige stort antal medlemmer udpeget af arbejdstagernes og  

 arbejdsgivernes hovedorganisationer inden for det pågældende erhvervsområde.  

 Offentlige arbejdsgivere og arbejdstagere skal være repræsenteret i de  

 relevante erhvervsområdeudvalg.
Udvalget vælger blandt sine medlemmer en  

 formand og næstformand.
 Stk. 2. Til udvalgene udpeges 1 repræsentant for Undervisnings- og  

 Forskningsministeriet og 1 repræsentant for Kulturministeriet uden stemmeret  

 . Til udvalgene kan desuden udpeges 1 repræsentant for Industriministeriet  

 uden stemmeret.
 Stk. 3. Erhvervsområdeudvalgene kan udpege et antal uafhængige,  

 særligt sagkyndige til at deltage i udvalgenes arbejde med henblik på  

 spørgsmål af faglig art.
Stk. 4. Medlemmerne udpeges for en periode på 4 år.
Finder  

 udpegningen sted i løbet af en periode, gælder den kun indtil periodens  

 udløb.
 Stk. 5. Arbejdsmarkedsstyrelsen varetager sekretariatsfunktionen  

 for udvalgene.
 Stk. 6. Arbejdsministeren kan fastsætte nærmere retningslinier for  

 oprettelse af erhvervsområdeudvalg.
 § 23. Erhvervsområdeudvalgene udtaler sig til uddannelsesrådet og  

 erhvervsuddannelsesrådet, jf. lovbekendtgørelse nr. 668 af 29. juli 1992 i  

 spørgsmål af fælles interesse for arbejdsmarkedsuddannelserne og  

 erhvervsuddannelserne, herunder om udvikling af voksenuddannelsesforløb.
Stk. 2. Udvalgene 1) medvirker til Erhvervsuddannelsesrådets indstillinger til  

 undervisningsministeren om erhvervsuddannelser, der er tilrettelagt for  

 voksne efter erhvervsuddannelsesloven, 2) udtaler sig om forslag til regler herfor, før reglerne fastsættes, og 3) godkender uddannelsesplaner og kursuslinier inden for  

 arbejdsmarkedsuddannelserne, der i kombination med relevant erhvervserfaring  

 og eventuel anden uddannelse kan føre til erhvervsuddannelseskompetence, jf.  

 § 9.
 § 24. Erhvervsområdeudvalgene har følgende opgaver inden for  

 arbejdsmarkedsuddannelser efter § 3, nr. 1:
1) Afgive udtalelse til uddannelsesrådet om den forventede prioritering og  

 anvendelse af områdets bevillingsramme til brug for rådets indstilling til  

 ministeren.
Udtalelsen skal indeholde udvalgets forslag til indplacering af  

 områdets godkendte kursusplaner i takstgrupper under hensyn til  

 omkostningsniveau.
2) Inden for retningslinier og vilkår fastsat af ministeren at træffe  

 beslutning om anvendelsen af den dispositionsramme, der efter finanslovens  

 vedtagelse meddeles af ministeren.
Erhvervsområdeudvalgene kan bemyndige  

 efteruddannelsesudvalgene til på erhvervsområdeudvalgenes vegne at træffe  

 beslutning om anvendelsen af dispositionsrammen.
Erhvervsområdeudvalgene  

 påser, at efteruddannelsesudvalgene disponerer inden for givne retningslinier  

 og rammer.
 3) Inden for retningslinier fastsat af ministeren at træffe beslutning om  

 anvendelse af midler til teknisk-faglig udvikling og løbende revision af  

 uddannelsesplaner og kursuslinier.
 4) Afgive udtalelse til uddannelsesrådet om anvendelse af puljen til  

 forsøgs- og udviklingsaktiviteter til læreruddannelse samt til særlige  

 indsatsområder, jf. § 36, stk. 2.
5) Indgå aftaler med uddannelsessteder om at gennemføre godkendte  

 uddannelser i henhold til denne lov.
Uddannelserne skal gennemføres under  

 hensyn til arbejdsmarkedets behov, til behov for uddannelser inden for  

 faglige områder med et lille kursistgrundlag, behov for geografisk spredning  

 og uddannelser fælles for flere erhvervsområder, jf. § 32.
 6) Godkende uddannelsesplaner og kursuslinier inden for  

 arbejdsmarkedsuddannelserne efter § 3, nr. 1.
 7) Fastsætte en bevillingsramme til efteruddannelsesudvalgene til  

 gennemførsel af virksomhedstilpassede kurser med nedsatte statstilskud.
 8) Udtale sig til uddannelsesrådet om godkendelse og tilbagekaldelse af  

 godkendelse efter § 30 af arbejdsmarkedsuddannelsescentres, erhvervsskolers,  

 andre uddannelsesinstitutioners og virksomheders ret til at udbyde og  

 gennemføre arbejdsmarkedsuddannelser, jf. § 20, nr. 3-7.
 9) Udtale sig til uddannelsesrådet om krav til lærerkvalifikationer inden  

 for områdets kursusprogram.
 10) Udtale sig til uddannelsesrådet om nærmere regler om udstedelse af  

 bevis til personer, der har gennemført uddannelse efter § 3, nr. 1 og 3.
11) Godkende efteruddannelsesudvalg under det pågældende erhvervsområde.
I  

 tilfælde af uenighed om oprettelse eller placering af et  

 efteruddannelsesudvalg træffer uddannelsesrådet beslutning.
 Stk. 2. Erhvervsområdeudvalgene kan på eget initiativ drøfte og  

 afgive udtalelse til uddannelsesrådet om spørgsmål, der efter udvalgenes  

 opfattelse har generel eller principiel betydning for  

 arbejdsmarkedsuddannelserne.
 Stk. 3. Arbejdsministeren kan efter forhandling med undervisnings-  

 og forskningsministeren fastsætte nærmere regler om udvalgenes virksomhed.
 Udvalget for erhvervsintroducerende uddannelse mv.
 § 25. Arbejdsministeren nedsætter et udvalg for  

 erhvervsintroducerende uddannelse, jf. § 3, nr. 2, og for særligt  

 tilrettelagte uddannelsesprogrammer for ledige og andre grupper med særlige  

 uddannelsesbehov samt andre arbejdsmarkedspolitisk begrundede  

 uddannelsesforanstaltninger, jf. § 3, nr. 3.
Stk. 2. Arbejdsministeren udpeger dels en formand og dels 2  

 personer med særligt kendskab til voksenuddannelse og kvalifikationsudvikling  

 på arbejdsmarkedet.
Udpegningen sker for en periode på 4 år.
Finder  

 udpegningen sted i løbet af en periode, gælder den kun til periodens udløb.
 Stk. 3. Udvalget består i øvrigt af 5 medlemmer udpeget af  

 Landsorganisationen i Danmark, 5 medlemmer udpeget af Dansk  

 Arbejdsgiverforening, 2 medlemmer udpeget af Amtsrådsforeningen i Danmark, 2  

 medlemmer udpeget af Kommunernes Landsforening og 1 medlem udpeget af  

 Københavns og Frederiksberg kommuner i fællesskab.
 Stk. 4. Til udvalget udpeges 1 repræsentant for  

 Arbejdsministeriet, 1 repræsentant for Undervisnings- og  

 Forskningsministeriet og 1 repræsentant for Kulturministeriet uden stemmeret.
Stk. 5. Medlemmerne udpeges for en periode på 4 år.
Finder  

 udpegningen sted i løbet af en periode, gælder den kun indtil periodens  

 udløb.
 Stk. 6. Arbejdsmarkedsstyrelsen varetager udvalgets  

 sekretariatsfunktion.
 § 26. Udvalget har følgende opgaver inden for  

 erhvervsintroducerende uddannelse, særligt tilrettelagte uddannelser for  

 ledige og andre grupper med særlige uddannelsesbehov samt andre  

 arbejdsmarkedspolitisk begrundede uddannelsesforanstaltninger:
 1) Afgive udtalelse til uddannelsesrådet om den forventede prioritering og  

 anvendelse af områdets bevillingsramme samt udvalgets forslag til  

 elevugerammer for de enkelte aktivitetsområder til brug for rådets  

 indstilling til ministeren.
 2) Afgive udtalelse til uddannelsesrådet om igangsættelse af nye  

 erhvervsintroducerende uddannelser, særligt tilrettelagte uddannelser for  

 ledige, for andre grupper med særlige uddannelsesbehov samt andre  

 arbejdsmarkedspolitisk begrundede uddannelsesforanstaltninger efter § 3, nr.  

 2 og 3.
 3) Afgive udtalelse til uddannelsesrådet om anvendelsen inden for  

 udvalgets område af puljen til forsøgs- og udviklingsaktiviteter, til  

 læreruddannelse og til særlige indsatsområder, jf. § 36, stk. 2.
 4) Godkende uddannelsesbeskrivelser, jf. §§ 10 og 13.
 5) Udtale sig til uddannelsesrådet om krav til lærerkvalifikationer inden  

 for udvalgets område.
 6) Afgive udtalelse til arbejdsmarkedsstyrelsen om de godkendte  

 bevillingers fordeling og anvendelse inden for områderne.
 Stk. 2. Udvalget kan på eget initiativ drøfte og afgive udtalelse  

 til Uddannelsesrådet om spørgsmål, der efter udvalgets opfattelse har generel  

 eller principiel betydning for arbejdsmarkedsuddannelserne.
 Stk. 3. Arbejdsministeren kan fastsætte nærmere regler for  

 udvalgets virksomhed.
Efteruddannelsesudvalg § 27. Finder arbejdsgiver- og arbejdstagerorganisationerne inden  

 for et fagligt område, at der er behov for nedsættelse af et  

 efteruddannelsesudvalg inden for området, nedsætter disse organisationer  

 udvalget.
Udvalgets oprettelse godkendes af det relevante  

 erhvervsområdeudvalg.
Stk. 2. Efteruddannelsesudvalgene skal have et lige stort antal  

 arbejdsgiver- og arbejdstagerrepræsentanter.
Medlemmerne udpeges for en  

 periode på 4 år.
 § 28. Efteruddannelsesudvalgene har følgende opgaver:
 1) Undersøge og afgive udtalelse til erhvervsområdeudvalgene om  

 uddannelsesbehovet inden for deres faglige område.
 2) Udvikle og planlægge uddannelser, jf. § 32.
 3) Udarbejde forslag til erhvervsområdeudvalgene om uddannelsesplaner for  

 det enkelte kursus og om kursuslinier for det faglige område.
 4) Anvende den del af dispositionsrammen, de er bemyndigede til af  

 erhvervsområdeudvalgene, jf. § 24, stk. 1, nr. 2.
 5) Optage elever på uddannelserne i det omfang, udvalgene er tillagt denne  

 kompetence, jf. § 15.
 6) Udvikle og gennemføre teknisk-faglig læreruddannelse.
 7) Godkende planer for virksomhedstilpassede kurser med nedsatte  

 statstilskud, jf. § 31.
 8) Indgå aftale med uddannelsesstederne om at gennemføre  

 virksomhedstilpassede kurser med nedsatte statstilskud inden for en af  

 erhvervsområdeudvalgene fastsat ramme.
 9) Forestå forsøgs- og udviklingsarbejde efter erhvervsområdeudvalgenes  

 bemyndigelse.
 10) Andre opgaver efter bemyndigelse fra erhvervsområdeudvalgene.
 Stk. 2. Arbejdsministeren kan fastsætte nærmere regler for  

 efteruddannelsesudvalgenes virksomhed.
 § 29. Udgifterne til efteruddannelsesudvalgenes arbejde afholdes i  

 forening af de organisationer, der er repræsenteret i udvalgene.
 Stk. 2. Arbejdsministeren kan yde tilskud til  

 efteruddannelsesudvalgenes arbejde.
 Stk. 3. Uddannelsesmateriale, der finansieres af bevillinger efter  

 denne lov og udvikles af efteruddannelsesudvalgene i henhold til § 28,  

 tilhører Arbejdsministeriet.
Kapitel 5 Uddannelsernes gennemførelse § 30. Arbejdsmarkedsuddannelsescentrene kan udbyde de uddannelser,  

 de ved lovens ikrafttræden er godkendt til at udbyde, og erhvervsskolerne kan  

 udbyde de uddannelser, de ved lovens ikrafttræden gennemfører inden for  

 arbejdsmarkedsuddannelserne.
 Stk. 2. På baggrund af opgørelse af det forudgående års udbud og  

 efterspørgsel samt forventede fremtidige behov godkender arbejdsministeren  

 een gang årligt, hvilke yderligere arbejdsmarkedsuddannelser de enkelte  

 arbejdsmarkedsuddannelsescentre og erhvervsskoler kan udbyde og gennemføre  

 efter § 3, nr. 1.
 Stk. 3. Godkendelser efter stk. 1 og 2 kan tilbagekaldes af  

 arbejdsministeren.
 Stk. 4. Arbejdsministeren kan mellem de årlige godkendelsesrunder  

 give foreløbig godkendelse af, at arbejdsmarkedsuddannelsescentrene og  

 erhvervsskolerne i konkrete tilfælde kan udbyde nyudviklede og reviderede  

 uddannelser.
 Stk. 5. Arbejdsministeren kan pålægge et  

 arbejdsmarkedsuddannelsescenter at udbyde bestemte uddannelser efter kapitel  

 2.
 Stk. 6. Arbejdsministeren kan godkende, at virksomheder og  

 uddannelsesinstitutioner - ud over AMU-centre og erhvervsskoler - i konkrete  

 tilfælde kan udbyde og gennemføre arbejdsmarkedsuddannelser efter § 3, nr.1.  

 Godkendelsen kan tilbagekaldes.
 Stk. 7. Arbejdsministeren kan godkende, at virksomheder og  

 uddannelsesinstitutioner ud over AMU-centre i konkrete tilfælde kan udbyde og  

 gennemføre arbejdsmarkedsuddannelser efter § 3, nr. 2 og 3. Godkendelsen kan  

 tilbagekaldes.
 § 31. Arbejdsmarkedsuddannelser efter § 3, nr. 1, kan udbydes som  

 virksomhedstilpassede kurser med nedsatte statstilskud, jf. § 28, stk. 1, nr.  

 7-8.
 Stk. 2. Arbejdsministeren kan fastsætte nærmere regler om  

 virksomhedstilpassede kurser med nedsatte statstilskud.
 § 32. Erhvervsområdeudvalgene og efteruddannelsesudvalgene skal  

 sikre, at uddannelserne efter § 3, nr. 1, gennemføres i overensstemmelse med  

 arbejdsmarkedets behov, herunder sikre gennemførelse af uddannelser indenfor  

 faglige områder med et lille kursistgrundlag og uddannelser fælles for flere  

 erhvervsområdeudvalg eller efteruddannelsesudvalg samt sikre en  

 hensigtsmæssig geografisk fordeling af uddannelserne.
Kapitel 6 Finansiering § 33. Staten yder tilskud til uddannelsesstederne til dækning af  

 de direkte undervisningsudgifter, fraregnet uddannelsesstedernes indtægter  

 ved gennemførelsen af godkendte uddannelser.
 Stk. 2. Tilskud til uddannelser efter § 3, nr. 1, ydes ud fra  

 antal faktiske elevuger og de takster, som er fastsat på finansloven og i  

 øvrigt i overensstemmelse med de aftaler, der er indgået mellem  

 erhvervsområdeudvalgene og uddannelsesstederne.
 Stk. 3. Tilskud til uddannelser efter § 3, nr. 2 og 3, ydes på  

 grundlag af de af arbejdsministeren godkendte elevugerammer og inden for en  

 af arbejdsministeren for det enkelte uddannelsessted fastsatte  

 dispositionsramme.
 Stk. 4. Arbejdsministeren kan fastsætte nærmere regler om ydelse  

 af tilskud, herunder om nedsatte tilskud til delvis indtægtsfinansierede  

 uddannelser.
 § 34. Arbejdsministeren fastsætter inden for de bevillinger, der  

 er optaget på de årlige finanslove inden udgangen af december måned en  

 elevugeramme og en dispositionsramme for hvert erhvervsområdeudvalg, jf. §  

 24, for det følgende finansår.
 Stk. 2. Erhvervsområdeudvalgenes adgang til at disponere med  

 forpligtende virkning for staten sker inden for de retningslinier, der er  

 fastsat af ministeren.
§ 35. Staten yder tilskud til administration af de  

 uddannelsessteder, der er omfattet af § 1 stk. 1 i lov om  

 arbejdsmarkedsuddannelsescentre.
Tilskud ydes endvidere til de pågældende  

 uddannelsessteder til husleje, bygningsdrift, større anskaffelser af udstyr  

 mv. i forbindelse med afholdelse af uddannelser efter denne lov.
 Stk. 2. Arbejdsministeren kan fastsætte regler om tilskud efter  

 stk. 1 til andre uddannelsessteder.
§ 36. Arbejdsministeren yder arbejdsmarkedsuddannelsescentrene et  

 særligt tilskud til sikring af fleksibel kursusdrift under hensyn til lokale  

 behov.
Den samlede tilskudsramme fastsættes årligt på finansloven, jf. lov om  

 arbejdsmarkedsuddannelsescentre, § 19.
 Stk. 2. Arbejdsministeren afsætter efter udtalelse fra  

 Uddannelsesrådet en central pulje til forsøgs- og udviklingsaktiviteter, til  

 indsats på særlige områder, jf. § 4 og til læreruddannelse.
 Stk. 3. Arbejdsministeren fastsætter nærmere regler om ydelse af  

 tilskud efter stk. 1 og 2.
 § 37. Erhvervsområdeudvalgene skal afgive deres forhåndstilsagn om  

 kursusbestillinger for mindst en halvårsperiode ad gangen.
Kapitel 7 Godtgørelse, støtte og tilskud til deltagere i  

 arbejdsmarkedsuddannelse § 38. Deltagere i uddannelse efter § 3, nr. 1, som er fuldt ud  

 finansieret efter denne lov, har ret til godtgørelse for tab af indtægt eller  

 arbejdsmulighed som følge af kursusdeltagelsen, hvor deltagerne opfylder de  

 almindelige adgangskrav efter § 8, stk. 1.
 Stk. 2. Godtgørelsen svarer ved heltidsundervisning pr.  

 undervisningsuge til det højeste ugentlige dagpengebeløb, jf. § 47 i lov om  

 arbejdsformidling og arbejdsløshedsforsikring mv., jf. lovbekendtgørelse nr.  

 752 af 1. september 1992.
 Stk. 3. Ved deltidsundervisning nedsættes godtgørelsen i forhold  

 til antallet af undervisningstimer.
Stk. 4. For deltagere, der har et delvist tab af indtægt eller  

 arbejdsmulighed, nedsættes godtgørelsen forholdsmæssigt.
Det er en betingelse  

 for at oppebære godtgørelse, at deltagerens tab af indtægt eller  

 arbejdsmulighed vedrører den pågældendes hovedbeskæftigelse.
 Stk. 5. På virksomhedstilpassede kurser, jf. § 28, stk. 1, nr. 8,  

 udgør godtgørelsen halvdelen af det beløb, der er nævnt i stk. 2, for  

 deltagere, der forud for eller under uddannelsen er ansat på virksomheden.
 Stk. 6. Arbejdsministeren fastsætter nærmere regler om godtgørelse  

 efter stk. 1, 4 og 5.
 § 39. Arbejdsministeren kan efter forhandling med  

 finansministeren, undervisnings- og forskningsministeren og kulturministeren  

 fastsætte regler om støtte til deltagere i erhvervsforberedende uddannelse  

 efter § 3, nr. 2, finansieret med tilskud efter denne lov.
 § 40. Arbejdsministeren kan efter forhandling med finansministeren  

 fastsætte regler om, at deltagere i uddannelse og uddannelsesforanstaltninger  

 efter § 3, nr. 3, som er fuldt ud finansieret efter denne lov, har ret til  

 godtgørelse og/eller støtte efter bestemmelserne i §§ 38 og 39.
 Stk. 2. Arbejdsministeren kan efter forhandling med  

 finansministeren bestemme, at deltagere i forsøgs- og udviklingsprogrammer  

 efter § 4, som er finansieret efter denne lov, har ret til godtgørelse  

 og/eller støtte efter bestemmelserne i §§ 38 og 39.
§ 41. Arbejdsgivere, der efter aftale med deltagere i uddannelser  

 udbetaler sædvanlig løn under uddannelser efter §§ 3 og 4, som er finansieret  

 fuldt ud med tilskud efter denne lov, har ret til refusion.
Refusionen svarer  

 til den godtgørelse som deltagerne kunne have fået udbetalt efter § 38 og §  

 40. Refusionen kan dog højst udgøre et beløb, der svarer til arbejdsgiverens  

 lønudgifter til deltagerne under uddannelse.
 § 42. Deltagere i uddannelse efter kapitel 2, som er finansieret  

 efter denne lov, har ret til tilskud til dækning af udgifter til befordring  

 ved deltagelse i uddannelse m.m.
 Stk. 2. Deltagere i uddannelse, der foregår på den virksomhed,  

 hvor deltageren er ansat, har ikke ret til befordringstilskud.
 § 43. Deltagere i uddannelse m.m. efter kapitel 2, som er  

 finansieret efter denne lov, har ret til tilskud til kost og logi ved  

 indkvartering i forbindelse med deltagelse i uddannelse m.m.
 Stk. 2. Tilskud til kost eller logi bortfalder helt eller delvis,  

 såfremt uddannelsesstedet yder kost eller logi.
 § 44 .Arbejdsministeren fastsætter efter forhandling med  

 finansministeren regler om tilskud til befordringsudgifter efter § 42 samt om  

 tilskud til kost og logi efter § 43.
§ 45. Arbejdsministeren fastsætter nærmere regler om  

 administration, beregning og udbetaling af godtgørelser mv. efter dette  

 kapitel.
Arbejdsministeren kan bestemme, at beregningen og udbetalingen  

 varetages af deltagerens arbejdsløshedskasse, arbejdsformidlingen eller  

 uddannelsesstedets ledelse, og at der kan ydes forskud til udbetalingen.
 § 46. Arbejdsministeren kan med henblik på øget  

 indtægtsfinansiering af uddannelsesaktiviteten fastsætte regler om betaling,  

 herunder om virksomhedsbetaling og om depositum og gebyr for deltagelse i  

 uddannelser efter § 3, nr. 1.
 Stk. 2. Deltagere i uddannelsesaktiviteter, der afholdes med  

 betaling efter reglerne i stk. 1 har ret til godtgørelse efter § 38.
 Stk. 3. Indtægterne fra de aktiviteter, der er nævnt i stk. 1,  

 anvendes efter arbejdsministerens nærmere bestemmelse til gennemførelse af  

 foranstaltninger efter denne lov.
Kapitel 8 Klageadgang § 47. Følgende afgørelser kan indbringes for Arbejdsmarkedets  

 Ankenævn af den, afgørelsen vedrører:
 1) Afslag på optagelse på arbejdsmarkedsuddannelse efter § 3.
 2) Godtgørelse af tab af indtægt eller arbejdsmuligheder efter §§ 38 og  

 40.
 3) Støtte efter § 39.
 4) Refusion efter § 41.
 5) Befordringstilskud efter § 42.
 6) Tilskud til kost og logi efter § 43.
 § 48. Klage efter § 47 kan af den afgørelsen vedrører indbringes  

 for Arbejdsmarkedets Ankenævn inden 4 uger efter, at klageren har fået  

 meddelelse om afgørelsen.
 Stk. 2. Ankenævnets afgørelse kan ikke indbringes for anden  

 administrativ myndighed.
Kapitel 9 Oplysningspligt.
Straffebestemmelser § 49. En arbejdsgiver skal på begæring afgive oplysninger til brug  

 for administrationen af tildeling af ydelser efter kapitel 7, herunder om  

 bestemte personers løn i nærmere angivne tidsrum.
Overtrædelse heraf straffes  

 med bøde.
Stk. 2. For overtrædelser, der begås af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab som sådant bødeansvar.
 Stk. 3. Oplysning efter stk. 1 kan indhentes af Arbejdsmarkedets  

 Ankenævn, arbejdsformidlingen, en arbejdsløshedskasse for så vidt angår egne  

 medlemmer, og uddannelsesstedets ledelse.
 Stk. 4. Arbejdsministeren kan fastsætte regler om administration  

 af bestemmelserne i stk. 1, første pkt. og stk. 3.
 § 50. Offentlige myndigheder skal på begæring give ankenævnet,  

 arbejdsformidlingen eller uddannelsesstedets ledelse enhver oplysning til  

 brug ved administration af reglerne efter kapitel 7.
 § 51. Personer, der har givet urigtige oplysninger eller fortiet  

 omstændigheder, som er af betydning for retten til ydelser efter kapitel 7,  

 eller i øvrigt mod bedre vidende uberettiget har modtaget ydelse efter  

 kapitel 7, skal tilbagebetale det beløb, der er modtaget med urette.
Kapitel 10 Ikraftrædelses,- overgangs- og ophævelsesbestemmelser § 52. Loven træder i kraft den 1. januar 1994.
 Stk. 2. Bestemmelserne i § 18, § 24, stk. 1, nr. 1-5 og nr. 7, §  

 26, stk. 1, nr. 1 og 3, § 28, stk. 1 og §§ 33-36 finder dog ikke anvendelse  

 for dispositioner vedrørende bevillinger til arbejdsmarkedsuddannelser i  

 finansåret 1994.
 Stk. 3. Arbejdsministeren fastsætter nærmere regler om ydelse af  

 statstilskud til de uddannelsesaktiviteter, der er omfattet af denne lov, i  

 finansåret 1994 inden for de godkendte bevillinger til  

 arbejdsmarkedsuddannelser i 1994.
 Stk. 4. Lov om arbejdsmarkedsuddannelser, jf. lovbekendtgørelse  

 nr. 737 af 4. december 1988, som ændret ved lov nr. 211 af 5. april 1989, lov  

 nr. 839 af 20. december 1989, lov nr. 840 af 20. december 1989 og lov nr. 374  

 af 6. juni 1991, ophæves.
 § 53. De uddannelsesinstitutioner, der drives af staten og  

 gennemfører arbejdsmarkedsuddannelser, vil med denne lov kunne videreføre  

 arbejdsmarkedsuddannelser, indtil institutionernes overgang til selvejende  

 status.
 § 54. Loven gælder ikke for Færøerne og Grønland.
Bemærkninger til lovforslaget Almindelige bemærkninger Forslagene til lov om arbejdsmarkedsuddannelser og  

 arbejdsmarkedsuddannelsescentre har været sendt til høring i:
Uddannelsesrådet Landsorganisationen i Danmark Dansk Arbejdsgiverforening Ledernes Hovedorganisation Funktionærernes og Tjenestemændenes Fællesråd Kommunernes Landsforening Amtsrådsforeningen i Danmark Sammenslutningen af Landbrugets Arbejdsgiver- foreninger Undervisningsministeriet Kulturministeriet Budgetdepartementet Administrations- og personaledepartementet Socialministeriet Industriministeriet Statsministeriet Justitsministeriet og Landbrugsministeriet.
I.
Baggrunden for lovforslaget.
 I oktober 1991 nedsatte arbejdsministeren et tværministerielt udvalg  

 vedrørende en analyse af samordningen af den erhvervsrettede voksen- og  

 efteruddannelsesindsats.
 Udvalget fik følgende kommissorium:
»Arbejdsministeren nedsætter et udvalg, der får til opgave at belyse  

 mulighederne for en forbedret udnyttelse af de samlede voksen- og  

 efteruddannelsesressourcer, som de tilbydes ledige, lønmodtagere og  

 virksomheder.
Indsatsen omfatter såvel den direkte erhvervsrettede voksen- og  

 efteruddannelse som den alment kvalificerende efteruddannelse, hvorimod  

 området for de videregående uddannelser ikke er omfattet.
Udvalget bør koncentrere sit arbejde om at analysere samspilsrelationerne  

 mellem de forskellige dele af voksen- og efteruddannelsesindsatsen både på  

 lokalt, regionalt og centralt niveau.
Udvalget skal herunder se på, i hvilken  

 udstrækning der er tale om overlappende formål og målgrupper samt på  

 sammenhængen mellem grunduddannelserne og efteruddannelsen.
Det bør på den ene side ske ud fra en brugerbetragtning med henblik på at  

 gøre det lettere for de ledige, lønmodtagerne og virksomhederne til enhver  

 tid at finde de relevante tilbud og tilskudsmuligheder.
Det bør på den anden  

 side også ske ud fra et ønske om at forbedre den samlede offentlige  

 ressourceanvendelse på de nævnte områder, herunder at foretage en vurdering  

 af styrings-, bevillings- og finansieringsforholdene.
Udvalget bør i denne  

 forbindelse vurdere mulighederne for en udvidet anvendelse af konceptet i Lov  

 om Åben Uddannelse inden for voksen- og efteruddannelsen.
 Udvalget bør endvidere analysere forhold i forbindelse med offentlige  

 institutioners opsøgende arbejde over for virksomheder og andre, herunder  

 organisationer o. lign. især med henblik på personale- og  

 uddannelsesplanlægning.
 Endelig bør udvalget også vurdere forskellige løsningsmodeller i forhold  

 til de analyserede områder, herunder ændringer i rådsstrukturen både centralt  

 og lokalt.
Udvalget får repræsentation fra Arbejds-, Undervisnings- og Forsknings-,  

 Kultur-, Social- og Finansministeriet, fra arbejdsmarkedets parter og fra de  

 kommunale organisationer.
Arbejdsministeriet forestår formandskab og  

 sekretariat.
Udvalget forventes at afslutte sit arbejde inden udgangen af 1991.« Det var således udvalgets primære opgave at belyse mulighederne for en  

 forbedret udnyttelse af de samlede voksen- og efteruddannelsesressourcer.
 Den i kommissoriet fastsatte tidsfrist for udvalgets arbejde blev senere  

 forlænget af arbejdsministeren, således at udvalget afsluttede sit arbejde  

 ultimo maj 1992 med afgivelse af Betænkning nr. 1234 om samordning af den  

 erhvervsrettede voksen- og efteruddannelsesindsats til arbejdsministeren.
 Denne betænkning og dens anbefalinger af løsningsforslag danner grundlag  

 for udarbejdelsen af dette lovforslag samt forslag til lov om  

 arbejdsmarkedsuddannelsescentre (AMU-centre) og ændringer i lov om  

 erhvervsuddannelser og lov om erhvervsskoler.
 Lov nr. 237 af 6. juni 1985 om arbejdsmarkedsuddannelserne  

 (Folketingstidende 1984-85, FF sp. 5079, 5551, 10618 og 10672, tillæg A, sp.  

 2789, tillæg B sp. 1573, tillæg C, sp. 505), er bekendtgjort ved  

 lovbekendtgørelse nr. 737 af 4. december 1988 som ændret ved lov nr. 211 af  

 5. april 1989, lov nr. 839 af 20. december 1989, lov nr. 840 af 20. december  

 1989 og lov nr. 374 af 6. juni 1991.
II.
Betænkning nr. 1234 om samordning af den erhvervsrettede voksen-  

 og efteruddannelsesindsats.
Ved indgangen til 1990'erne er erhvervslivets og arbejdsmarkedets  

 situation karakteriseret ved en høj ledighed og et stigende krav om øget  

 produktivitet.
Samtidig er udfordringerne til alle dele af erhvervslivet  

 større end nogensinde med udstrakt internationalisering stadig hastigere  

 teknologisk udvikling og stærkere krav om individuelt kundetilpassede  

 produkter samt i sammenhæng hermed en hurtig og præcis levering.
Alle  

 faktorer, som spiller en rolle i forbindelse med tilrettelæggelsen af den  

 erhvervsrettede voksen- og efteruddannelsesindsats.
 Disse faktorer har sammen med udvalgets påpegning af en række konkrete  

 samspilsproblemer, som hindrer en optimal udnyttelse af forskellige dele af  

 de eksisterende voksen- og efteruddannelsessystemer, dannet udgangspunkt for  

 betænkningens anbefalinger.
 Udvalget har i forbindelse med påpegning af de konkrete samspilsproblemer  

 taget udgangspunkt i, at der er brug for løsninger, som sikrer den rette  

 balance mellem - og i tilstrækkelig grad tilgodeser - både uddannelses-,  

 erhvervs- og arbejdsmarkedspolitiske hensyn.
 De effektivitets- og planlægningsgevinster, der er opnået og kan opnås i  

 et velfungerende system for grundlæggende erhvervsuddannelser, må ikke sættes  

 over styr gennem hyppige og uforudsigelige krav om hurtig tilpasning til  

 akutte behov.
Der skal derfor samtidig bevares en uddannelseskapacitet, der gennem  

 korte, modulopbyggede aktuelle kurser hele tiden kan vedligeholde, udbygge og  

 forbedre den voksne arbejdsstyrkes erhvervskvalifikationer.
En ydelse, som  

 arbejdsmarkedsuddannelsessystemet i snart mange år har været leverandør af.
Med dette udgangspunkt sammenfatter betænkningen de svage led i det  

 samlede voksen- og efteruddannelsesbillede i fire udsagn.
De er:
- at der er overlappende uddannelsesmuligheder på forskellige vilkår, især  

 i Arbejdsministeriet og Undervisningsministeriets uddannelsessystemer, - at der mangler koordination af og information om uddannelsestilbud; alt  

 for mange klager over, at de ikke kan finde ud af hvilke muligheder der er,  

 og hvor man skal henvende sig for at benytte dem, - at der er barrierer mellem uddannelsessystemerne i de tre ministerier  

 (Undervisningsministeriet, Arbejdsministeriet og Kulturministeriet) som følge  

 af bl.a. forskellige finansieringsformer og økonomisystemer.
Barrierer, der  

 blokerer for en samordnet og effektiv udnyttelse af den samlede  

 uddannelseskapacitet, og - at uddannelsessystemerne er for ufleksible i forhold til at give  

 målrettede uddannelser til særlige målgruppers ønsker og behov og til at få  

 etableret netop de uddannelseskombinationer, der er behov for.
Ved  

 voksenuddannelse må man hele tiden have for øje, at der er tale om  

 uddannelsessøgende med en meget varieret baggrund af tidligere uddannelser og  

 erhvervserfaringer.
Disse 4 problemudsagn har sammen med de nævnte udviklingstendenser på  

 arbejdsmarkedet og i erhvervslivet været udgangspunktet for udvalgets  

 overvejelser om anbefalinger med det formål at skabe et forbedret grundlag  

 for en samlet uddannelsesindsats i forhold til arbejdsmarkedets aktuelle og  

 fremtidige behov for forandringer af den voksen arbejdsstyrkes faglige  

 kvalifikationer.
Der er lagt op til, at eksisterende faglige grænser for  

 uddannelsesindsatsen, herunder sondringen mellem faglærte og ufaglærte, søges  

 ophævet, og at forbedre mulighederne for at tilgodese de mange personer i den  

 eksisterende arbejdsstyrke, der ikke er i besiddelse af en grundlæggende  

 erhvervsuddannelse.
 Ved udformningen af anbefalingerne har udvalget lagt vægt på at skabe  

 rammer, som gør det muligt for et i det store og hele velfungerende system at  

 tilpasse sig den nye struktur gennem en overgangsperiode.
Betænkning nr. 1234 indeholder således en række anbefalinger, der peger  

 mod en uddannelsesreform på Arbejdsministeriets område, som kan imødekomme  

 behovet for efteruddannelse og effektiv anvendelse af ressoucerne.
Forslag,  

 der på den ene side stimulerer til konkurrence mellem de forskellige  

 uddannelsesinstitutioner og dermed forbedrer de enkelte institutioners  

 effektivitet, og på den anden side letter samarbejdet mellem  

 uddannelsesinstitutionerne for dermed at få en forbedret samlet udnyttelse af  

 hele apparatet til gavn for alle brugere af voksen- og  

 efteruddannelsessystemerne.
Udvalget har fundet, at anbefalingerne bør lægge hovedvægten på en sikring  

 af et forbedret samspil mellem de nuværende voksen- og  

 efteruddannelsesområder i Undervisningsministeriets og Arbejdsministeriets  

 regi, mens de almene uddannelsesforløb for voksne i Kulturministeriets regi  

 ikke direkte indgår i anbefalingerne.
Der sigtes dog også mod et forbedret  

 samarbejde med det almene område med hovedvægten på det lokale samarbejde.
Der lægges vægt på mulighederne for at kombinere elementer fra de  

 erhvervsrettede uddannelser og de almene uddannelser til et samlet  

 uddannelsestilbud.
Den bredt accepterede opfattelse af, at der er behov for  

 en stærkere kobling, kan virkeliggøres endnu bedre end i dag.
 Udvalgets udgangspunkt har været, at det fortsat er hensigtsmæssigt, at  

 voksen- og efteruddannelsesindsatsen styres ud fra såvel et  

 uddannelsespolitisk, et arbejdsmarkedspolitisk som et erhvervspolitisk  

 hensyn, men at dette ikke må forhindre et fornuftigt samspil ud fra mere  

 praktiske hensyn.
 Betænkningens anbefalinger kan sammenfattes under følgende 5  

 hovedoverskrifter:
 - Harmonisering af lovgivningen mellem Arbejdsministeriet og  

 Undervisningsministeriet.
 - En samordnet central styring.
 - En regional/lokal struktur baseret på et styrket skolesamarbejde.
 - En økonomistyringsreform først og fremmest for  

 arbejdsmarkedsuddannelserne, der skaber lige økonomiske vilkår for  

 arbejdsmarkedsuddannelsescentrene (AMU-centrene) og erhvervsskolerne med  

 udgangspunkt i det økonomiske regelgrundlag, der gælder for erhvervsskolerne,  

 med de modifikationer, der følger af en tilpasning af lovgrundlaget til  

 arbejdsmarkedsuddannelserne.
 - Muligheder for at kombinere de erhvervsrettede uddannelser og de  

almene uddannelser.
 Disse fem grundelementer tegner strukturen i anbefalingerne, hvor  

 hovedformålet er konkurrence på lige vilkår inden for den samlede  

 erhvervsrettede voksen- og efteruddannelsesindsats.
III.
Udmøntning af betænkningens hovedoverskrifter.
 1. Harmonisering af lovgivningen.
 Harmoniseringen vil ske ved et sæt programlove for henholdsvis  

 arbejdsmarkedsuddannelser og erhvervsuddannelser og et sæt institutionslove  

 for henholdsvis AMU-centre og erhvervsskoler, der gøres ensartede.  

 Programlovene fastlægger rammerne for uddannelsernes indhold, og  

 institutionslovene fastlægger godkendelse af selvejende institutioner og  

 rammerne for disses virke. Ændringerne vil primært vedrøre  

 arbejdsmarkedsuddannelserne og AMU-centrene.
Dette lovforslag samler de nuværende arbejdsmarkedsuddannelser for  

 specialarbejdere, faglærte og arbejdsmarkedsuddannelser for andre grupper  

 (arbejdsledere, laboranter, tekniske assistenter m.fl.) i een programlov,  

 hvor hidtidige faggrænser ophæves, herunder sondringen mellem faglærte og  

 ufaglærte.
Det skal tilstræbes, at arbejdsmarkedsuddannelserne i fremtiden  

 udvikles under hensyn hertil.
 Såvel arbejdsmarkedsuddannelser som erhvervsuddannelser kan efter de  

 respektive ministres godkendelse udbydes og gennemføres af både AMU-centre og  

 erhvervsskoler.
 Harmoniseringen af de 2 lovgivningsområder vil forbedre mulighederne for  

 at samordne udviklingen af og forbedre mulighederne for at udbyde  

 kompetencegivende uddannelser for voksne inden for begge institutionsområder.
Betænkningen foreslår også, at der overvejes en ændring af  

 arbejdsmarkedsuddannelsernes målgruppe ved en udvidelse af målgruppen med  

 offentligt ansatte, der udfører arbejde, der kan sidestilles med arbejde  

 udført på det private arbejdsmarked af specialarbejdere, personer med en  

 erhvervsuddannelse samt grupper, der kan sidestilles hermed.
Den egentlige  

 fornyelse består i, at der også skal kunne udvikles kurser særligt for denne  

 gruppe, idet offentligt ansatte, der opfylder disse krav, hidtil har kunnet  

 optages på kurser under arbejdsmarkedsuddannelsernes hovedprogrammer.
Dette  

 forslag ophæver dermed forskellen mellem privat og offentligt ansatte med  

 hensyn til udvikling og brug af arbejdsmarkedsuddannelsernes hovedprogrammer.
Forslaget til en ensartet institutionslovgivning for henholdsvis  

 AMU-centre og erhvervsskoler betyder, at alle uddannelsesinstitutioner skal  

 være selvejende institutioner, at det vil blive enklere for  

 uddannelsesinstitutionerne at etablere et tæt samarbejde, og at alle  

 institutioner, der er godkendt af de respektive ministre til at udbyde  

 uddannelse, selv afgør, hvad de ønsker at udbyde.
Dette skulle gerne ændre  

 ved den uacceptable situation, at der kan findes tomme pladser nogle steder i  

 uddannelsessystemerne, som ikke kan finde udnyttelse, eller at der spildes  

 midler på overlapninger i uddannelserne, når der samtidig kan konstateres  

 væsentlige udækkede behov for erhvervsrettet voksen- og efteruddannelse.
 2. Samordnet central styring.
Styringen på tværs af ministerområderne tager udgangspunkt i, at  

 uddannelsesrådet, når det gælder arbejdsmarkedsuddannelserne, og  

 erhvervsuddannelsesrådet, når det gælder erhvervsuddannelserne, opretholdes  

 med de væsentligste af de eksisterende opgaver samt med nye opgaver for  

 uddannelsesrådet som konsekvens af omlægningerne af  

 arbejdsmarkedsuddannelser.
Begge råd er vigtige bindeled til de respektive  

 ministre.
Den centrale kobling mellem grund- og efteruddannelse etableres gennem  

 oprettelse af et mindre antal erhvervsområdeudvalg, der dækker erhvervsrettet  

 uddannelsesaktivitet for voksne inden for det pågældende erhvervsområde på  

 tværs af ministerområder.
Det er hensigten, at erhvervsområdeudvalget skal  

 forestå voksen- og efteruddannelsen og være forum for fælles udvikling og  

 drøftelse af grund- og efteruddannelse med henblik på bl.a. fornyelse,  

 koordination og forenkling.
 Med oprettelsen af erhvervsområdeudvalgene nedlægges samtidig i  

 Arbejdsministeriets regi Uddannelsesudvalget for specialarbejdere,  

 Uddannelsesudvalget for faglærtes efteruddannelse og Kontaktudvalget for Kap.  

 V-området.
Inden for området for erhvervsintroducerende uddannelse, særligt  

 tilrettelagt uddannelse for ledige mv. nedsættes et udvalg, der får ansvar  

 for uddannelsernes indhold og udtaler sig om bevillingernes fordeling på  

 området og anvendelse.
Udvalget får derimod ikke et egentligt ansvar for  

 bevillingernes anvendelse som erhvervsområdeudvalgene.
På Arbejdsministeriets område nedsættes endvidere et antal  

 efteruddannelsesudvalg til afløsning af de nuværende brancheudvalg, faglige  

 efteruddannelsesudvalg og faglige udvalg.
På Undervisningsministeriets område  

 vil der fortsat være et antal faglige udvalg.
Efteruddannelsesudvalgene og de  

 faglige udvalg under Undervisningsministeriet skal stå for udvikling og  

 tilrettelæggelse af uddannelserne i hvert sit regi.
Udvalgene vil allerede nu  

 kunne etablere et tæt samarbejde om opgaver af fælles interesse.
På længere  

 sigt er det hensigten at forenkle udvalgsstrukturen i takt med udviklingen på  

 arbejdsmarkedet i organisationsstrukturen.
Der er til udvalgene knyttet et antal tilforordnede, der deltager i  

 udvalgets arbejde som repræsentanter for centraladministrationen eller i  

 øvrigt i deres egenskab af særligt sagkyndige.
De tilforordnede har ikke  

 stemmeret.
 3. Samordningen på det lokale niveau.
 Denne samordning tager udgangspunkt i et skolesamarbejde.
De skoler (erhvervsskoler, AMU-centre, voksenuddannelsescentre,  

 daghøjskoler, oplysningsforbund m.v.), der udbyder uddannelser i et  

 lokalområde, kan indgå i en samarbejdsmodel i et lokalt fællesudvalg omkring  

 eksempelvis kursusudbud, lokale- og lærerudnyttelse, vejlednings- og  

 informationsvirksomhed og andre opgaver, som der lokalt findes behov for at  

 samarbejde om.
Det vil være de lokale fællesudvalgs opgave at initiere og  

 medvirke til det lokale samarbejde.
Der vil ikke blive flyttet kompetence fra  

 uddannelsesstedernes bestyrelser til skolesamarbejdet, som således primært  

 vil være af rådgivende og samarbejdende karakter, medmindre der af  

 frivillighedens vej kan opnås enighed om at gå herudover.
 Det bør være målsætningen for skolesamarbejdet, at alle skolerne deltager,  

 at der i alle områder eksisterer et lokalt skolesamarbejde, og at skolerne  

 har en oplysningspligt over for hinanden, således at der opnås det bedst  

 mulige udbud af uddannelser i lokalområdet både for virksomheder og  

 uddannelsessøgende.
 4. Harmonisering af økonomistyringssystemerne.
 Reformovervejelserne på økonomistyringsområdet har taget udgangspunkt i,  

 at økonomistyringen bør betragtes som et middel til at understøtte de  

 overordnede uddannelses- og arbejdsmarkedspolitiske mål for den  

 erhvervsrettede voksen- og efteruddannelsesindsats og har følgende 3  

 overordnede formål:
 1. Forbedring af samspillet mellem arbejdsmarkedsuddannelser og  

 erhvervsuddannelser gennem tilpasning af de 2 systemers økonomistyring,  

 herunder sikring af lige udbudsret og lige udbudsvilkår mellem de 2 systemer.
 2. En forbedret anvendelse af uddannelsesressourcer.
 3. En klar ansvars- og kompetencefordeling mellem styringsorganerne.
 Økonomistyringsreformen bygger på, at det økonomiske regelgrundlag, som i  

 dag gælder for erhvervsskolerne, også skal gælde for AMU-centrene med de  

 modifikationer, der følger af en tilpasning til arbejdsmarkedsuddannelserne  

 og deres formål mv.
 Økonomistyringsreformen bygger endvidere på:
- at der tillægges et antal erhvervsområdeudvalg selvstændigt ansvar til  

 at disponere over bevillingsrammer med mulighed for at delegere kompetence  

 til efteruddannelsesudvalgene, - at der skabes ligestilling mellem AMU-centrene og erhvervsskolerne med  

 hensyn til muligheden for at udbyde erhvervsuddannelser og  

 arbejdsmarkedsuddannelser, og - at der skabes lige økonomiske vilkår for erhvervsskoler og AMU-centre.
Harmoniseringen af økonomistyringen skal sikre, at de konkrete  

 uddannelsesopgaver ubesværet kan placeres på den mest relevante  

 uddannelsesinstitution.
Da økonomistyringen af erhvervsskolerne netop er  

 ændret og tilpasset aktuelle krav til uddannelsessystemet, vil hovedparten af  

 tilpasningen ske inden for AMU-systemet.
Erhvervsområdeudvalgene (og efteruddannelsesudvalgene efter bemyndigelse  

 fra erhvervsområdeudvalgene) får en central placering i den konkrete styring  

 af arbejdsmarkedsuddannelsesområdet.
I hovedtræk bliver der tale om, at  

 erhvervsområdeudvalgene inden for de af ministeren udmeldte  

 dispositionsrammer, elevugerammer og de på finansloven fastsatte takster for  

 større grupper af uddannelser skal indgå aftaler med uddannelsestederne om at  

 gennemføre godkendte uddannelser efter denne lov.
 Erhvervsområdeudvalgenes endelige dispositionsramme svarer til faktisk  

 antal elevuger og tilhørende takster for de pågældende uddannelser.  

 Tilskuddene til uddannelsesstederne udbetales af den statslige forvaltning og  

 ydes ud fra faktisk antal elevuger og de takster, der er fastsat på  

 finansloven.
 Fællesudgifterne til administration og bygninger mv. indgår ikke i  

 taksterne, og der afsættes derfor på de årlige finanslove en særskilt  

 bevilling til dette formål.
Herudover tildeler arbejdsministeren AMU-centrene en fleksibilitetspulje,  

 som kan anvendes til at udbyde og gennemføre kurser bl.a. under hensyn til  

 lokale behov.
Desuden afsættes en central bevilling til forsøgs- og  

 udviklingsaktiviteter, til læreruddannelse og til indsats på særlige områder.
 Tilpasningen af økonomistyringssystemet inden for  

 arbejdsmarkedsuddannelserne til erhvervsuddannelsernes økonomistyringssystem  

 betyder, at økonomistyringssystemerne ikke længere kan hindre lokalt  

 samarbejde eller hindre uddannelsesforløb på tværs af erhvervsskoler og  

 AMU-centre.
 De tilnærmede økonomistyringssystemer vil endelig forbedre mulighederne  

 for at sammenligne omkostningerne på de forskellige institutioner og dermed  

 sikre muligheden for konkurrence på lige vilkår for  

 uddannelsesinstitutionerne.
AMU-centrenes overgang til det nye økonomistyringssystem vil blive  

 tilrettelagt på en sådan måde, at AMU-centrene over en kortere årrække får  

 mulighed for at gennemføre en gradvis omstilling til det nye system.
En så  

 omfattende økonomistyringsreform kan nødvendigvis kun realiseres gradvist, og  

 der vil således blive tale om en overgangsfase, før det endelige mål nås.
Gennemførelsen af det nye økonomistyringssystem kræver også en betydelig  

 styrkelse af administration og ledelse på AMU-centrene.
En styrkelse, der er  

 nødvendig, hvis det skal være muligt for centrene at leve op til de nye krav,  

 der følger af økonomistyringsreformen.
 5. Kombinationer af den erhvervsrettede og almene  

 voksenuddannelse.
Som tidligere nævnt fandt udvalget, at en egentlig samordning af den  

 erhvervsrettede og almene voksenuddannelse ikke er hensigtsmæssig.
Udvalget  

 anbefaler derimod samarbejdsmodeller, der sikrer, at elementer fra de to  

 uddannelsesområder kan kombineres til et samlet uddannelsestilbud.
 Hovedvægten i en praktisk samarbejdsmodel for de erhvervsrettede voksen-  

 og efteruddannelser og den almene voksenuddannelse vil mest hensigtsmæssigt  

 ligge på lokalt plan i et samarbejde mellem de institutioner, der gennemfører  

 uddannelserne.
 Dette kan som i dag ske ved, at AMU-centrer/erhvervsskoler køber almen  

 undervisning hos voksenuddannelsescentre (VUC).
 En yderligere mulighed vil være at give AMU-centre/erhvervsskoler en  

 godkendelse i henhold til § 3, stk. 2, i lov om almen voksenuddannelse, som  

 giver kulturministeren mulighed for at godkende, at andre skoler end VUC kan  

 tilbyde almen voksenuddannelse under visse nærmere fastlagte betingelser.
IV.
Arbejdsmarkedsuddannelsernes målgrupper og indhold.
Kendetegnende for arbejdsmarkedsuddannelsernes hovedprogrammer er, at de  

 siden starten med vedtagelse af lov om erhvervsmæssig uddannelse af  

 ikke-faglærte arbejdere i 1960 har udviklet sig som selvstændige programmer,  

 med selvstændig styring og økonomi.
I 1985 blev der vedtaget en samlet lov om  

 arbejdsmarkedsuddannelser.
Siden er en række ny uddannelsesprogrammer kommet  

 til.
 AMU tilbyder i dag følgende uddannelsesaktiviteter:
* specialarbejderuddannelsen * efteruddannelsen af faglærte mv.
 * efteruddannelsen af arbejdsledere, laboranter, tekniske assistenter  

 m.fl.
* omskolingsforanstaltninger * erhvervsforberedende uddannelse (EIFU, EIFL) * længerevarende arbejdsmarkedsuddannelser (LAMU) * flygtningekurser * inspirationskurser * særligt tilrettelagte 1-årige arbejdsmarkedsuddannelser for ledige * træningsskolens arbejdsmarkedsuddannelser (TAMU).
 Af de uddannelsesaktiviteter, der udbydes i dag, foreslås alene  

 omskolingsordningen ophævet.
Omskolingsordningen har til formål at omskole enkeltpersoner eller grupper  

 af personer, der er ledige eller truet af ledighed, så de opnår eller  

 fastholder tilknytning til arbejdsmarkedet.
Omskoling kan iværksættes i  

 tilfælde, hvor uddannelsesbehovet ikke kan dækkes af de øvrige  

 arbejdsmarkedsuddannelser og kan indeholde jobtræning ofte gennemført på  

 virksomhederne.
Dette uddannelsesbehov skal nu dækkes gennem anden og  

 decentral uddannelsesindsats.
Uddannelsesprogrammerne for hovedmålgrupperne - specialarbejdere, personer  

 med en erhvervsuddannelse og personer, der kan sidestilles hermed - skal i  

 dag tilgodese det private arbejdsmarkeds behov for veluddannet arbejdskraft  

 og er tilbud til voksne om erhvervsmæssig efteruddannelse af overvejende  

 teknisk/faglig karakter, der sikrer løbende vedligeholdelse, udbygning og  

 forbedring af erhvervskvalifikationerne.
Hertil kommer særlige  

 uddannelsesprogrammer for ledige samt andre grupper med særligt  

 uddannelsesbehov.
 1. Et program for kompetencegivende uddannelser.
Efter det foreliggende lovforslag er det hensigten, at den  

 kompetencegivende uddannelsesindsats for specialarbejdere, erhvervsuddannede  

 og for andre grupper (arbejdsledere, laboranter, tekniske assistenter m.fl.)  

 skal samles under eet program for kompetencegivende arbejdsmarkedsuddannelse  

 for at sikre, at uddannelser for disse grupper gøres bedre, bredere og mere  

 tværgående under hensyn til arbejdsmarkedets behov.
I dag kan de forskellige  

 målgrupper deltage i uddannelser også på programmer udviklet for een af  

 grupperne, men det anses for nødvendigt nu at få sat gang i udviklingen af  

 uddannelser, pædagogiske metoder mv., som sikrer, at der er relevante  

 uddannelsestilbud i forhold til jobfunktioner på tværs af uddannelsesmæssig  

 baggrund.
Det foreslås således at sammenlægge de kompetencegivende uddannelser  

 styringsmæssigt, udviklingsmæssigt og økonomisk.
Det er som udgangspunkt ikke  

 hensigten at ændre ved ressourcefordelingen til henholdsvis specialarbejdere  

 og erhvervsuddannede.
Den endelige afgørelse heraf træffes gennem  

 erhvervsområdeudvalgenes anvendelse af deres dispositionsramme efter de af  

 arbejdsministeren nærmere fastsatte retningslinier.
 2. Det private og offentlige område.
 Det er videre hensigten at ajourføre arbejdsmarkedsuddannelsesloven i  

 forhold til samfundsudviklingen og hermed kravet om ajourføring af  

 kvalifikationer hos den del af arbejdskraften, der er offentligt ansat og  

 udfører arbejde, der kan sidestilles med arbejde udført af hovedmålgrupperne  

 inden for det private område.
Det vil betyde, at disse offentligt ansatte i fremtiden ikke alene vil  

 kunne deltage i kurserne, men at der kan udvikles kurser specielt for denne  

 gruppe.
Arbejdsmarkedsuddannelserne skal altså fremtidigt tilgodese løbende  

 ajourføring og udbygning af erhvervskvalfikationerne i overensstemmelse med  

 den teknologiske udvikling og samfundets behov i den private og  

 offentlige sektor hos specialarbejdere, erhvervsuddannede, andre grupper fx  

 arbejdsledere og grupper, der kan sidestilles med disse.
 Udvikling og planlægning af uddannelserne for den samlede målgruppe vil  

 blive varetaget i de respektive erhvervsområdeudvalg og  

 efteruddannelsesudvalgene.
 3. Indholdet af uddannelserne.
Uddannelserne inden for de kompetencegivende arbejdsmarkedsuddannelser  

 består grundlæggende af korte kurser, der kan gennemføres enkeltvis og give  

 deltagerne forbedrede erhvervskvalifikationer.
Uddannelserne er opbygget som  

 en række moduler med selvstændig kompetence.
Rækker af moduler betegnes  

 kursuslinier.
Modulerne inden for en kursuslinie kan føre frem til stadig  

 højere kvalifikationsniveauer og kompetence.
Undervisningen har et  

 overvejende praktisk indhold i nær tilknytning til den daglige  

 arbejdssituation.
Det er hensigten at fortsætte denne uddannelseslinie med  

 korte, erhvervsrettede moduler, der i kombination med relevant  

 erhvervserfaring fører frem til stadig stigende kompetence som eventuelt  

 efter godkendelse af de faglige udvalg i Undervisningsministeriet kan give  

 erhvervsuddannelseskompetence.
 Den arbejdsmarkedspolitiske, erhvervsrettede voksen- og  

 efteruddannelsesindsats vil i høj grad have som mål at hjælpe til færdigheder  

 på specialiserede og avancerede arbejdsområder, der slet ikke eller først på  

 længere sigt kan forventes at indgå i grunduddannelserne.
Ved siden af de kompetencegivende arbejdsmarkedsuddannelser vil der  

 fortsat blive udviklet og gennemført kurser med særligt henblik på grupper  

 med behov for erhvervsintroduktion.
Der vil endvidere være adgang til at  

 udvikle og gennemføre særligt tilrettelagte uddannelser for ledige, for andre  

 grupper med særlige uddannelsesbehov og andre arbejdsmarkedspolitisk  

 begrundede uddannelsesforanstaltninger, som fx de eksisterende længerevarende  

 arbejdsmarkedsuddannelser (LAMU-kurser), flygtningekurser og den 1-årige  

 arbejdsmarkedsuddannelse for ledige.
 Erfaringerne siden 1985 har vist, at der er behov for en sådan hjemmel,  

 der generelt giver mulighed for at iværksætte uddannelsesforanstaltninger til  

 dækning af ændrede og nye behov.
 4. Forsøg og udvikling.
§ 4 giver arbejdsministeren adgang til at iværksætte uddannelse inden for  

 særlige områder og udviklings- og forsøgsarbejde.
Midlerne hertil afsættes af  

 arbejdsministeren efter uddannelsesrådets udtalelse, jf. forslagets § 36,  

 stk. 2.
Det udviklingsarbejde, der hidtil har været gennemført efter  

 Undervisningsministeriets lov om efteruddannelse (L 271) foreslås videreført  

 i Undervisningsministeriets regi i lov om åben uddannelse og i  

 Arbejdsministeriets regi i denne lov.
Det er hensigten at bevare det  

 hidtidige udviklingsperspektiv med henblik på tværgående  

 uddannelsesaktivitet.
Udgangspunktet for aktiviteter efter AMU-loven vil være  

 denne lovs målgrupper.
Arbejdsministeren fastsætter nærmere regler om  

 tilrettelæggelse af aktiviteter, herunder om samarbejde med Undervisnings- og  

 Forskningsministeriets uddannelsesinstitutioner.
V.
Gennemførelse af arbejdsmarkedsuddannelser og godkendelse af retten  

 til at udbyde uddannelserne.
Det er en af hensigterne med lovforslaget, at give bedre mulighed for  

 effektiv og optimal udnyttelse af uddannelsesinstitutioner, som udbyder  

 uddannelser inden for den erhvervsrettede voksen- og efteruddannelse.
Det  

 foreslås, at AMU-centre og erhvervsskoler skal kunne udbyde uddannelser inden  

 for såvel erhvervsuddannelser som arbejdsmarkedsuddannelser.
Udgangspunktet for en kommende godkendelsesordning af ret til at udbyde  

 arbejdsmarkedsuddannelser vil være, at AMU-centrene vil kunne udbyde de  

 uddannelser, som de udbyder i dag.
Erhvervsskolerne vil få adgang til at  

 udbyde de uddannelser, de i dag gennemfører for de faglige  

 efteruddannelsesudvalg.
Godkendelsesordningen vil således omfatte udbud af  

 yderligere uddannelser.
 AMU-centrenes og erhvervsskolernes godkendelse til at udbyde yderligere  

 arbejdsmarkedsuddannelser vil som hovedregel årligt blive givet af  

 arbejdsministeren efter udtalelse fra uddannelsesrådet, som har indhentet  

 udtalelser herom fra erhvervsområdeudvalgene.
 AMU-centrenes og erhvervsskolernes godkendelse til at udbyde yderligere  

 erhvervsuddannelser vil årligt blive givet af undervisnings- og  

 forskningsministeren efter indstilling fra Erhvervsuddannelsesrådet.
 Godkendelsen vil for såvel arbejdsmarkedsuddannelserne som  

 erhvervsuddannelserne blive baseret på en opgørelse af det foregående års  

 udbud og efterspørgsel samt forventede fremtidige behov.
Godkendelse til at udbyde yderligere arbejdsmarkedsuddannelser vil ske på  

 baggrund af bestyrelsens ansøgninger og erhvervsområdeudvalgenes og  

 uddannelsesrådets udtalelser.
Arten og omfanget af godkendelsen vil bero på  

 en konkret vurdering og kan betyde godkendelse til at udbyde såvel en eller  

 flere kursuslinier som enkelte uddannelsesmoduler.
 Godkendelsesordningen vil kunne betyde, at ministeren afgør, at en række  

 uddannelser kun kan gennemføres på et begrænset antal  

 uddannelsesinstitutioner.
Herudover vil andre uddannelsesinstitutioner end AMU-centre og  

 erhvervsskoler samt virksomheder kunne opnå konkret godkendelse fra  

 arbejdsministeren til at udbyde og gennemføre kursusmoduler inden for  

 arbejdsmarkedsuddannelserne.
Som eksempel på, hvem der kunne tænkes at  

 udnytte en sådan ordning kan nævnes voksenuddannelsescentre og teknologiske  

 institutter.
 Forinden arbejdsministeren godkender eller tilbagekalder godkendelse af  

 ret til at udbyde arbejdsmarkedsuddannelser, skal erhvervsområdeudvalgenes  

 udtalelse til uddannelsesrådet og uddannelsesrådets udtalelse til  

 arbejdsministeren foreligge.
 Arbejdsministeren vil kunne pålægge AMU-centrene en udbuds- og  

 gennemførelsespligt inden for arbejdsmarkedsuddannelserne.
 Arbejdsmarkedsuddannelsernes konkrete placering vil i øvrigt afhænge af:
- retningslinier fra arbejdsministeren til erhvervsområdeudvalgene i  

 forbindelse med udmeldingen af den årlige bevilling, herunder retningslinier,  

 der tilgodeser hensigtsmæssig geografisk fordeling, uddannelser fælles for  

 flere erhvervsområdeudvalg eller efteruddannelsesudvalg og uddannelser med et  

 lille kursistgrundlag, - centrenes anvendelse af fleksibilitetspuljen, - anvendelse af den centrale pulje på AMU-centre.
VI.
Råds- og udvalgsstrukturen og ny styring af økonomien på  

 arbejdsmarkedsuddannelserne.
 1. Råds- og udvalgsstrukturen.
Der findes i dag en række centrale råd og udvalg for  

 arbejdsmarkedsuddannelserne, Uddannelsesrådet, som er det overordnede  

 fællesorgan, Uddannelsesudvalget for specialarbejdere, Uddannelsesudvalget  

 for faglærtes efteruddannelse, Kontaktudvalget for arbejdsmarkedsuddannelser  

 for andre grupper (kap.
V), og Uddannelsesudvalget for erhvervsforberedende  

 uddannelse.
Hertil kommer et større antal brancheudvalg og faglige  

 efteruddannelsesudvalg m.fl.
Det er hensigten, at denne styring omlægges under hensyn til ønsket om en  

 central samordning af de erhvervsrettede voksen- og efteruddannelser og under  

 hensyn til, at grænserne mellem uddannelse for specialarbejdere,  

 erhvervsuddannede og andre grupper ophæves.
Den centrale styring vil herefter  

 for fremtiden blive som følger:
a) et overordnet uddannelsesråd inden for  

 arbejdsmarkedsuddannelserne, med opgaver i relation til minister og  

 underliggende udvalg af principiel betydning for udviklingen på området og  

 driften heraf.
Uddannelsesrådet udtaler sig om generelle overordnede  

 uddannelsespolitiske spørgsmål på anmodning og efter eget initiativ.
Uddannelsesrådet skal endvidere indstille til arbejdsministeren om forslag  

 til fordeling af rammebevilling til de direkte undervisningsudgifter på  

 erhvervsområdeudvalg.
Uddannelsesrådets indstilling vil være baseret på  

 udtalelser fra erhvervsområdeudvalgene og vil være af afgørende betydning for  

 arbejdsministerens fastlæggelse af principper, herunder for den geografiske  

 spredning, tværgående uddannelser, uddannelse inden for faglige områder med  

 lille kursistgrundlag, fordelingen af bevillingen til forskellige faggrupper  

 inden for udvalgenes område og fordelingen mellem ledige og beskæftigede.
Uddannelsesrådet vil ligeledes få en afgørende funktion med indstilling om  

 godkendelse af AMU-centre og om godkendelse af AMU-centres og erhvervsskolers  

 ret til at udbyde arbejdsmarkedsuddannelser samt om andre  

 uddannelsesinstitutioners og virksomheders ret hertil.
Uddannelsesrådet skal  

 endvidere indstille til arbejdsministeren om retningslinier for  

 erhvervsområdeudvalgenes godkendelse af uddannelsesplaner og kursuslinier og  

 om retningslinier for godkendelse af uddannelsesbeskrivelser fra Udvalget om  

 erhvervsintroducerende uddannelse mv.
Uddannelsesrådet vil have afgørende  

 indflydelse på uddannelser for ledige mv. efter lovens § 3, nr. 2 og 3,  

 gennem udtalelse om forslag til fordeling af den foreløbigt udmeldte  

 bevillingsramme mellem alle uddannelser efter § 3 og gennem den særlige ret  

 til at udtale sig om igangsættelse af nye uddannelser for ledige mv.
 Arbejdsministeren afsætter efter udtalelse fra uddannelsesrådet en central  

 pulje til forsøgs- og udviklingsaktiviteter, til udvikling og drift af  

 læreruddannelse og til indsats på særlige områder.
Rådet vil således få en central placering i styringen med stor indflydelse  

 på områdets udvikling.
Det understreges, at rådet i sit arbejde med at afgive  

 indstillinger til arbejdsministeren inddrager erhvervsområdeudvalgenes viden  

 og ekspertise, og at indstillingen om bevillingens fordeling skal ske  

 på baggrund af udtalelser fra erhvervsområdeudvalgene.
b) Erhvervsområdeudvalgene er kendetegnet ved at være nye udvalg.  

 Et af formålene med udvalgene er en samordning af Arbejdsministeriets og  

 Undervisningsministeriets uddannelsesindsats på området for den  

 erhvervsrettede voksen- og efteruddannelsesindsats.
Det er hensigten, at  

 udvalgene, der etableres inden for et mindre antal hovederhvervsområder, skal  

 være fora for fælles udvikling og drøftelse af grund- og efteruddannelse med  

 henblik på bl.a. fornyelse, koordination og forenkling.
Disse udvalgs nedsættelse sker efter udtalelse fra uddannelsesrådet.  

 Arbejdsministeren nedsætter udvalgene, der sammensættes af mindst 16 højst 20  

 medlemmer og skal have et lige stort antal medlemmer udpeget af arbejdstager-  

 og arbejdsgiverhovedorganisationer inden for det pågældende erhvervsområde.  

 Offentlige arbejdsgivere skal være repræsenteret i de relevante  

 erhvervsområdeudvalg.
Til udvalgene udpeges 1 repræsentant for  

 Undervisningsministeriet og 1 for Kulturministeriet.
Der kan desuden udpeges  

 1 repræsentant for Industriministeriet.
Særligt sagkyndige kan udpeges til at  

 deltage i udvalgenes arbejde efter udvalgenes bestemmelse med henblik på  

 spørgsmål af faglig karakter.
 Ud over at have ansvar for den fælles udvikling på  

 arbejdsmarkedsuddannelserne og erhvervsuddannelserne med vægten lagt på  

 voksenuddannelser bl.a. ved indstilling om fremtidigt uddannelsesbehov til  

 uddannelsesrådet og erhvervsuddannelsesrådet vil udvalgene få følgende  

 hovedopgaver inden for arbejdsmarkedsuddannelserne:
- afgive udtalelse til uddannelsesrådet om den forventede fordeling af  

 bevillinger, - prioritere bevillingens anvendelse på faglige områder, og herunder  

 afgøre hvor stor en del af bevillingerne, der afsættes til  

 efteruddannelsesudvalgene, som kan disponere over midlerne efter  

 erhvervsområdeudvalgenes bemyndigelse.
Det forudsættes, at hovedparten af  

 bevillingen fordeles til disse udvalg, og at erhvervsområdeudvalgene alene  

 beholder midler til at rekvirere uddannelser til at dække særlige  

 uddannelsesbehov, - fastsætte en ramme for efteruddannelsesudvalgenes gennemførelse af  

 virksomhedstilpassede kurser med nedsatte statstilskud - godkende uddannelsesplaner og kursuslinier - indgå aftaler med udddannelsesinstitutioner om at gennemføre  

 uddannelser, - godkende efteruddannelsesudvalg.
Områdeudvalgene har ansvar for anvendelse af deres dispositionsrammer og  

 for at uddannelserne inden for området tilgodeser nødvendige behov.
Udvalgene  

 har i deres dispositioner en forpligtelse til at sikre, at bevillingen  

 anvendes til den nødvendige og tidssvarende uddannelse og er forpligtiget til  

 at tage hensyn til geografisk spredning, særlige behov inden for områder med  

 få kursister og behov for tværgående uddannelse.
 Det hviler på erhvervsområdeudvalgenes dispositioner at sikre driften af  

 et velfungerende uddannelsessystem, mens den overordnede politik for området  

 fastlægges efter uddannelsesrådets udtalelser til arbejdsministeren.
 For at sikre legalitet i områdeudvalgenes dispositioner over midlerne til  

 området og for at sikre varetagelse af tværgående hensyn foreslås det, at  

 Arbejdsmarkedsstyrelsen skal varetage sekretariatsfunktionen for  

 erhvervsområdeudvalgene.
Ved oprettelse af erhvervsområdeudvalgene nedlægges initiativ- og  

 koordinationsudvalgene under Erhvervsuddannelsesrådet i  

 Undervisningsministeriet og Uddannelsesudvalget for specialarbejdere,  

 Uddannelsesudvalget for faglærtes efteruddannelse og Kontaktudvalget for  

 arbejdsmarkedsuddannelser for andre grupper (kap.
V).
c) Der nedsættes et særligt udvalg for erhvervsintroducerende  

 uddannelse , særligt tilrettelagte uddannelsesprogrammer og andre  

 arbejdsmarkedspolitisk begrundede uddannelsesforanstaltninger.
Udvalget  

 sammensættes under hensyn til de særlige opgaver på området og målgrupper  

 herfor.
Udvalgets opgaver inden for erhvervsintroduktion og særlige  

 uddannelsesforanstaltninger er forskellige fra erhvervsområdeudvalgenes  

 opgaver inden for hovedprogrammet.
Udvalget vil ikke på samme måde få tildelt  

 en dispositionsramme.
Efter ministerens udmelding om bevillingens fordeling  

 vil placeringen af områdets uddannelser og bevillingernes anvendelse ske  

 efter arbejdsmarkedsstyrelsens afgørelse efter udtalelse fra udvalget.
 Som noget nyt på dette område vil udvalget ligesom erhvervsområdeudvalgene  

 få kompetence til at godkende uddannelserne.
d) Efteruddannelsesudvalgene afløser brancheudvalg, faglige  

 efteruddannelsesudvalg og faglige udvalg for andre grupper som følge af  

 sammenlægning af de kompetencegivende arbejdsmarkedsuddannelser og ophævelse  

 af grænserne mellem specialarbejdere, erhvervsuddannede og andre.
Under de  

 eksisterende lovgivninger vil det være muligt - under hensyntagen til løsning  

 af opgaverne inden for de respektive ministerområder - for  

 efteruddannelsesudvalgene og de faglige udvalg under Undervisningsministeriet  

 at indgå i tæt samarbejde ved afholdelse af fælles møder, udpegning af de  

 samme personer til at sidde i udvalgene og gennem fælles udnyttelse af egne  

 sekretariater.
Udvalgene nedsættes på initiativ af arbejdsmarkedets parter og efter  

 godkendelse af de relevante erhvervsområdeudvalg og ved uenighed af  

 uddannelsesrådet.
Udvalgenes opgaver vil være som hidtil at planlægge og  

 udvikle uddannelser og vil yderligere blive at indgå aftaler med  

 uddannelsesinstitutioner om uddannelse efter den nye økonomistyringsmodel  

 efter bemyndigelse fra erhvervsområdeudvalgene.
 Det bliver også efteruddannelsesudvalgenes opgave at godkende indholdet af  

 og indgå aftaler med uddannelsesstederne om gennemførelse af  

 virksomhedstilpassede kurser.
Udvalgene skal optage kursister til uddannelser i de tilfælde, hvor det  

 bliver nærmere fastsat af erhvervsområdeudvalgene på baggrund af  

 hovedretningslinier fra arbejdsministeren.
En række faglige  

 efteruddannelsesudvalg forestår i dag denne opgave, og der vil være mulighed  

 for fortsat at lade efteruddannelsesudvalgene varetage opgaven fremfor  

 uddannelsesstederne.
2. Økonomistyringsreform.
Beskrivelse af den årlige planlægningsproces  

 i arbejdsmarkedsuddannelsessystemet.
I økonomistyringsreformen på arbejdsmarkedsuddannelsesområdet indgår også  

 en klarere kompetencefordeling mellem Folketing og minister på den ene side  

 og partsorganer på den anden side.
En hensigtssmæssig forvaltning af  

 arbejdsmarkedsuddannelsesområdet forudsætter, at aktørerne i såvel  

 planlægnings- som driftsfasen kan agere på eksplicitte præmisser og vilkår.
 For det politiske niveau - Folketinget og regeringen/minister - er  

 det centralt, at der med vedtagelsen af den årlige finanslov er taget  

 stilling til de styringsmæssige rammer, der skal lægges for det kommende års  

 arbejdsmarkedsuddannelsesaktivitet.
 Uddannelsesstederne og kursisterne har således ikke noget retskrav på, at  

 der afholdes bestemte udgifter, idet det er arbejdsministeren, der fastlægger  

 udgiftsniveauet.
Herefter er det - inden for disse rammer - partsorganerne , der  

 forestår den videre styring gennem kompetencen til at træffe beslutninger om,  

 hvilke uddannelsesbehov, der konkret skal opfyldes.
Partsorganernes  

 dispositionsbeslutninger lettes også, hvis de retningsliner og vilkår, som  

 udvalget skal disponere inden for, er endeligt fastlagt med finanslovens  

 vedtagelse og ministerens efterfølgende bevillingsudmelding.
 For forvaltningssystemet, der på ministerens vegne skal sikre  

 legaliteten i bevillingsanvendelsen mv., er det også væsentligt, at de  

 centrale styringsparametre er fastlagt forud for finansårets start.
 Der arbejdes derfor ud fra forudsætninger om, at følgende elementer  

 fastlægges via finansloven og ministerens årlige udmelding:
 a. dispositionsrammer for erhvervsområder og bevillingsramme for  

 erhvervsintroducerende uddannelse mv.
b. aktivitetsniveau: elevugerammer c. takster, indplacering af uddannelsesplaner under en takst d. tilskudsrammen for fællesudgifter e. tilskudsrammen for anskaffelse af ekstraordinært udstyr f. fleksibilitetspulje til AMU-centrene g. pulje til læreruddannelse, forsøgs- og udviklingsaktiviteter og til  

 særlige indsatsområder.
Udgangspunktet for tilrettelæggelsen af budget- og bevillingsprocessen er,  

 jf. betænkningen, at kursusbestillingerne til uddannelsestederne skal afgives  

 af erhvervsområdeudvalgene 1/2 år forud for starten af den kommende  

 halvårsperiode.
Det betyder, at uddannelsestederne skal have  

 kursusbestillinger for 1. halvår allerede før finanslovsforslaget fremsættes  

 i august.
Budget- og planlægningsprocessen må derfor indledes og foreløbigt afrundes  

 så betids, at erhvervsområdeudvalgene har det fornødne grundlag at forhandle  

 kontrakter med uddannelsesstederne på - i forsommeren forud for det kommende  

 finansår.
I praksis betyder det, at planlægningsprocessen i høj grad  

 koncentreres om perioden fra januar/februar (hvor finansministeren melder  

 foreløbige bevillingsrammer ud) til juni.
 Den årlige planlægningsproces forventes at få følgende forløb:
 Januar-februar: Ministeren meddeler senest i begyndelsen af  

 februar foreløbige delrammer til de enkelte erhvervsområdeudvalg.  

 Rammeudmeldingen forudsættes som udgangspunkt baseret på den  

 bevillingsfordeling mellem erhvervsområder, der er angivet som BO 1-tallet på  

 finansloven.
 Såvel erhvervsområdeudvalgene som uddannelsesrådet forudsættes dog at  

 indlede planlægningsprocessen - på grundlag af den vedtagne finanslovs BO  

 1-tal - forud for ministerens udmelding i januar/februar.
I ministerens udmelding vil også indgå nødvendige justeringer af det  

 forudgående års takster.
Udover løn- og pristalsreguleringen vil der blandt  

 andet blive korrigeret for de generelle produktivitetsforbedringskrav,  

 væsentlige ændringer i uddannelsesstedernes omkostninger mv..
 I slutningen af februar/begyndelsen af marts forudsættes  

 erhvervsområdeudvalgenes udtalelser til uddannelsesrådet at foreligge.
 April: Uddannelsesrådets indstilling til ministeren skal foreligge  

 senest i midten af april med henblik på udarbejdelse af det årlige bidrag til  

 finanslovsforslag.
 Indstillingen skal udover en prioritering inden for den samlede udmeldte  

 ramme indeholde forslag til (korrektioner af) uddannelsesplanernes  

 indplacering under (de justerede) takster samt forslag til elevugerammer for  

 de forskellige erhvervsområder og for erhvervsintroducerende uddannelser mv..
Maj: Ministeren udmelder senest i slutningen af maj de  

 dispositionsrammer, som erhvervsområdeudvalgene kan forhåndsdisponere inden  

 for i 1. halvår af det kommende finansår.
I udmeldingen skal foruden  

 dispositionsrammer angives elevugerammer og takster for de enkelte  

 uddannelser.
 Der vil således også på dette tidspunkt foreligge et revideret  

 takstkatalog, der indeholder de justerede takster samt justeringer af de  

 enkelte uddannelsesplaners indplacering under taksterne.
 På dette grundlag indleder erhvervsområdeudvalgene forhandlinger med  

 uddannelsestederne om uddannelsesaktiviteten for den kommende halvårsperiode.
 Juni: Eventuelle ændringer af bidraget til finanslov på  

 arbejdsmarkedsuddannelsesområdet - enten som følge af politiske beslutninger  

 eller som følge af partsorganernes indbyrdes drøftelser om prioritering af  

 aktiviteten for 2. halvårsperiode skal foreligge senest i midten af juni af  

 hensyn til færdiggørelse af ministerbudgetterne, der sædvanligvis skal  

 foreligge senest i slutningen af juni eller allerførst i juli.
 Inden udgangen af juni forudsættes ligeledes, at uddannelsestederne og  

 erhvervsområdeudvalgene/efteruddannelsesudvalgene har indgået  

 forhåndstilsagn/bindende aftaler om det kommende finansårs halvårsaktivitet.
 Juli-august: Eventuelle ændringer af det foreliggende  

 planlægningsgrundlag forberedes med henblik på fremsættelse af bidrag til  

 ordinært ændringsforslag.
 September-november: Erhvervsområdeudvalgene indleder forhandlinger  

 med uddannelsestederne om uddannelsesaktiviteten for 2. halvår af det  

 kommende finansår.
December-januar: Ministeren melder umiddelbart efter finanslovens  

 vedtagelse i december de endelige dispositionsrammer ud for finansåret.
På  

 grundlag heraf afslutter erhvervsområdeudvalgene forhandlingerne med  

 uddannelsestederne om aktiviteten i 2. halvår af det kommende finansår.
 VII. Økonomiske og administrative konsekvenser.
 De økonomiske og administrative konsekvenser af dette lovforslag må ses i  

 sammenhæng med forslag til lov om arbejdsmarkedsuddannelsescentre, idet  

 opgaverne, og dermed udgifterne, i henhold til den gældende lov om  

 arbejdsmarkedsuddannelser med dette lovforslag vil blive delt på to love, jf.  

 de indledende generelle bemærkninger til dette lovforslag.
 Statens samlede udgifter til arbejdsmarkedsuddannelserne udgør i alt 2,6  

 mia. kr. på finansloven for 1993. Af de 2,6 mia. kr. udgør udgifter til  

 deltagerstøtte ved arbejdsmarkedsuddannelserne ca. 1,1 mia. kr.
 Selve uddannelsesreformen forudsættes at være udgiftsneutral.
 Uddannelsesreformen har som nævnt til hensigt at sikre en bedre samordning  

 af den erhvervsrettede voksen- og efteruddannelsesindsats, således at der  

 opnås en mere effektiv udnyttelse af ressourcerne til området.
 Da der er tale om en meget stor reform på  

 arbejdsmarkedsuddannelsesområdet, må der forventes en vis overgangsperiode,  

 før effektiviseringen slår fuldstændigt igennem, men det må forventes, at der  

 på lidt længere sigt opnås en både kvalitativt bedre og kvantitativ større  

 uddannelsesaktivitet for de givne ressourcer.
Forslaget vil medføre en forenklet udvalgsstruktur.
Som konsekvens af  

 forslaget skal Arbejdsministeriet sekretariatsbetjene uddannelsesrådet og det  

 mindre antal erhvervsområdeudvalg, der vil blive oprettet.
Den samlede  

 administrative belastning til sekretariatsbetjening af de rådgivende udvalg  

 forventes derfor at svare til i dag.
Forslaget indebærer bl.a., at der fremover kan udvikles kurser for  

 offentligt ansatte.
Forslaget forudsætter imidlertid, at denne  

 udviklingsindsats indprioriteres inden for de enkelte erhvervsområdeudvalg og  

 inden for de nuværende samlede ressourcer.
Forslaget indebærer desuden en forenkling af godtgørelsesreglerne, således  

 at alle kursister fremover vil få den samme godtgørelsessats, svarende til  

 maksimale dagpenge.
Denne ændring formodes kun at medføre ubetydelige  

 merudgifter til godtgørelser.
 En betydelig del af reformen består af en økonomistyringsreform inden for  

 arbejdsmarkedsuddannelserne. Økonomistyringsreformen i sig selv forudsættes  

 at være udgiftsneutral, således at de nuværende omkostningsforhold for  

 uddannelserne vil danne basis for fastsættelsen af takster og rammetilskud.
 Umiddelbart vil den samlede reform decentralisere væsentlige  

 uddannelsesmæssige og økonomiske beslutninger til AMU-centrene, der  

 forudsætter en styrkelse af skolernes ledelsesmæssige kapacitet i bred  

 forstand samt nyudvikling af administrative systemer.
Der forventes således udgifter på 25-30 mio.kr. på årsbasis fra reformens  

 ikrafttrædelsesdato 1. januar 1994 til den administrative styrkelse af  

 centrene.
I finansåret (1993) op til reformens ikrafttræden forventes  

 udgifter på ca. 10-15 mio.kr. til påbegyndelsen af den administrative  

 styrkelse af centrene.
 Herudover kommer engangsudgifter fordelt på 1993 og 1994 til nye  

 administrative edb-systemer.
 Udgifterne til den nødvendige styrkelse af uddannelsesinstitutionerne vil  

 blive afholdt inden for de godkendte bevillinger til  

 arbejdsmarkedsuddannelser.
På længere sigt forventes decentraliseringen at medføre en aflastning af  

 statens samlede administration af området.
Under selve gennemførelsen af  

 reformen er det imidlertid nødvendigt at fastholde de nuværende  

 administrative ressourcer, idet der er tale om gennemførelse af et betydeligt  

 reformkompleks.
Bemærkninger til lovforslagets enkelte bestemmelser Til kapitel 1 Til § 1 Arbejdsmarkedsuddannelserne er et af de vigtigste instrumenter i  

 arbejdsmarkedspolitikken og kan supplere og understøtte uddannelses- og  

 erhvervspolitikken gennem udvikling og gennemførelse af erhvervsrettet  

 kompetencegivende voksen- og efteruddannelse.
 Uddannelse vil fremtidigt blive givet inden for eet hovedprogram for såvel  

 privat som offentligt ansatte specialarbejdere, personer med uddannelse efter  

 erhvervsuddannelsesloven og andre grupper der kan sidestilles hermed  

 (arbejdsledere, laboranter, tekniske assistenter m.fl.).
Uddannelserne er primært rettet mod beskæftigede, men ledige kan optages  

 på kurserne.
Der er ikke ved lovens fremsættelse tilstræbt at ændre på den  

 eksisterende fordeling mellem ledige og beskæftigede inden for  

 arbejdsmarkedsuddannelsernes hovedområde.
Den helt overvejende uddannelsesaktivitet gennemføres inden for uddannelse  

 af specialarbejdere, personer med uddannelse efter erhvervsuddannelsesloven  

 og andre grupper.
Foruden hovedområdet vil arbejdsmarkedsuddannelsernes  

 øvrige områder fortsat omfatte en særlig indsats for ledige og for udsatte  

 grupper samt andre arbejdsmarkedspolitisk begrundede  

 uddannelsesforanstaltninger.
 Den økonomiske styring på hovedområdet, jf. forslagets § 3, stk. 1, nr. 1,  

 vil være forskellig fra de øvrige områder, da det er hensigten i fremtiden at  

 lade arbejdsmarkedets parter have ansvaret også for de væsentligste dele af  

 bevillingerne på hovedområdet.
Til § 2 Arbejdsmarkedets parter får en forstærket indflydelse på uddannelserne i  

 forhold til i dag gennem:
- et uddannelsesråd knyttet til arbejdsministeren, - et mindre antal erhvervsområdeudvalg med ansvar for bevillingernes  

 anvendelse og for indhold på hovedområdet, - et antal efteruddannelsesudvalg, der kan bemyndiges til at varetage  

 erhvervsområdeudvalgenes opgaver, og som har selvstændigt ansvar for at  

 udvikle, planlægge og revidere uddannelser samt udvikle, revidere og  

 gennemføre teknisk-faglig læreruddannelse, - et udvalg for erhvervsintroducerende uddannelse mv. med ny kompetence  

 til at godkende uddannelsesbeskrivelser for ledige og andre udsatte grupper.
Til kapitel 2 Til § 3 Bestemmelsen beskriver arbejdsmarkedsuddannelsernes område.
Hovedvægten på arbejdsmarkedsuddannelserne (AMU-uddannelserne) ligger på  

 de kompetencegivende AMU-uddannelser, hvor erhvervsområdeudvalgene som nævnt  

 vil have ansvar for anvendelse af bevillingerne på målgrupperne indenfor  

 hovedområdet, dvs. specialarbejdere, personer med erhvervsuddannelse og andre  

 grupper, der kan sidestilles hermed.
Der er ikke tilsigtet en udvidelse med  

 andre grupper, der som hidtil vil være at forstå som arbejdsledere,  

 laboranter, tekniske assistenter m.fl.
For at forøge  

 arbejdsmarkedsuddannelsernes fleksibilitet og for at tilgodese  

 arbejdsmarkedets uddannelsesbehov fremmes den allerede eksisterende mulighed  

 for at gennemføre uddannelse med deltagelse af både faglærte og ufaglærte ved  

 at ophæve grænsen mellem uddannelser tilrettelagt og udviklet særskilt for  

 specialarbejdere og faglærte.
Sammenlægningen af de hidtidige  

 uddannelsesprogrammer indebærer dog ikke i sig selv en ændret vægtning af  

 ressourcefordelingen mellem henholdsvis efteruddannelse af ufaglærte,  

 faglærte og andre målgrupper.
Herudover indeholder bestemmelsen hjemmel til erhvervsintroducerende  

 uddannelse for ledige.
Den erhvervsintroducerende uddannelse videreføres i  

 bestemmelsens nr. 2 med udgangspunkt i det kendte indhold, dog således at den  

 hidtige, historisk betingede skillelinie mellem uddannelse for unge (EIFU) og  

 uddannelser for (langtids)ledige (EIFL) afskaffes, jf. bemærkningerne til §  

 10. Området kan forventes at undergå en vis forandring med vægt på  

 decentralisering af bevillingerne og decentralisering af den  

 arbejdsmarkedspolitiske administration i forbindelse med nye  

 aktiveringstiltag.
 Bestemmelsens nr. 3 dækker andre eksisterende uddannelsesinitiativer, som  

 i øjeblikket til dels har baggrund i finansloven, og giver desuden mulighed  

 for at imødekomme fremtidige behov for  

 arbejdsmarkedsuddannelsesforanstaltninger.
 Vægten i uddannelsessystemet skal fortsat ligge på hovedområdet efter  

 bestemmelsens nr. 1.
Til § 4 Forslaget giver arbejdsministeren adgang til at iværksætte forsøg for  

 denne lovs målgruppe ud over de uddannelser, der er hjemlet i § 3. En del af  

 denne forsøgsvirksomhed vil have til formål at udvikle tværgående  

 uddannelsesaktivitet i samarbejde med Undervisningsministeriet, jf. de  

 almindelige bemærkninger IV pkt. 4.
Til kapitel 3 Til §§ 5 og 6 Bestemmelserne vedrører hovedområdet for arbejdsmarkedsuddannelserne.  

 Uddannelserne er opbygget som en række uddannelsesplaner (moduler) med  

 selvstændig kompetence.
Uddannelserne består grundlæggende af korte kurser, der kan gennemføres  

 enkeltvis og giver deltagerne forbedrede erhvervskvalifikationer.
Inden for  

 de respektive faglige områder kan modulerne i en række tilfælde i kombination  

 med relevant erhvervserfaring føre frem til stadigt højere  

 kvalifikationsniveauer og kompetence.
Rækker af moduler, der fører til stadig  

 højere kompetence, betegnes kursuslinier.
Inden for områder, hvor der findes  

 erhvervsuddannelser, kan der opnås erhvervsuddannelseskompetence som  

 beskrevet i bemærkningerne til § 9. Inden for områder, hvor der ikke findes  

 en erhvervsuddannelse, bestemmes slutkompetencen af det niveau, branchen  

 lægger gennem organisationerne.
Erhvervsområdeudvalgene godkender uddannelsesplaner og kursuslinier inden  

 for hovedområdet.
Der kan udstedes kursusbevis på området, og det er  

 hensigten, at ministeren fastsætter nærmere regler om bevis for kurser som  

 enkelt-moduler, flerhed af moduler og kursuslinier.
Uddannelserne gennemføres i dag som hovedregel i ugemoduler som  

 heltidsundervisning i dagtimerne på hverdage.
Dette vil fortsat være  

 hovedreglen under hensyn til en rationel planlægning og anvendelse af  

 ressourcer, herunder lærerkræfter og lokaler og under hensyn til den mest  

 hensigtsmæssige pædagogiske tilrettelæggelse af uddannelserne.
 For at have mulighed for en smidigere tilrettelæggelse af uddannelserne,  

 der tilgodeser såvel arbejdstageres som virksomheders behov, kan  

 uddannelserne dog tilrettelægges over enkelte dage gennem flere uger, som  

 aften- og weekend-kurser og som deltidskurser.
 Arbejdsministerens nærmere fastsættelse af regler om opsplitning vil  

 således ske under fornøden hensyntagen til bl.a. kursernes praktiske og  

 pædagogiske gennemførelse og under hensyn til udnyttelsen af de økonomiske  

 ressourcer.
 Uddannelserne på hovedområdet vil fortsat primært være rettet mod  

 beskæftigede, men også ledige kan optages, og forholdet mellem ledige og  

 beskæftigede kan fastlægges i retningslinier, der udarbejdes på baggrund af  

 indstillinger fra erhvervsområdeudvalg og uddannelsesrådet, hvis rådet har  

 udtalt sig til ministeren herom i forbindelse med den årlige indstilling  

 efter § 18.
Til § 8 Det vil som hidtil være en betingelse for adgang til uddannelserne, at  

 ansøgeren har eller søger beskæftigelse inden for det arbejds/erhvervsområde,  

 som uddannelsen retter sig mod.
Det er således som hidtil ansøgerens aktuelle  

 beskæftigelse eller rimeligt sandsynliggjorte ønske om beskæftigelse, der er  

 afgørende.
 Efter stk. 2 kan arbejdsministeren fastsætte nærmere regler om, at andre  

 end målgruppen efter stk. 1 f.eks. personer med længerevarende uddannelse kan  

 få adgang til uddannelserne.
 Det er udgangspunktet, at deltagerne i uddannelsen skal være over 18 år.  

 Der vil fortsat ikke kunne tillægges organisationsforhold betydning i  

 relation til spørgsmål om adgang til uddannelse, der således ikke må betinges  

 af medlemsskab af en faglig organisation.
Til § 9 Bestemmelsen omhandler de uddannelsesområder, hvor der findes  

 erhvervsuddannelse, og hvor der er udviklet relevante AMU-moduler og  

 kursuslinier, jf. § 6.
Bestemmelsen har til formål at tydeliggøre den hidtidige praksis på  

 AMU-uddannelserne, som muliggør, at uddannelserne gennem forløb kan føre til  

 erhvervsuddannelseskompetence.
Der er primært tale om uddannelser fra  

 hovedområdet, jf. § 3, nr. 1, men også uddannelser efter § 3, nr. 3, som kan  

 indeholde elementer fra hovedområdet, kan blive aktuelle med henblik på at  

 søge de faglige udvalgs godkendelse af erhvervsuddannelseskompetence.
Erhvervsuddannelseskompetence fastlægges af de faglige udvalg nedsat i  

 henhold til erhvervsuddannelsesloven.
Udvalgene godkender faglige  

 kvalifikationer og fastlægger meritbestemmelser, der indgår i  

 bekendtgørelserne for de enkelte uddannelser.
 Erhvervsuddannelseskompetence kan opnås gennem en  

 voksenerhvervsuddannelse, som iværksættes i henhold til  

 erhvervsuddannelsesloven.
Erhvervsuddannelseskompetence kan endvidere opnås gennem det faglige  

 udvalgs efterfølgende godkendelse af de faktiske kvalifikationer svarende til  

 meritbestemmelser, der er fastlagt i uddannelsesbekendtgørelser.
Relevante  

 AMU-moduler og kursuslinier kan indgå sammen med andre uddannelseselementer  

 fx fra almen voksenuddannelse og sammen med erhvervserfaring.
Til § 10 EIFU-kurserne (erhvervsintroducerende kurser for unge) iværksattes første  

 gang i 1970 og blev efter 1977 fulgt op af EIFL-kurserne  

 (erhvervsinstroducerende kurser for ledige), hvorunder der bl.a. har været  

 gennemført særligt tilrettelagte kurser for langtidsledige kvinder og for  

 indvandrere.
Udviklingen har imidlertid medført, at indholdet af uddannelsen  

 inden for EIFU og EIFL har nærmet sig hinanden så meget, at opdelingen ikke  

 længere er relevant.
Dette illustreres af, at en stor del af EIFL-kursisterne  

 er under den nuværende aldersgrænse på 30 år.
Der vil således ikke fremover  

 blive skelnet aldersmæssigt mellem forskellige EI-kurser  

 (erhvervsinstroducerende kurser).
 Der er ikke med bestemmelsen lagt op til ændringer i EI-kursernes formål.  

 Kursernes forskelligartede målgrupper indebærer, at der vil være en særlig  

 opmærksomhed rettet mod en løbende udvikling med henblik på  

 kvalitetsforbedring og stadig tilpasning til ændrede behov.
Til § 13 Bestemmelsen omhandler den brede og indholdsmæssigt forskellige vifte af  

 særligt tilrettelagte uddannelser mv., som findes i dag inden for  

 arbejdsmarkedsuddannelserne, som en begrænset del af det samlede  

 uddannelsesudbud.
Aktiviteten omfatter i dag den længerevarende  

 arbejdsmarkedsuddannelse for ledige (LAMU), den særlige uddannelse for  

 flygtninge, den 1-årige arbejdsmarkedsuddannelse for ledige (P47),  

 inspirationskurserne samt Træningsskolens arbejdsmarkedsuddannelse (TAMU).  

 Udover disse programmer omfatter aktiviteten på enkelte AMU-centre endvidere  

 enkeltstående konkret særligt tilrettelagte forløb for bestemte målgrupper.
Bestemmelsens aktiviteter kan være kompetencegivende,  

 erhvervsintroducerende, rent vejledende, samt indholde andre elementer af  

 betydning for tilknytning til arbejdsmarkedet, herunder almene emner og  

 praktik.
Disse elementer kan kombineres, og uddannelserne kan opbygges efter  

 behov som en kombination af eksisterende moduler eller gennem særligt  

 udviklede uddannelsesbeskrivelser.
Til § 15 Bestemmelsen vil blive anvendt til at fastlægge hovedretningslinier for  

 opgaverne i forbindelse med optagelse af kursister for så vidt angår de  

 kompetencegivende uddannelser.
Erhvervsområdeudvalgene og  

 efteruddannelsesudvalgene vil inden for retningslinierne kunne fastlægge den  

 nærmere fordeling af visitationsopgaverne mellem uddannelsesstederne og  

 efteruddannelsesudvalgene.
Efteruddannelsesudvalgene skal kunne overtage de  

 nuværende faglige efteruddannelsesudvalgs opgaver.
Ved optagelse skal uddannelsesstedet eller efteruddannelsesudvalget  

 overholde lovens og uddannelsesplanens adgangskrav samt fastsatte  

 retningslinier.
Herudover skal uddannelsesstedet eller  

 efteruddannelsesudvalget ved vurderingen af om kursisten kan optages på  

 uddannelsen, ud fra kursistens samlede formelle og uformelle kvalifikationer  

 og erhvervserfaring vurdere, om kursisten vil kunne opnå den tilsigtede  

 kompetence.
 For så vidt angår anden arbejdsmarkedsuddannelse end uddannelse efter  

 hovedområdet, vil optagelse foregå på uddannelsesstederne og være tilpasset  

 uddannelsens særlige formål.
Til kapitel 4 Dette kapitel indeholder de nærmere regler om råds- og udvalgsstruktur og  

 beskrivelse af råds og udvalgs opgaver og kompetencer på såvel hovedområdet  

 for arbejdsmarkedsuddannelserne som de øvrige uddannelser for ledige mv., jf.  

 § 3. Der henvises til de almindelige bemærkninger afsnit VI, pkt. 1.
Til §§ 16 - 21 Uddannelsesrådet vil blive knyttet tættere til arbejdsministeren  

 og have til opgave at udtale sig overfor arbejdsministeren om alle spørgsmål  

 af interesse for uddannelserne, om fastsættelse af regler på området,  

 herunder om udmøntning af lovforslaget, om godkendelse af AMU-centre, om  

 udbud af arbejdsmarkedsuddannelser og om alle spørgsmål vedrørende  

 bevillingernes fordeling på uddannelsesområderne efter § 3 nr. 1 til 3 og  

 fordeling inden for disse områder til brug for arbejdsministerens endelige  

 udmelding af bevillingerne med retningslinier og vilkår knyttet hertil.
Rådet vil endvidere få nye opgaver i forhold til erhvervsområdeudvalgene  

 som ansvarlig overfor arbejdsministeren for indstilling om en sammenhængende  

 indsats, der tilgodeser de nødvendige behov med henblik på en  

 tilfredsstillende fordeling på indsatsområder.
Rådet skal følge  

 erhvervsområdeudvalgene tæt under hensyn til det særlige ansvar for  

 bevillingerne, der tillægges udvalgene.
Rådet vil blive sammensat under hensyn til varetagelse af interesserne  

 også i relation til erhvervsområdeudvalgene, og som noget nyt er det derfor  

 foreslået, at det offentlige repræsenteres i udvalget med 1 medlem, da loven  

 omfatter alle inden for målgruppen privat som offentligt ansatte.
Det  

 foreslås desuden, at FTF og SALA indstiller hver 1 medlem.
Det forudsættes,  

 at DA og LO ved indstillingen af medlemmer sikrer så bred en repræsentation  

 som muligt, og dermed dækker de interesser erhvervsområdeudvalgene  

 repræsenterer.
Det forudsættes endvidere at den ene af DA's repræsentanter i  

 rådet indstilles af Ledernes Hovedorganisation.
Efter nugældende lov udpeges medlemmerne af uddannelsesrådet af de  

 repræsenterede organisationer, mens det efter forslaget er arbejdsministeren,  

 som udpeger medlemmerne af uddannelsesrådet efter indstilling fra de  

 organisationer, som er repræsenteret i rådet.
Om baggrunden for denne ændring  

 henvises til lov nr. 427 af 13. juni 1990 om ligestilling mellem mænd og  

 kvinder ved besættelse af visse bestyrelsesposter i den statslige  

 forvaltning.
 Som hidtil udpeges der repræsentanter for ministerier - foruden  

 Arbejdsministeriet - med særlig interesse for arbejdsmarkedsuddannelser, dvs.  

 Undervisningsministeriet, Kulturministeriet og Industriministeriet.
 Som konsekvens af rådets tætte tilknytning til arbejdsministeren er det  

 foreslået, at arbejdsministeren varetager sekretariatsfunktionen, der  

 påtænkes varetaget af Arbejdsministeriets departement og  

 Arbejdsmarkedsstyrelsen i fællesskab.
Til §§ 22 - 24 Erhvervsområdeudvalgene skal bl.a. sikre en samordning mellem  

 erhvervsuddannelserne og arbejdsmarkedsuddannelserne især med henblik på  

 udviklingen af erhvervsrettede voksenuddannelsesforløb.
Udvalgene får ansvar  

 for bevillingerne vedr. arbejdsmarkedsuddannelsernes hovedområde.
 Medlemmerne af udvalgene udpeges af arbejdsmarkedets hovedorganisationer,  

 og der skal ved udpegningen tages hensyn til det område, udvalgene dækker,  

 ligesom der skal tages hensyn til, at offentligt ansatte er omfattet af  

 uddannelserne.
Til udvalgene udpeges repræsentanter fra Undervisningsministeriet,  

 Kulturministeriet og evt.
Industriministeriet.
 I forbindelse med udvalgenes tilforordning af særligt sagkyndige bør  

 lærergrupperne inden for de respektive områder sikres tilknytning til  

 udvalgene.
Udvalgenes antal vil i første omgang blive fastlagt - og kan senere  

 korrigeres uden lovændring - efter høring af uddannelsesrådet, nedsat efter  

 den nuværende arbejdsmarkedsuddannelseslov.
Der bliver tale om få udvalg, der  

 skal sikre sammenhængen indenfor større områder, herunder under hensyn til at  

 uddannelserne i fremtiden skal udvikles og gennemføres under eet program.
Som konsekvens af udvalgenes opgaver især på økonomiområdet, hvor  

 udvalgene hver for sig får styringen over store dele af bevillingerne til  

 arbejdsmarkedsuddannelsernes hovedområde, som udgør den altafgørende del af  

 arbejdsmarkedsuddannelserne, er det foreslået, at Arbejdsmarkedsstyrelsen  

 skal varetage sekretariatsfunktionen for udvalgene.
Opgaven vil være at  

 betjene udvalgene, herunder udarbejde økonomiske analyser og oplæg med  

 henblik på at sikre, at udvalgene får de nødvendige informationer for deres  

 virke hver for sig og samlet og at sikre, at bevillingerne anvendes indenfor  

 rammerne af en lovmæssig forvaltning.
Sekretariatet vil i dets funktioner i  

 relation til udvalgene være underlagt disse indenfor grænserne af lovmæssig  

 forvaltning.
 Erhvervsområdeudvalgene vil være garant for uddannelsernes indhold,  

 kvalitet og faglige spredning gennem godkendelse af uddannelsesplaner.  

 Udvalgene bliver bestemmende for størstedelen af den konkrete placering af  

 uddannelserne inden for hovedområdet gennem indgåelse af aftaler med  

 uddannelsesstederne.
 Udvalgene skal inden for deres område af de tildelte dispositionsrammer  

 anvende midler til drift af udviklede forsøgskurser.
 Udvalgene skal endvidere af de tildelte midler varetage teknisk-faglig  

 udvikling og revision af uddannelser.
 Det forudsættes, at efteruddannelsesudvalgene efter bemyndigelse fra  

 erhvervsområdeudvalgene som hovedregel indgår aftaler med uddannelsesstederne  

 og i de fleste tilfælde varetager de opgaver, som er nævnt ovenfor.
 Erhvervsområdeudvalgene skal også fastsætte en økonomisk ramme for  

 efteruddannelsesudvalgenes gennemførelse af VTP-kurser (virksomhedstilpassede  

 kurser). VTP-kurser aftales mellem efteruddannelsesudvalgene og  

 uddannelsesstederne.
Udvalgene godkender oprettelse og placering af efteruddannelsesudvalgene,  

 da disse af erhvervsområdeudvalgene kan bemyndiges til at varetage udvalgenes  

 opgaver.
Kun i tilfælde af uenighed træffes beslutning om godkendelse og  

 placering af uddannelsesrådet.
Til §§ 25 - 26 Udvalget for erhvervsintroducerende uddannelser m.v. er en  

 videreførsel af udvalget på EI-området i dag med nye beføjelser og udvidelse  

 af det uddannelsesområde udvalget skal dække.
Udvalget skal således dække såvel erhvervsintroducerende uddannelse som  

 andre særligt tilrettelagte uddannelser efter lovforslagets § 3, nr. 2 og 3,  

 og vil som noget nyt skulle godkende uddannelsesbeskrivelser.
Udvalget  

 udtaler sig til uddannelsesrådet om prioritering og anvendelse af den  

 forventede samlede bevillingsramme på udvalgets område og til styrelseschefen  

 om fordeling indenfor udvalgets område til uddannelsesstederne.
 Ved igangsættelse af nye uddanelser på området inddrages uddannelsesrådet  

 for at sikre, at det overordnede råd har den nødvendige indflydelse på  

 omfanget og arten af væksten på området udover den indflydelse, der følger af  

 den årlige indstilling til ministeren om anvendelse af den samlede  

 bevillingsramme på arbejdsmarkedsuddannelserne.
 Udvalgets opgaver retter sig mod målgrupper - herunder ledige - som  

 betyder, at der vil være en særlig interesse for (amts)kommunal  

 repræsentation i udvalget.
 Udvalgets placering og kompetence, der ikke omfatter ansvar for  

 bevillingers anvendelse, men giver ret til at indstille om anvendelsen til  

 styrelseschefen, vil naturligt føre til, at udvalget som i dag  

 sekretariatsbetjenes af Arbejdsmarkedsstyrelsen.
Til §§ 27 - 29 Efteruddannelsesudvalgene afløser de nuværende brancheudvalg,  

 faglige efteruddannelsesudvalg og faglige udvalg for arbejdsledere,  

 laboranter, tekniske assistenter m.fl.
Udvalget skal inden for det respektive  

 faglige område dække uddannelser inden for hovedområdet, da skellet mellem  

 erhvervsrettet voksen- og efteruddannelse til uddannede efter  

 erhvervsuddannelsesloven og specialarbejdere ophæves, jf. bemærkningerne til  

 §§ 1 og 3.
 Efteruddannelsesudvalgene vil have opgaver inden for især 2 store felter.  

 For det første skal udvalgene udarbejde forslag til uddannelsesplaner og  

 kursuslinier og herunder følge udviklingen og behovene på arbejdsmarkedet.  

 Denne funktion vil være af afgørende betydning for erhvervsområdeudvalgenes  

 muligheder for at agere hurtigt og korrekt på behovene.
For det andet forudsættes udvalgene at skulle indgå størstedelen af  

 aftaler med uddannelsesstederne om gennemførelse af uddannelser efter  

 bemyndigelse fra erhvervsområdeudvalgene.
Organisatorisk betyder det, at  

 bevillingsansvaret godt nok påhviler erhvervsområdeudvalgene, men at det er  

 efteruddannelsesudvalgene, der konkret sikrer fordelingen på  

 uddannelsessteder.
Udvalgene vil endvidere skulle godkende planer for og indgå aftaler med  

 uddannelsesstederne om afholdelse af VTP-kurser.
Kompetencen vedrørende VTP  

 forudsætter, at der rent faktisk findes efteruddannelsesudvalg for det  

 pågældende faglige område.
Hvis dette ikke er tilfældet, overgår kompetencen  

 til erhvervsområdeudvalget.
Udvalgene har egne sekretariater og vil kunne indgå i tæt samarbejde -  

 evt. gennem personsammenfald eller afholdelse af fælles møder - med  

 Undervisningsministeriets faglige udvalg.
Den eneste begrænsning, der lægges  

 for dette samarbejde, er kravet om, at udvalgene opfylder deres forpligtelser  

 indenfor de respektive lovgivninger, ligesom det alene vil være  

 efteruddannelsesudvalgene, der kan tage stilling til anvendelse af  

 bevillinger efter erhvervsområdeudvalgenes bemyndigelse.
I forslagets § 29, stk. 3, er det som noget nyt fastslået, at  

 undervisningsmateriale, der finansieres af bevillinger efter denne lov og  

 udvikles af efteruddannelsesudvalgene tilhører Arbejdsministeriet.
Det er  

 fundet ønskeligt, at dette nu fastslås direkte i loven på grund af den  

 ændrede udbudssituation på hovedområdet og på grund af den generelle  

 udvikling i anvendelsen af undervisningsmaterialet ikke mindst i forbindelse  

 med systemeksport.
Efteruddannelsesudvalgenes udarbejdelse af forslag til uddannelsesplaner  

 og kursuslinier sker traditionelt i nært samarbejde med  

 Arbejdsmarkedsstyrelsens konsulenttjeneste og uddannelsesstederne.
Tilbuddet  

 om konsulentbistand fra styrelsen forventes anvendt i forskelligt omfang af  

 de enkelte efteruddannelsesudvalg.
Til kapitel 5 Til § 30 Der henvises generelt til de almindelige bemærkninger afsnit V.
Med bestemmelsen slås følgende fast, 1. at AMU-centrene ved lovens ikrafttræden kan udbyde de uddannelser inden  

 for hovedområdet, de hidtil har gennemført, 2. at erhvervsskolerne ved lovens ikrafttræden kan udbyde de uddannelser  

 inden for hovedområdet, de i dag gennemfører iværksat af de faglige  

 efteruddannelsesudvalg, 3. at såvel de enkelte AMU-centre som erhvervsskoler indgår i den samlede  

 årlige vurdering af ret til at udbyde uddannelser indenfor hovedområdet.  

 Under hensyn til planlægningen inden for erhvervsområderne og den samlede  

 uddannelsesplanlægning inddrages såvel erhvervsområdeudvalg som  

 uddannelsesrådet i denne godkendelsesprocedure.
I det omfang AMU-centrene i  

 dag ikke udbyder faglig efteruddannelse, skal der søges om godkendelse hertil  

 i forbindelse med den årlige runde.
AMU-centrene kan pålægges at udbyde  

 arbejdsmarkedsuddannelse, 4. godkendelse af AMU-centre og erhvervsskoler i konkrete tilfælde efter §  

 30, stk. 4, til at udbyde nyudviklede og reviderede uddannelser mellem de  

 årlige godkendelsesrunder kan ske med henblik på umiddelbart at kunne  

 iværksætte disse.
Godkendelsen forudsættes at indgå i den førstkommende  

 godkendelsesrunde af hensyn til vurdering af det samlede behov.
Høring af  

 såvel erhvervsområdeudvalg som uddannelsesrådet skønnes nødvendigt for at  

 sikre, at den foreløbige godkendelse af retten til at udbyde uddannelse og  

 dermed placeringen af denne ikke kommer til at virke reelt forpligtende i  

 forbindelse med uddannelsesrådets følgende årlige udtalelse, og 5. at andre uddannelsessteder herudover kan opnå konkret godkendelse til  

 at gennemføre arbejdsmarkedsuddannelser efter § 3, nr. 1-3,og herunder at  

 erhvervsskolerne kan opnå konkret godkendelse til at gennemføre uddannelse  

 efter § 3, nr. 2 og 3 (erhvervsintroducerende uddannelse mv.).
Til § 31 Det er hensigten at videreføre den hidtidige ordning for  

 virksomhedstilpassede kurser (VTP), som giver mulighed for mod delvis  

 betaling at udbyde kurser tilpasset virksomhederne.
Uddannelsesplanerne  

 godkendes af efteruddannelsesudvalgene, der også indgår aftale med  

 uddannelsesstederne - inden for en af erhvervsområdeudvalget fastsat  

 bevillingsramme - om at gennemføre VTP-kurser.
Såfremt der ikke findes et  

 efteruddannelsesudvalg for det pågældende faglige område, overgår kompetencen  

 til erhvervsområdeudvalget.
Til kapitel 6 Bestemmelserne i kapitel 6 er led i en samlet reform af økonomistyringen  

 for arbejdsmarkedsuddannelsesområdet parallelt med samordningen af den  

 erhvervsrettede voksen- og efteruddannelsesindsats.
Yderligere  

 lovbestemmelser om økonomistyringsreformen er indeholdt i forslag til lov om  

 arbejdsmarkedsuddannelsescentre, kapitel 3. I de almindelige bemærkninger til  

 de to lovforslag er hovedsigtet med økonomistyringsreformen nærmere  

 beskrevet.
 Lovforslaget om arbejdsmarkedsuddannelsescentre indeholder de økonomiske  

 bestemmelser, der skal gælde for AMU-centrene under eet, mens bestemmelserne  

 i kapitel 6 i dette lovforslag gælder for arbejdsmarkedsuddannelser under  

 eet.
Den fremtidige styring af arbejdsmarkedsuddannelserne er baseret på en  

 overordnet politisk styring (Folketinget og arbejdsministeren), og herefter  

 en styring i partsorganer.
Den politiske styring omfatter dels fordeling af  

 tilskudsbevillinger og fastlæggelse af dertil svarende aktivitetskrav mellem  

 programmer for beskæftigede og korttidsledige, fordelt på erhvervsområder, og  

 erhvervsintroducerende uddannelse.
Endvidere omfatter den politiske styring  

 fastsættelse af bevillinger til forsøg og udvikling, læreruddannelse og  

 indsats på særlige områder.
Den overordnede produktivitetsstyring af arbejdsmarkedsuddannelsesområdet  

 vil efter forslaget gennemføres ved, at der på finansloven opføres takster  

 for større grupper af uddannelser som grundlag for arbejdsministerens  

 udmelding af dispositionsrammer, og elevugerammer til  

 erhvervsområdeudvalgene.
Taksterne for det følgende finansår fastsættes på  

 finansloven på grundlag af forslag i uddannelsesrådets indstilling til  

 ministeren, jf. de almindelige bemærkninger til dette lovforslag.
 Tilskud til uddannelsesstederne til dækning af de direkte  

 undervisningsudgifter efter § 3, nr. 2 og 3, ydes som hidtil inden for en af  

 arbejdsministeren fastsat dispositionsramme for det enkelte uddannelsessted  

 og på grundlag af en af arbejdsministeren godkendt elevugeramme.
 Herudover tildeles uddannelsestederne tilskud til fællesudgifter  

 (administration, bygningsdrift mv.) og AMU-centrene et særligt tilskud til  

 sikring af fleksibel og effektiv kursusdrift.
 Sammenfattende indebærer lovforslaget, at statstilskuddene til  

 finansiering af arbejdsmarkedsuddannelser og uddannelsesstederne på  

 finansloven opdeles i følgende tilskud og puljer:
1. Tilskud til de direkte undervisningsudgifter (incl. udgifter til  

 sædvanligt udstyr) 2. Tilskud til uddannelsestedernes fællesudgifter til administration,  

 bygningsdrift mv.
3. Tilskud til ekstraordinært udstyr 4. Pulje til særlige indsatsområder, til læreruddannelse og til forsøgs-  

 og udviklingsaktiviteter 5. Fleksibilitetspulje til AMU-centrene.
Derudover vil arbejdsministeren efter lovforslaget, som hidtil,blandt  

 andet kunne yde rente- og afdragsfrie statslån til AMU-centrene til køb,  

 opførelse og ombygning af fast ejendom.
Statslån kan ydes med indtil 85 pct.  

 af den samlede anskaffelsessum.
Udlånsbevillingen opføres på de årlige  

 finanslove.
Det foreslås, at der i de årlige finanslove fastlægges tilskudssatser  

 (takster) pr. ugeelev for de forskellige større grupper af uddannelser.
En  

 ugelev vil svare til udgifterne ved undervisning af en elev undervist på  

 uddannelsesstedet i en uge.
Der er i dag omkring 1800 uddannelsesplaner i  

 arbejdsmarkedsuddannelsessystemet, som alle skal indplaceres under en takst.  

 Der stiles efter, at der fastsættes omkring 10 takster på finansloven, dvs.  

 at alle arbejdsmarkedsuddannelser efter forslagets § 3, nr. 1, indplaceres  

 under en af taksterne på grundlag af omkostningsniveau.
Af hensyn til at  

 holde antallet af gruppetakster på et rimeligt niveau vil det blive  

 nødvendigt at fastsætte tillægstakster for visse uddannelser.
Tillægstakster  

 kan blandt andet anvendes ved større udstyrsanskaffelser.
Da det selvsagt ikke på finansloven er muligt at opføre alle de  

 uddannelsesplaner, der henhører under de enkelte takster, vil der årligt  

 blive udarbejdet et takstkatalog, som angiver taksten (ugeelevprisen) for  

 hver enkelt kursus- eller uddannelsesplan.
Kataloget vil blive udarbejdet  

 parallelt med udarbejdelsen af finanslovsbidraget.
 Takstkataloget skal sikre størst mulig gennemsigtighed - både for  

 erhvervsområdeudvalgene, der skal disponere over den udmeldte  

 dispositionsramme på grundlag af de fastsatte takster, for  

 uddannelsestederne, der har brug for at kende det økonomiske grundlag for det  

 kommende års uddannelsesaktiviteter og for forvaltningen, der skal forestå  

 udbetalingsadministrationen og den løbende budgetopfølgning over for  

 erhvervsområdeudvalgene og uddannelsesstederne.
Når taksterne fastlægges i finansloven, vil det være Folketinget, der i  

 fremtiden direkte fastlægger de overordnede økonomiske rammer for  

 arbejdsmarkedsuddannelserne og hermed rammerne for styringen af området.
I  

 anmærkningerne til finanslovsforslaget vil der blive nærmere redegjort for de  

 omkostningsforhold, der har været afgørende for takstforslagene.
Takstfastlæggelsen skal udtrykke en politisk afvejning af de faglige og  

 kvalitetsmæssige krav, som uddannelsen stiller samt bevillingsbegrænsninger i  

 form af produktivitetsforbedringskrav.
Derudover vil taksterne blandt andet  

 blive fastsat ud fra det forventede løn- og prisniveau.
 Partsorganerne vil medvirke ved takstfastsættelsen gennem den årlige  

 planlægningsproces, jf. §§ 18 og 24, hvoraf fremgår, at uddannelsesrådet i  

 sin indstilling til ministeren - på grundlag af udtalelser fra  

 erhvervsområdeudvalgene - skal stille forslag om takster og indplacering af  

 uddannelser under taksterne.
 Ligeledes vil uddannelsesrådet i sin indstilling til ministeren på  

 grundlag af udtalelser fra Udvalget for erhvervsintroducerende uddannelse mv.  

 stille forslag om dispositionsrammer og elevugerammer inden for  

 erhvervsintroducerende uddannelse mv., særligt tilrettelagte kurser for  

 ledige og andre grupper med særlige uddannelsesbehov samt andre  

 arbejdsmarkedspolitisk begrundede uddannelsesforanstaltninger.
Til § 33 De direkte undervisningsudgifter (incl. moms) som er det takstbelagte  

 område, afgrænses som:
a. lærerlønudgifter, b. lønudgifter til andet personale, der bistår ved undervisningens  

 gennemførelse, c. materiale udgifter, lærebøger/lærermidler mv. samt d. udgifter til udstyr, herunder leje og leasing.
Større eller specielle anskaffelser af udstyr forudsættes dog finansieret  

 over en tillægstakst kombineret med en låneordning, idet anskaffelser af  

 større eller specielt udstyr må forudsætte et behov af en vis varighed, og  

 tillægstaksten må derfor fastsættes under hensyn til en forudsat  

 afskrivningsperiode.
Der vil ved disse anskaffelser af udstyr blive krævet  

 dokumentation for behovet for det pågældende udstyr.
 Helt ekstraordinære anskaffelser af udstyr, tårnkraner,  

 entreprenørmaskiner etc. forudsættes dog finansieret ved eengangstilskud, og  

 dette ekstraordinære udstyr vil blive opført i et udstyrsskatalog.
 Der vil ved takstfastsættelsen/afregningen med uddannelsestederne blive  

 fraregnet uddannelsesstedernes indtægter knyttet til de enkelte uddannelser -  

 salg af produkter, eventuelle gebyrer mv., således at det nugældende  

 nettoprincip ved tildeling af statstilskud til dækning af driftsudgifter ved  

 arbejdsmarkedsuddannelser opretholdes.
Udbetalingen af tilskud til uddannelsestederne forestås af det  

 administrative system.
Tilskuddene til de direkte undervisningsudgifter  

 reguleres løbende på grundlag af dokumenteret aktivitet, dvs. faktisk antal  

 elevuger.
 Arbejdsministerens bemyndigelse efter stk. 4 til at fastsætte nærmere  

 regler om ydelse af tilskud, vil blandt andet blive anvendt til nærmere at  

 fastsætte begrebet faktisk antal elevuger.
Til § 34 Der henvises til bemærkningerne til § 37.
Til § 35 Efter forslaget yder staten et årligt fastsat bloktilskud til dækning af  

 de enkelte AMU-centres fællesudgifter til bygningsdrift, herunder husleje,  

 ledelse og administration mv.
Også andre udgifter, der ikke hensigtsmæssigt  

 kan fordeles på de enkelte uddannelsesområder, vil være omfattet af  

 bestemmelsen.
Der kan f.eks. være tale om regulering af  

 uddannelsesstedets/centrets samlede tilskud under hensyn til lærernes  

 gennemsnitlige lønanciennitet mv.
Det kan også være undervisning af elever  

 med særlige behov.
Bloktilskud er blandt andet valgt fordi fællesudgifter i vid udstrækning  

 kan betragtes som faste udgifter, der kun i et vist omfang kan påvirkes af  

 udsvingene i uddannelsesaktiviteten.
Derudover kan de enkelte centre have  

 meget varierede udgiftsbehov, fx afhængigt af om man råder over egne eller  

 lejede bygninger, renteudgifter til lån i bygninger mv.
Det overordnede princip for fastlæggelse af konkrete principper for  

 beregning af fællesudgifterne vil være, at erhvervsskoler og AMU-centre skal  

 sikres lige udbudsmuligheder.
Da erhvervsskolerne har haft mulighed for at  

 tilpasse sig til det nye økonomistyringssystem, skal AMU-centrene i en  

 overgangsperiode sikres det fornødne økonomiske grundlag.
Det vil i en  

 overgangsperiode bl.a. betyde, at fællesudgifterne for de to  

 institutionstyper beregnes forskelligt.
På sigt er det målsætningen at  

 afregningsprincipperne i de to systemer skal være ens.
 I overgangsperioden vil bloktilskuddet til AMU-centrene derfor blive  

 afregnet på grundlag af dokumenterede udgiftsbehov, (dog) således at der kan  

 ske en gradvis tilpasning til fællesudgiftsberegningen på erhvervsskolerne,  

 hvor rammetilskuddet i nogen grad er baseret på uddannelsesaktiviteten.
 Ved afregning af fællesudgifter for arbejdsmarkedsuddannelser, der  

 gennemføres på erhvervsskolerne vil den fællesudgiftsberegning, som anvendes  

 i forhold til erhvervsskolerne i dag, blive anvendt.
 Fællesudgifter for erhvervsuddannelser, der afvikles på AMU-centre vil  

 blive afregnet i overensstemmelse med principperne for fællesudgiftstilskud  

 til arbejdsmarkedsuddannelsescentre.
Til § 36 Efter stk. 1 yder arbejdsministeren AMU-centrene en fleksibilitetspulje,  

 som kan anvendes til at udbyde og gennemføre kurser, blandt andet under  

 hensyn til lokale behov.
Det er dog ikke hensigten, at puljemidlerne skal  

 anvendes til gennemførelse af længerevarende uddannelsesforløb.
I overensstemmelse med forarbejderne til lovforslaget forudsættes, at  

 puljen, der årligt fastsættes på finansloven, vil svare til 10-15 pct. af  

 aktivitets- eller rekvirentbevillingerne, dvs. den samlede dispositionsramme,  

 som erhvervsområdeudvalgene kommer til at råde over.
Puljemidlerne vil af  

 arbejdsministeren blive fordelt til AMU-centrene een gang årligt, og centrene  

 råder efter udmeldingen frit over midlerne til de angivne formål.
 Efter bestemmelsens stk. 2 afsætter arbejdsministeren efter udtalelse fra  

 uddannelsesrådet en central pulje til udviklings- og forsøgsaktivteter, til  

 læreruddannelse og til indsats på særlige områder.
Puljen forudsættes således at finansiere konsulentbistand mv. til det  

 generelle og det teknisk-faglige forsøgs- og udviklingsarbejde, mens driften  

 af forsøgskurser på grundlag af foreløbige uddannelsesplaner forudsættes  

 finansieret inden for de dispositionsrammer, som erhvervsområdeudvalgene skal  

 råde over efter forslaget.
Tilsvarende gælder for den løbende revision af  

 uddannelsesplanerne, hvor selve kursusaktiviteten forudsættes indregnet i  

 taksten.
 Endvidere vil udvikling og drift af læreruddannelsen - som forudsættes  

 tilrettelagt med udgangspunkt i den eksisterende model - blive dækket over  

 den centrale pulje.
 Områder for særlig indsats vil også blive finansieret via puljen.
Til § 37 Efter bestemmelsen skal erhvervsområdeudvalgene afgive deres  

 forhåndstilsagn om kursusbestillinger mindst for en halvårsperiode af gangen.  

 Det indebærer, at erhvervsområdeudvalgene forud for indgåelse af aftaler med  

 uddannelsesstederne for 1. halvår af finansåret, af arbejdsministeren skal  

 have udmeldt en foreløbig dispositionsramme med tilhørende elevugeramme og  

 nye takster allerede forud for finanslovsforslagets fremsættelse.
 Hjemmelen til at forhåndsdisponere forpligtende for staten forud for  

 finanslovens vedtagelse foreslås etableret ved en tekstanmærkning på de  

 årlige finanslove.
Arbejdsministeren fastsætter senest 7 måneder før finansårets start en  

 foreløbig elevugeramme og dispositionsramme for hvert erhvervsområdeudvalg  

 som grundlag for at udvalgene kan indgå aftaler med uddannelsesstederne om  

 uddannelsesaktiviteten i første halvår af det følgende finansår.
Den  

 bevillingsmæssige ramme for arbejdsministerens udmelding af foreløbige  

 dispositionsrammer for første halvår fastsættes ved en tekstanmærkning på  

 finansloven for det finansår, hvori den foreløbige dispositionsramme  

 udmeldes.
 Den endelige udmelding fra ministeren om dispositionsrammer,  

 elevugerammer, takster og retningslinier for erhvervsområdeudvalgenes  

 dispositionsadgang vil finde sted umiddelbart efter finanslovens vedtagelse.
Til kapitel 7 Bestemmelserne i dette kapitel omhandler økonomiske ydelser til den  

 enkelte deltager i arbejdsmarkedsuddannelser, der er 100 pct. finansieret  

 efter loven.
Undtaget herfra er en enkelt bestemmelse om godtgørelse til  

 deltagere i virksomhedstilpassede kurser.
Der fastsættes regler om 1) godtgørelse under kurser efter § 3, nr. 1, jf. § 38, 2) bemyndigelse til at arbejdsministeren kan fastsætte nærmere regler om  

 godtgørelse og støtte til deltagere i uddannelse efter § 3, nr. 2 og 3, 3) arbejdsgiverrefusion for lønudgifter under uddannelse, jf. § 41, 4) befordringstilskud, jf. § 42 og 5) tilskud til betaling af kost og logi, jf. § 43.
 Bestemmelserne i dette kapitel svarer i hovedsagen i deres indhold til  

 kapitel 9 om vilkår for deltagelse i gældende lov om  

 arbejdsmarkedsuddannelser §§ 52-58. Der er imidlertid foretaget nogle  

 ændringer med henblik på forenkling - beregning af godtgørelse - og  

 ændringer, som stiller deltagere i uddannelse efter loven ens i relation til  

 befordring og kost og logi.
Til § 38 Bestemmelsen fastsætter reglerne om godtgørelse til deltagere i uddannelse  

 i henhold til § 3, nr. 1.
 Administrationen af godtgørelsen vil hvile dels på kravet om tab af  

 indtægt eller arbejdsmulighed efter godtgørelsesreglerne dels på kravet om at  

 have eller søge beskæftigelse efter reglerne om adgang til uddannelserne.
 Det præciseres i stk. 1, at retten til godtgørelse er betinget af, at  

 uddannelsen er 100 pct. statsfinansieret efter denne lov.
 I bestemmelsens stk. 2 er der indføjet den ændring, at godtgørelsen skal  

 nedsættes i de tilfælde, hvor deltageren har lidt et delvist tab af indtægt  

 eller arbejdsmulighed.
 I bestemmelsens stk. 2 er det videre præciseret, at indtægtstabet skal  

 vedrøre deltagernes hovedbeskæftigelse.
 Ændringerne skal ses som en konsekvens af, at undervisningen fremover vil  

 kunne afholdes på mere fleksible tidspunkter, f.eks. om aftenen.
 Med henvisningen til § 47 i lov om arbejdsformidling og  

 arbejdsløshedsforsikring mv. i stk. 3 er der sket en administrativ  

 forenkling, idet lovforslaget anvender samme godtgørelsessats for alle  

 berettigede deltagere, hvor den gældende lov anvender begrebet »det  

 højeste dagpengebeløb i den statsanerkendte arbejdsløshedskasse, af hvilken  

 deltageren er eller kunne være medlem«.
 Bemyndigelsen i stk. 6 vil sammen med bemyndigelsen i § 45 blive anvendt  

 til at fastsætte nødvendige administrative regler om ret til godtgørelse til  

 deltagere i arbejdsmarkedsuddannelser, og herunder regler om godtgørelse i  

 forbindelse med undervisning på søgne-, henholdsvis helligdage.
Til § 39 Med ophævelse af skillelinien mellem uddannelse for unge (EIFU) og  

 uddannelser for (langtids-)ledige (EIFL) vil der være behov for samlet at  

 vurdere støtteniveauet på den erhvervsintroducerende uddannelse.
Denne  

 vurdering bør også ske i lyset af støtteniveauet på andre uddannelser, og  

 arbejdsministeren har derfor fået en bemyndigelse til efter forhandling med  

 finansministeren at fastsætte støtten.
Det er fortsat hensigten at inddrage  

 spørgsmålet om de pågældendes dagpengeret i overvejelserne, spørgsmål om  

 alder under hensyn til uddannelsernes formål og spørgsmål om målgruppens  

 behov.
Uddannelsesrådet udtaler sig til arbejdsministeren om regler om  

 støtten jf. også den generelle bestemmelse herom i § 17.
Til § 40 Betemmelsen tænkes bl.a. anvendt til en videreførelse af de gældende  

 regler om godtgørelse til deltagerne i den 1-årige arbejdsmarkedsuddannelse  

 for ledige (P47). Uddannelsesrådet udtaler sig til arbejdsministeren om  

 regler om støtten, jf. også den generelle bestemmelse herom i § 17.
Til § 41 Bestemmelsen er en videreførelse af § 54 i den gældende lov om  

 arbejdsmarkedsuddannelser.
Efter bestemmelsen vil den gældende ordning blive videreført, således at  

 en arbejdsgiver, der udbetaler løn under uddannelsen, kan få den godtgørelse,  

 som deltageren i uddannelsen ellers ville have været berettiget til efter  

 lovforslagets §§ 38 og 40 udbetalt som en refusion.
Refusionen kan dog ikke  

 overstige arbejdsgiverens lønudgifter til den pågældende under uddannelsen.
Til § 42 Retten til befordringsgodtgørelse gøres som noget nyt uafhængigt af ret  

 til godtgørelse eller støtte og vil således alene være afhængig af deltagelse  

 på uddannelserne efter §§ 3 og 4.
 Der forventes som hidtil fastsat faste satser for tilskud til befordring  

 samt regler for tilskud til befordring mellem bopæl og uddannelsessted for  

 deltagere, der under uddannelsen er indkvarterede på uddannelsesstedet, jf. §  

 44.
Til § 43 Retten til kost og logi vil også som noget nyt blive gjort uafhængigt af  

 retten til godtgørelse og vil alene være afhængig af deltagelse på  

 uddannelserne efter §§ 3 og 4.
 Tilskuddet til kost og/eller logi kan ydes i form af indkvartering og  

 forplejning på selve uddannelsesstedet eller et andet sted, hvor ledelsen af  

 den pågældende uddannelse har truffet aftale om indkvartering for deltageren.  

 I disse tilfælde vil tilskuddene blive udbetalt til uddannelsesstedet.
 Det forventes som hidtil fastsat faste satser for tilskud til kost og  

 logi, jf. § 44.
Til § 45 Bestemmelsen er en videreførelse af § 57 i den gældende lov om  

 arbejdsmarkedsuddannelser.
Til § 46 Arbejdsministeren vil efter bestemmelsen være bemyndiget til at fastsætte  

 regler om:
- afmeldegebyr for virksomhedstilmeldte kursister, - virksomhedsbetaling på certifikatkurser, - virksomhedsbetaling ved meget dyre kurser og - generel betaling for deltagelse på AMU-kurser.
 Det er ikke hensigten i forbindelse med fastsættelse af betaling for  

 uddannelsesaktiviteterne, at fratage deltagerne den sædvanlige  

 kursusgodtgørelse, der udbetales efter de almindelige regler herom.
Til § 49 Det foreslås i bestemmelsens stk. 3, at arbejdsministeren efter  

 forhandling med Arbejdsmarkedets Ankenævn, der som ankeinstans har et  

 overblik over behovet for oplysninger til brug for enkeltafgørelser  

 fastsætter regler for indhentelse og afgivelse af arbejdsgiveroplysninger  

 efter stk. 1, første pkt. og stk. 3.
Til § 52 Gennemførelse af dette lovforslag vil forudsætte en omlægning af den  

 økonomiske styring af arbejdsmarkedsuddannelserne og  

 arbejdsmarkedsuddannelsescentrene.
Denne omlægning af økonomistyringen  

 forudsætter, at de nye kollegiale organer skal medvirke i hele  

 budgetplanlægningsperioden og herunder stille forslag til fastlæggelse af det  

 kommende års takster, dispositionsrammer og elevugerammer.
Forslagets stk. 2 betyder, at ministeren fastsætter rammer for de nye  

 erhvervsområdeudvalgs indgåelse af aftaler med uddannelsesinstitutionerne om  

 aktiviteten fra 1. halvår af det ny finansår senest 6 måneder før det  

 pågældende finansårs start.
Den ny økonomistyringsmodel kan derfor først få  

 fuld virkning for det 2. finansår efter lovens ikrafttræden.
Det foreslåes i stk. 3, at arbejdsministeren bemyndiges til at fastsætte  

 nærmere regler om ydelse af driftstilskud, jf. § 33, stk. 1 samt §§ 35-36 i  

 overgangsåret.
Reglerne agtes udformet i overensstemmelse med reglerne om  

 driftstilskud i den hidtidige lov om arbejdsmarkedsuddannelser, jf.  

 lovbekendtgørelse nr. 737 af 4. december 1988, som ændret ved lov nr. 211 af  

 5. april 1989, lov nr. 839 af 20. december 1989, lov nr. 840 af 20. december  

 1989 og lov nr. 374 af 6. juni 1991, således at tilskuddene ydes som 100%  

 statstilskud til dækning af godkendte uddannelsesaktiviteter.
Parternes  

 medvirken vil dog efter nærmere drøftelser med arbejdsmarkedets  

 hovedorganisationer blive søgt tilrettelagt således, at der kan ske en  

 hensigtsmæssig overgang pr. 1. januar 1994 fra de nuværende rådgivende  

 organer til de i lovforslaget indeholdte rådgivende organer.
Efter 2. behandling den 3. juni 1993 Kapitel 1 Formål og organisation § 1. Arbejdsmarkedsuddannelserne udvikles og gennemføres som  

 erhvervsrettet voksen- og efteruddannelse og har til formål 1) at vedligeholde, udbygge og forbedre arbejdstageres  

 erhvervskvalifikationer i overensstemmelse med arbejdsmarkedets behov, 2) at afhjælpe omstillings- og tilpasningsproblemer på arbejdsmarkedet og 3) at udvikle og gennemføre særlige uddannelsesprogrammer for ledige og  

 andre arbejdsmarkedspolitisk begrundede uddannelsesforanstaltninger.
 § 2. Arbejdsministeren er øverste administrative myndighed for  

 arbejdsmarkedsuddannelserne.
 Stk. 2. Arbejdsministeren kan bemyndige Arbejdsmarkedsstyrelsen  

 til at udøve beføjelser, der ved loven er tillagt ministeren.
 Stk. 3. Uddannelsesrådet for arbejdsmarkedsuddannelserne,  

 erhvervsområdeudvalgene, Udvalget for erhvervsintroducerende uddannelse m.v.  

 og efteruddannelsesudvalgene medvirker i udvikling, tilrettelæggelse og  

 iværksættelse af arbejdsmarkedsuddannelserne, jf. kapitel 4.
Kapitel 2 Uddannelsesprogrammerne § 3. Arbejdsmarkedsuddannelserne består af 1) Kompetencegivende uddannelse, der er i overensstemmelse med  

 arbejdsmarkedets behov, og som vedligeholder, udbygger og forbedrer de  

 erhvervsmæssige kvalifikationer for specialarbejdere, personer med en  

 erhvervsuddannelse efter erhvervsuddannelsesloven og andre grupper, der kan  

 sidestilles hermed.
Endvidere omfattes videregående teknikere af målgruppen.
 2) Erhvervsintroducerende uddannelse, der fremmer deltagernes mulighed for  

 at opnå uddannelse eller beskæftigelse.
 3) Særligt tilrettelagte uddannelser for ledige og for andre grupper med  

 særlige uddannelsesbehov og andre arbejdsmarkedspolitisk begrundede  

 uddannelsesforanstaltninger.
 § 4. Arbejdsministeren kan iværksætte indsats på særlige områder  

 og forsøgs- og udviklingsarbejde.
 Stk. 2. Arbejdsministeren kan fastsætte nærmere regler efter stk.  

 1.
Kapitel 3 Uddannelsernes indhold, adgangskrav m.v.
§ 5. Indhold, tilrettelæggelse og afholdelse af uddannelser efter  

 § 3, nr. 1, tager udgangspunkt i erhvervsrettede kvalifikationsbehov,  

 virksomhedernes behov og den enkeltes erhvervsmæssige og uddannelsesmæssige  

 forudsætninger og individuelle behov.
Emner af almen karakter kan indgå i  

 uddannelserne til opfyldelse af uddannelsernes formål.
 Stk. 2. Uddannelserne udvikles og tilrettelægges med sigte på  

 arbejdsmarkedets behov.
 § 6. Uddannelserne efter § 3, nr. 1, opbygges som en række  

 uddannelsesplaner (moduler), der hver giver selvstændig kompetence.
 Stk. 2. Uddannelsesplanerne kan være tilrettelagt i trindelte  

 kursuslinier inden for de respektive faglige områder.
 Stk. 3. Uddannelserne afholdes normalt som moduler af en eller  

 flere ugers varighed.
 Stk. 4. Uddannelserne afholdes normalt som heltidsundervisning.
 Stk. 5. Uddannelserne afholdes normalt på hverdage i dagtimerne.
Stk. 6. Arbejdsministeren kan fastsætte nærmere regler efter stk.  

 3 og 4 om, at uddannelserne kan afholdes som moduler af en kortere varighed  

 end en uge, som opsplittede moduler over enkelte dage og som  

 deltidsundervisning.
Uddannelsesrådet godkender iværksættelse af uddannelser  

 efter dette stykke.
 § 7. Arbejdsministeren kan fastsætte nærmere regler om  

 uddannelserne efter §§ 5 og 6, om udstedelse af bevis og om godkendelse efter  

 § 24, stk. 1, nr. 6.
§ 8. Adgang til uddannelserne efter § 3, nr. 1, har personer, der  

 har eller søger beskæftigelse som specialarbejdere, personer, der har  

 gennemgået en erhvervsuddannelse efter erhvervsuddannelsesloven, og personer,  

 der kan sidestilles hermed.
Endvidere har videregående teknikere adgang til  

 uddannelserne.
Deltagerne skal være fyldt 18 år.
Arbejdsministeren kan  

 tillade, at personer under 18 år skal have adgang til uddannelserne.
Stk. 2. Arbejdsministeren kan tillade, at andre får adgang til  

 uddannelserne.
Arbejdsministeren fastsætter nærmere regler herom.
 § 9. Uddannelse, der er gennemført i henhold til § 3, nr. 1 og 3,  

 kan i kombination med relevant erhvervserfaring og eventuel anden uddannelse  

 føre til erhvervsuddannelseskompetence efter godkendelse af de faglige udvalg  

 nedsat i henhold til erhvervsuddannelsesloven, jf. lovbekendtgørelse nr. 668  

 af 29. juli 1992.
§ 10. Den erhvervsintroducerende uddannelse efter § 3, nr. 2,  

 giver værkstedsbaseret vejledning, uddannelsesforberedelse og  

 erhvervsforberedende uddannelse.
Uddannelsen skal - selvstændigt eller i  

 samspil med anden uddannelse eller arbejdsmarkedspolitisk foranstaltning -  

 forbedre deltagernes muligheder for at opnå eller bevare tilknytning til  

 arbejdsmarkedet eller påbegynde en uddannelse.
Stk. 2. Uddannelsen gennemføres i overensstemmelse med  

 uddannelsesbeskrivelser, der fastlægger mål, rammer og indhold for  

 uddannelsen og dens gennemførelse.
Der indgår som hovedregel erhvervspraktik  

 i uddannelsen.
 Stk. 3. Uddannelsesstederne udsteder bevis for deltagelse i  

 uddannelsen.
 § 11. Adgang til erhvervsintroducerende uddannelse har personer,  

 som har vanskeligheder med at opnå eller bevare tilknytning til  

 arbejdsmarkedet eller med at påbegynde en uddannelse.
 § 12. Arbejdsministeren kan fastsætte nærmere regler om den  

 erhvervsintroducerende uddannelse efter § 10, om adgang til uddannelsen efter  

 § 11 og om godkendelse efter § 26, stk. 1, nr. 4.
§ 13. Særligt tilrettelagte uddannelser for ledige og for andre  

 grupper med særlige uddannelsesbehov og andre arbejdsmarkedspolitisk  

 begrundede uddannelsesforanstaltninger, jf. § 3, nr. 3, kan bestå af  

 kombinationer af uddannelsesplaner og uddannelsesbeskrivelser i henhold til §  

 6 og § 10, af særligt udviklede forløb med hensyntagen til disse  

 persongruppers særlige behov, af vejledning og af andre elementer af  

 betydning for tilknytning til arbejdsmarkedet, herunder elementer af almen  

 karakter.
I uddannelserne kan indgå erhvervspraktik.
 Stk 2. Arbejdsministeren kan fastsætte regler om uddannelserne  

 efter stk. 1, om adgang, om udstedelse af bevis og om godkendelse efter § 26,  

 stk. 1, nr. 4.
 § 14. Arbejdsministeren kan fastsætte nærmere regler om krav til  

 lærerkvalifikationer.
 § 15. Arbejdsministeren kan fastsætte retningslinier om optagelse  

 på arbejdsmarkedsuddannelserne, herunder om optagelseskrav.
Kapitel 4 Rådgivende organer Uddannelsesrådet for arbejdsmarkedsuddannelserne § 16. Arbejdsministeren nedsætter et uddannelsesråd for  

 arbejdsmarkedsuddannelserne og udpeger dets formand.
Desuden udpeger  

 arbejdsministeren efter indstilling fra de i rådet repræsenterede  

 organisationer rådets medlemmer således: 7 fra Landsorganisationen i Danmark,  

 1 fra Funktionærernes og Tjenestemændenes Fællesråd, 6 fra Dansk  

 Arbejdsgiverforening, 1 fra Sammenslutningen af Landbrugets  

 Arbejdsgiverforeninger og 1 repræsentant for de offentlige arbejdsgivere  

 efter forhandling med finansministeren og Kommunernes Landsforening og  

 Amtsrådsforeningen i Danmark.
 Stk. 2. Til Uddannelsesrådet udpeges 2 repræsentanter for  

 Arbejdsministeriet, 2 repræsentanter for Undervisningsministeriet og 1  

 repræsentant for Industriministeriet uden stemmeret.
 Stk. 3. Formanden og medlemmerne udpeges for en periode på 4 år.  

 Finder udpegningen sted i løbet af en periode, gælder den kun til periodens  

 udløb.
 Stk. 4. Arbejdsministeren varetager sekretariatsfunktionen for  

 Uddannelsesrådet.
§ 17. Uddannelsesrådet er rådgivende for arbejdsministeren i  

 spørgsmål om arbejdsmarkedsuddannelserne og udtaler sig om lovforslag og  

 bekendtgørelser herom.
Arbejdsministeren indhenter i øvrigt rådets udtalelse  

 i spørgsmål af principiel betydning for arbejdsmarkedsuddannelserne.
 Stk. 2. Uddannelsesrådet kan på eget initiativ drøfte og afgive  

 udtalelse til arbejdsministeren om spørgsmål, der efter rådets opfattelse har  

 generel eller principiel betydning for arbejdsmarkedsuddannelserne.
 § 18. Uddannelsesrådet skal mindst en gang årligt på baggrund af  

 udtalelser fra erhvervsområdeudvalg og Udvalget for erhvervsintroducerende  

 uddannelse m.v., jf. § 24, stk. 1, nr. 1, og § 26, stk. 1, nr. 1, afgive  

 indstilling til arbejdsministeren, der indeholder:
1) Forslag til fordeling af midler til erhvervsområdeudvalg og fordeling  

 på uddannelser m.v., under Udvalget for erhvervsintroducerende uddannelse  

 m.v., jf. § 3, nr. 2 og 3, herunder forslag til bevillingsanvendelsen under  

 hensyn til sikring af en hensigtsmæssig geografisk fordeling af uddannelsen,  

 sikring af gennemførelse af uddannelse inden for faglige områder med et lille  

 kursistgrundlag og sikring af uddannelser fælles for flere  

 erhvervsområdeudvalg.
Fordelingen skal ske inden for den bevillingsramme, som  

 ministeren foreløbigt har udarbejdet for de direkte undervisningsudgifter som  

 led i udarbejdelsen af de årlige finanslovforslag, jf. § 33.
 2) Forslag til takster for grupper af uddannelser efter § 3, nr. 1, og  

 forslag til placering under en takst.
3) Forslag til elevugerammer for de enkelte erhvervsområdeudvalg og for  

 uddannelser inden for Udvalget for erhvervsintroducerende uddannelse m.v.
Ved  

 elevugerammer forstås i denne lov rammer for antal elevers uddannelse pr. uge 4) Forslag om større anskaffelser af udstyr, hvortil der som led i  

 indstillingen på forhånd skal reserveres en særlig bevillingsandel.
 Stk. 2. Uddannelsesrådet afgiver i forbindelse med den årlige  

 indstilling efter stk. 1 udtalelse om den ramme, arbejdsministeren foreløbigt  

 har fastsat til fællesudgifter, og om behovet for at tilpasse  

 uddannelsesstedernes fysiske rammer til elevtilgangen.
 Stk. 3. Uddannelsesrådet afgiver udtalelse om anvendelsen af  

 puljen til forsøgs- og udviklingsaktiviteter, til læreruddannelse og til  

 indsats på særlige områder, jf. § 36, stk. 2.
 Stk. 4. Uddannelsesrådets årlige indstilling kan endvidere  

 indeholde forslag til arbejdsministerens retningslinier til  

 erhvervsområdeudvalgene om bevillingens fordeling inden for udvalgenes  

 områder, jf. § 24 og § 32, og forslag til øvrige retningslinier, herunder for  

 forholdet mellem ledige og beskæftigede på uddannelserne efter § 24.
 § 19. Uddannelsesrådet udtaler sig over for arbejdsministeren om  

 godkendelse af oprettelse af erhvervsområdeudvalg, jf. § 22. Til brug herfor  

 indhenter Uddannelsesrådet en udtalelse fra Erhvervsuddannelsesrådet, jf.  

 bekendtgørelse nr. 668 af 29. juli 1992 af lov om erhvervsuddannelser § 34.
 Stk. 2. Uddannelsesrådet godkender efteruddannelsesudvalg i  

 tilfælde af uenighed i erhvervsområdeudvalg om oprettelse og placering heraf,  

 jf. § 24, stk. 1, nr. 11.
 § 20. Uddannelsesrådet afgiver udtalelse til arbejdsministeren om:
 1) Erhvervsområdeudvalgenes, Udvalget for erhvervsintroducerende  

 uddannelse m.v.'s og efteruddannelsesudvalgenes virksomhed.
 2) Godkendelse af arbejdsmarkedsuddannelsescentre (AMU-centre) og  

 tilbagekaldelse af godkendelse, jf. lov om arbejdsmarkedsuddannelsescentre §  

 1 og § 2.
 3) Arbejdsmarkedsuddannelsescentrenes og erhvervsskolernes udbud af  

 arbejdsmarkedsuddannelser til brug for arbejdsministerens årlige godkendelse,  

 jf. § 30, og tilbagekaldelse af godkendelse.
 4) Arbejdsmarkedsuddannelsescentres og erhvervsskolers ret til at udbyde  

 nyudviklede og reviderede uddannelser i konkrete tilfælde efter  

 arbejdsministerens foreløbige godkendelse.
 5) Pålæg til et arbejdsmarkedsuddannelsescenter om at udbyde uddannelse,  

 jf. § 30, stk. 5.
 6) Godkendelse af, at virksomheder og uddannelsesinstitutioner - ud over  

 AMU-centre og erhvervsskoler - i konkrete tilfælde kan udbyde og gennemføre  

 arbejdsmarkedsuddannelser efter § 3, nr. 1, og tilbagekaldelse af  

 godkendelse, jf. § 30, stk. 6.
 7) Godkendelse af, at virksomheder og uddannelsesinstitutioner - ud over  

 AMU-centre - i konkrete tilfælde kan udbyde og gennemføre  

 arbejdsmarkedsuddannelser efter § 3, nr. 2 og 3, og tilbagekaldelse af  

 godkendelse, jf. § 30, stk. 7.
 8) Fastlæggelse af nærmere retningslinier for erhvervsområdeudvalgenes  

 godkendelse af uddannelsesplaner og kursuslinier til finansiering efter denne  

 lov og godkendelse af uddannelsesbeskrivelser fra Udvalget om  

 erhvervsintroducerende uddannelse m.v., jf. kapitel 3.
 9) Igangsættelse af nye erhvervsintroducerende uddannelser, af særligt  

 tilrettelagte uddannelser for ledige, for andre grupper med særlige  

 uddannelsesbehov og af andre arbejdsmarkedspolitisk begrundede  

 uddannelsesforanstaltninger efter § 3, nr. 2 og 3.
 10) Fastlæggelse af nærmere regler om uddannelserne, adgang til  

 uddannelserne og lærerkvalifikationer, jf. kapitel 3.
 11) Fastlæggelse af nærmere regler om udstedelse af bevis til personer,  

 der har gennemført uddannelse efter § 3, nr. 1 og 3.
 12) Fastlæggelse af retningslinier for uddannelsesinstitutionernes og  

 efteruddannelsesudvalgenes optagelse af elever til arbejdsmarkedsuddannelser.
 13) Fastsættelse af nærmere regler om betaling efter § 46.
 § 21. Arbejdsministeren kan efter forhandling med Uddannelsesrådet  

 fastsætte nærmere regler om rådets virksomhed.
Erhvervsområdeudvalg § 22. Arbejdsministeren nedsætter erhvervsområdeudvalg inden for  

 større grupper af hovederhvervsområder efter forhandling med  

 undervisningsministeren.
Et udvalg skal normalt have 12 til 16 medlemmer og  

 have et lige stort antal medlemmer udpeget af arbejdstagernes og  

 arbejdsgivernes hovedorganisationer inden for det pågældende erhvervsområde.  

 Offentlige arbejdsgivere og arbejdstagere skal være repræsenteret i de  

 relevante erhvervsområdeudvalg.
Udvalget vælger blandt sine medlemmer en  

 formand og næstformand.
Stk. 2. Til udvalgene udpeges 2 repræsentanter for  

 Undervisningsministeriet uden stemmeret.
Til udvalgene kan desuden udpeges 1  

 repræsentant for Industriministeriet uden stemmeret.
 Stk. 3. Erhvervsområdeudvalgene kan udpege et antal uafhængige,  

 særligt sagkyndige til at deltage i udvalgenes arbejde med henblik på  

 spørgsmål af faglig art.
Stk. 4. Medlemmerne udpeges for en periode på 4 år.
Finder  

 udpegningen sted i løbet af en periode, gælder den kun indtil periodens  

 udløb.
 Stk. 5. Arbejdsmarkedsstyrelsen varetager sekretariatsfunktionen  

 for udvalgene.
 Stk. 6. Arbejdsministeren kan fastsætte nærmere retningslinier for  

 oprettelse af erhvervsområdeudvalg.
 § 23. Erhvervsområdeudvalgene udtaler sig til Uddannelsesrådet og  

 Erhvervsuddannelsesrådet, jf. lovbekendtgørelse nr. 668 af 29. juli 1992, i  

 spørgsmål af fælles interesse for arbejdsmarkedsuddannelserne og  

 erhvervsuddannelserne, herunder om udvikling af voksenuddannelsesforløb.
Stk. 2. Udvalgene 1) medvirker til Erhvervsuddannelsesrådets indstillinger til  

 undervisningsministeren om erhvervsuddannelser, der er tilrettelagt for  

 voksne efter erhvervsuddannelsesloven, 2) udtaler sig om forslag til regler herfor, før reglerne fastsættes, og 3) godkender uddannelsesplaner og kursuslinier inden for  

 arbejdsmarkedsuddannelserne, der i kombination med relevant erhvervserfaring  

 og eventuel anden uddannelse kan føre til erhvervsuddannelseskompetence, jf.  

 § 9.
 § 24. Erhvervsområdeudvalgene har følgende opgaver inden for  

 arbejdsmarkedsuddannelser efter § 3, nr. 1:
1) Afgive udtalelse til Uddannelsesrådet om den forventede prioritering og  

 anvendelse af områdets bevillingsramme til brug for rådets indstilling til  

 ministeren.
Udtalelsen skal indeholde udvalgets forslag til indplacering af  

 områdets godkendte kursusplaner i takstgrupper under hensyn til  

 omkostningsniveau.
2) Inden for retningslinier og vilkår fastsat af ministeren at træffe  

 beslutning om anvendelsen af den dispositionsramme, der efter finanslovens  

 vedtagelse meddeles af ministeren.
Erhvervsområdeudvalgene kan bemyndige  

 efteruddannelsesudvalgene til på erhvervsområdeudvalgenes vegne at træffe  

 beslutning om anvendelsen af dispositionsrammen.
Erhvervsområdeudvalgene  

 påser, at efteruddannelsesudvalgene disponerer inden for givne retningslinier  

 og rammer.
 3) Inden for retningslinier fastsat af ministeren at træffe beslutning om  

 anvendelse af midler til teknisk-faglig udvikling og løbende revision af  

 uddannelsesplaner og kursuslinier.
 4) Afgive udtalelse til Uddannelsesrådet om anvendelse af puljen til  

 forsøgs- og udviklingsaktiviteter til læreruddannelse og til særlige  

 indsatsområder, jf. § 36, stk. 2.
5) Indgå aftaler med uddannelsessteder om at gennemføre godkendte  

 uddannelser i henhold til denne lov.
Uddannelserne skal gennemføres under  

 hensyn til arbejdsmarkedets behov, til behov for uddannelser inden for  

 faglige områder med et lille kursistgrundlag og til behov for geografisk  

 spredning og uddannelser fælles for flere erhvervsområder, jf. § 32.
 6) Godkende uddannelsesplaner og kursuslinier inden for  

 arbejdsmarkedsuddannelserne efter § 3, nr. 1.
 7) Fastsætte en bevillingsramme til efteruddannelsesudvalgene til  

 gennemførelse af virksomhedstilpassede kurser med nedsatte statstilskud.
 8) Udtale sig til Uddannelsesrådet om godkendelse og tilbagekaldelse af  

 godkendelse efter § 30 af arbejdsmarkedsuddannelsescentres, erhvervsskolers,  

 andre uddannelsesinstitutioners og virksomheders ret til at udbyde og  

 gennemføre arbejdsmarkedsuddannelser, jf. § 20, nr. 3-7.
 9) Udtale sig til Uddannelsesrådet om krav til lærerkvalifikationer inden  

 for områdets kursusprogram.
 10) Udtale sig til Uddannelsesrådet om nærmere regler om udstedelse af  

 bevis til personer, der har gennemført uddannelse efter § 3, nr. 1 og 3.
11) Godkende efteruddannelsesudvalg under det pågældende erhvervsområde.
I  

 tilfælde af uenighed om oprettelse eller placering af et  

 efteruddannelsesudvalg træffer Uddannelsesrådet beslutning.
 Stk. 2. Erhvervsområdeudvalgene kan på eget initiativ drøfte og  

 afgive udtalelse til Uddannelsesrådet om spørgsmål, der efter udvalgenes  

 opfattelse har generel eller principiel betydning for  

 arbejdsmarkedsuddannelserne.
 Stk. 3. Arbejdsministeren kan efter forhandling med  

 undervisningsministeren fastsætte nærmere regler om udvalgenes virksomhed.
 Udvalget for erhvervsintroducerende uddannelse m.v.
 § 25. Arbejdsministeren nedsætter et udvalg for  

 erhvervsintroducerende uddannelse, jf. § 3, nr. 2, og for særligt  

 tilrettelagte uddannelsesprogrammer for ledige og andre grupper med særlige  

 uddannelsesbehov samt andre arbejdsmarkedspolitisk begrundede  

 uddannelsesforanstaltninger, jf. § 3, nr. 3.
Stk. 2. Arbejdsministeren udpeger dels en formand og dels 2  

 personer med særligt kendskab til voksenuddannelse og kvalifikationsudvikling  

 på arbejdsmarkedet.
Udpegningen sker for en periode på 4 år.
Finder  

 udpegningen sted i løbet af en periode, gælder den kun til periodens udløb.
 Stk. 3. Udvalget består i øvrigt af 5 medlemmer udpeget af  

 Landsorganisationen i Danmark, 5 medlemmer udpeget af Dansk  

 Arbejdsgiverforening, 2 medlemmer udpeget af Amtsrådsforeningen i Danmark, 2  

 medlemmer udpeget af Kommunernes Landsforening og 1 medlem udpeget af  

 Københavns og Frederiksberg Kommuner i fællesskab.
 Stk. 4. Til udvalget udpeges 1 repræsentant for Arbejdsministeriet  

 og 2 repræsentanter for Undervisningsministeriet uden stemmeret.
Stk. 5. Medlemmerne udpeges for en periode på 4 år.
Finder  

 udpegningen sted i løbet af en periode, gælder den kun indtil periodens  

 udløb.
 Stk. 6. Arbejdsmarkedsstyrelsen varetager udvalgets  

 sekretariatsfunktion.
 § 26. Udvalget har følgende opgaver inden for  

 erhvervsintroducerende uddannelse, særligt tilrettelagte uddannelser for  

 ledige og andre grupper med særlige uddannelsesbehov samt andre  

 arbejdsmarkedspolitisk begrundede uddannelsesforanstaltninger:
 1) Afgive udtalelse til Uddannelsesrådet om den forventede prioritering og  

 anvendelse af områdets bevillingsramme samt udvalgets forslag til  

 elevugerammer for de enkelte aktivitetsområder til brug for rådets  

 indstilling til ministeren.
 2) Afgive udtalelse til Uddannelsesrådet om igangsættelse af nye  

 erhvervsintroducerende uddannelser, særligt tilrettelagte uddannelser for  

 ledige, for andre grupper med særlige uddannelsesbehov samt andre  

 arbejdsmarkedspolitisk begrundede uddannelsesforanstaltninger efter § 3, nr.  

 2 og 3.
 3) Afgive udtalelse til Uddannelsesrådet om anvendelsen inden for  

 udvalgets område af puljen til forsøgs- og udviklingsaktiviteter, til  

 læreruddannelse og til særlige indsatsområder, jf. § 36, stk. 2.
 4) Godkende uddannelsesbeskrivelser, jf. §§ 10 og 13.
 5) Udtale sig til Uddannelsesrådet om krav til lærerkvalifikationer inden  

 for udvalgets område.
 6) Afgive udtalelse til Arbejdsmarkedsstyrelsen om de godkendte  

 bevillingers fordeling og anvendelse inden for områderne.
 Stk. 2. Udvalget kan på eget initiativ drøfte og afgive udtalelse  

 til Uddannelsesrådet om spørgsmål, der efter udvalgets opfattelse har generel  

 eller principiel betydning for arbejdsmarkedsuddannelserne.
 Stk. 3. Arbejdsministeren kan fastsætte nærmere regler for  

 udvalgets virksomhed.
Efteruddannelsesudvalg § 27. Finder arbejdsgiver- og arbejdstagerorganisationerne inden  

 for et fagligt område, at der er behov for nedsættelse af et  

 efteruddannelsesudvalg inden for området, nedsætter disse organisationer  

 udvalget.
Udvalgets oprettelse godkendes af det relevante  

 erhvervsområdeudvalg.
Stk. 2. Efteruddannelsesudvalgene skal have et lige stort antal  

 arbejdsgiver- og arbejdstagerrepræsentanter.
Medlemmerne udpeges for en  

 periode på 4 år.
 § 28. Efteruddannelsesudvalgene har følgende opgaver:
 1) Undersøge og afgive udtalelse til erhvervsområdeudvalgene om  

 uddannelsesbehovet inden for deres faglige område.
 2) Udvikle og planlægge uddannelser, jf. § 32.
 3) Udarbejde forslag til erhvervsområdeudvalgene om uddannelsesplaner for  

 det enkelte kursus og om kursuslinier for det faglige område.
 4) Anvende den del af dispositionsrammen, de er bemyndigede til af  

 erhvervsområdeudvalgene, jf. § 24, stk. 1, nr. 2.
 5) Optage elever på uddannelserne i det omfang, udvalgene er tillagt denne  

 kompetence, jf. § 15.
 6) Udvikle og gennemføre teknisk-faglig læreruddannelse.
 7) Godkende planer for virksomhedstilpassede kurser med nedsatte  

 statstilskud, jf. § 31.
 8) Indgå aftale med uddannelsesstederne om at gennemføre  

 virksomhedstilpassede kurser med nedsatte statstilskud inden for en af  

 erhvervsområdeudvalgene fastsat ramme.
 9) Forestå forsøgs- og udviklingsarbejde efter erhvervsområdeudvalgenes  

 bemyndigelse.
 10) Andre opgaver efter bemyndigelse fra erhvervsområdeudvalgene.
 Stk. 2. Arbejdsministeren kan fastsætte nærmere regler for  

 efteruddannelsesudvalgenes virksomhed.
 § 29. Udgifterne til efteruddannelsesudvalgenes arbejde afholdes i  

 forening af de organisationer, der er repræsenteret i udvalgene.
 Stk. 2. Arbejdsministeren kan yde tilskud til  

 efteruddannelsesudvalgenes arbejde.
 Stk. 3. Uddannelsesmateriale, der finansieres af bevillinger efter  

 denne lov og udvikles af efteruddannelsesudvalgene i henhold til § 28,  

 tilhører Arbejdsministeriet.
Kapitel 5 Uddannelsernes gennemførelse § 30. Arbejdsmarkedsuddannelsescentrene kan udbyde de uddannelser,  

 de ved lovens ikrafttræden er godkendt til at udbyde, og erhvervsskolerne kan  

 udbyde de uddannelser, de ved lovens ikrafttræden gennemfører inden for  

 arbejdsmarkedsuddannelserne.
 Stk. 2. På baggrund af opgørelse af det forudgående års udbud og  

 efterspørgsel og forventede fremtidige behov godkender arbejdsministeren een  

 gang årligt, hvilke yderligere arbejdsmarkedsuddannelser de enkelte  

 arbejdsmarkedsuddannelsescentre og erhvervsskoler kan udbyde og gennemføre  

 efter § 3, nr. 1.
 Stk. 3. Godkendelser efter stk. 1 og 2 kan tilbagekaldes af  

 arbejdsministeren.
 Stk. 4. Arbejdsministeren kan mellem de årlige godkendelsesrunder  

 give foreløbig godkendelse af, at arbejdsmarkedsuddannelsescentrene og  

 erhvervsskolerne i konkrete tilfælde kan udbyde nyudviklede og reviderede  

 uddannelser.
 Stk. 5. Arbejdsministeren kan pålægge et  

 arbejdsmarkedsuddannelsescenter at udbyde bestemte uddannelser efter kapitel  

 2.
 Stk. 6. Arbejdsministeren kan godkende, at virksomheder og  

 uddannelsesinstitutioner - ud over AMU-centre og erhvervsskoler - i konkrete  

 tilfælde kan udbyde og gennemføre arbejdsmarkedsuddannelser efter § 3, nr.1.  

 Godkendelsen kan tilbagekaldes.
 Stk. 7. Arbejdsministeren kan godkende, at virksomheder og  

 uddannelsesinstitutioner ud over AMU-centre i konkrete tilfælde kan udbyde og  

 gennemføre arbejdsmarkedsuddannelser efter § 3, nr. 2 og 3. Godkendelsen kan  

 tilbagekaldes.
 § 31. Arbejdsmarkedsuddannelser efter § 3, nr. 1, kan udbydes som  

 virksomhedstilpassede kurser med nedsatte statstilskud, jf. § 28, stk. 1, nr.  

 7 og 8.
 Stk. 2. Arbejdsministeren kan fastsætte nærmere regler om  

 virksomhedstilpassede kurser med nedsatte statstilskud.
 § 32. Erhvervsområdeudvalgene og efteruddannelsesudvalgene skal  

 sikre, at uddannelserne efter § 3, nr. 1, gennemføres i overensstemmelse med  

 arbejdsmarkedets behov, herunder sikre gennemførelse af uddannelser inden for  

 faglige områder med et lille kursistgrundlag og uddannelser fælles for flere  

 erhvervsområdeudvalg eller efteruddannelsesudvalg og sikre en hensigtsmæssig  

 geografisk fordeling af uddannelserne.
Kapitel 6 Finansiering § 33. Staten yder tilskud til uddannelsesstederne til dækning af  

 de direkte undervisningsudgifter fraregnet uddannelsesstedernes indtægter ved  

 gennemførelsen af godkendte uddannelser.
 Stk. 2. Tilskud til uddannelser efter § 3, nr. 1, ydes ud fra  

 antal faktiske elevuger og de takster, som er fastsat på finansloven, og i  

 øvrigt i overensstemmelse med de aftaler, der er indgået mellem  

 erhvervsområdeudvalgene og uddannelsesstederne.
 Stk. 3. Tilskud til uddannelser efter § 3, nr. 2 og 3, ydes på  

 grundlag af de af arbejdsministeren godkendte elevugerammer og inden for en  

 af arbejdsministeren for det enkelte uddannelsessted fastsatte  

 dispositionsramme.
 Stk. 4. Arbejdsministeren kan fastsætte nærmere regler om ydelse  

 af tilskud, herunder om nedsatte tilskud til delvis indtægtsfinansierede  

 uddannelser.
 § 34. Arbejdsministeren fastsætter inden for de bevillinger, der  

 er optaget på de årlige finanslove, inden udgangen af december måned en  

 elevugeramme og en dispositionsramme for hvert erhvervsområdeudvalg, jf. §  

 24, for det følgende finansår.
 Stk. 2. Erhvervsområdeudvalgenes adgang til at disponere med  

 forpligtende virkning for staten sker inden for de retningslinier, der er  

 fastsat af ministeren.
§ 35. Staten yder tilskud til administration af de  

 uddannelsessteder, der er omfattet af § 1, stk. 1, i lov om  

 arbejdsmarkedsuddannelsescentre.
Tilskud ydes endvidere til de pågældende  

 uddannelsessteder til husleje, bygningsdrift, større anskaffelser af udstyr  

 m.v. i forbindelse med afholdelse af uddannelser efter denne lov.
 Stk. 2. Arbejdsministeren kan fastsætte regler om tilskud efter  

 stk. 1 til andre uddannelsessteder.
§ 36. Arbejdsministeren yder arbejdsmarkedsuddannelsescentrene et  

 særligt tilskud til sikring af fleksibel kursusdrift under hensyn til lokale  

 behov.
Den samlede tilskudsramme fastsættes årligt på finansloven, jf. lov om  

 arbejdsmarkedsuddannelsescentre § 19.
 Stk. 2. Arbejdsministeren afsætter efter udtalelse fra  

 Uddannelsesrådet en central pulje til forsøgs- og udviklingsaktiviteter, til  

 indsats på særlige områder, jf. § 4, og til læreruddannelse.
 Stk. 3. Arbejdsministeren fastsætter nærmere regler om ydelse af  

 tilskud efter stk. 1 og 2.
 § 37. Erhvervsområdeudvalgene skal afgive deres forhåndstilsagn om  

 kursusbestillinger for mindst en halvårsperiode ad gangen.
Kapitel 7 Godtgørelse, støtte og tilskud til deltagere i  

 arbejdsmarkedsuddannelse § 38. Deltagere i uddannelse efter § 3, nr. 1, som er fuldt ud  

 finansieret efter denne lov, har ret til godtgørelse for tab af indtægt eller  

 arbejdsmulighed som følge af kursusdeltagelsen, hvor deltagerne opfylder de  

 almindelige adgangskrav efter § 8, stk. 1.
 Stk. 2. Godtgørelsen svarer ved heltidsundervisning pr.  

 undervisningsuge til det højeste ugentlige dagpengebeløb, jf. § 47 i lov om  

 arbejdsformidling og arbejdsløshedsforsikring m.v., jf. lovbekendtgørelse nr.  

 752 af 1. september 1992.
 Stk. 3. Ved deltidsundervisning nedsættes godtgørelsen i forhold  

 til antallet af undervisningstimer.
Stk. 4. For deltagere, der har et delvist tab af indtægt eller  

 arbejdsmulighed, nedsættes godtgørelsen forholdsmæssigt.
Det er en betingelse  

 for at oppebære godtgørelse, at deltagerens tab af indtægt eller  

 arbejdsmulighed vedrører den pågældendes hovedbeskæftigelse.
 Stk. 5. På virksomhedstilpassede kurser, jf. § 28, stk. 1, nr. 8,  

 udgør godtgørelsen halvdelen af det beløb, der er nævnt i stk. 2, for  

 deltagere, der forud for eller under uddannelsen er ansat på virksomheden.
 Stk. 6. Arbejdsministeren fastsætter nærmere regler om godtgørelse  

 efter stk. 1, 4 og 5.
 § 39. Arbejdsministeren kan efter forhandling med finansministeren  

 og undervisningsministeren fastsætte regler om støtte til deltagere i  

 erhvervsforberedende uddannelse efter § 3, nr. 2, finansieret med tilskud  

 efter denne lov.
 § 40. Arbejdsministeren kan efter forhandling med finansministeren  

 fastsætte regler om, at deltagere i uddannelse og uddannelsesforanstaltninger  

 efter § 3, nr. 3, som er fuldt ud finansieret efter denne lov, har ret til  

 godtgørelse og/eller støtte efter bestemmelserne i §§ 38 og 39.
 Stk. 2. Arbejdsministeren kan efter forhandling med  

 finansministeren bestemme, at deltagere i forsøgs- og udviklingsprogrammer  

 efter § 4, som er finansieret efter denne lov, har ret til godtgørelse  

 og/eller støtte efter bestemmelserne i §§ 38 og 39.
§ 41. Arbejdsgivere, der efter aftale med deltagere i uddannelser  

 udbetaler sædvanlig løn under uddannelser efter §§ 3 og 4, som er finansieret  

 fuldt ud med tilskud efter denne lov, har ret til refusion.
Refusionen svarer  

 til den godtgørelse, som deltagerne kunne have fået udbetalt efter § 38 og §  

 40. Refusionen kan dog højst udgøre et beløb, der svarer til arbejdsgiverens  

 lønudgifter til deltagerne under uddannelse.
 § 42. Deltagere i uddannelse efter kapitel 2, som er finansieret  

 efter denne lov, har ret til tilskud til dækning af udgifter til befordring  

 ved deltagelse i uddannelse m.m.
 Stk. 2. Deltagere i uddannelse, der foregår på den virksomhed,  

 hvor deltageren er ansat, har ikke ret til befordringstilskud.
 § 43. Deltagere i uddannelse m.m. efter kapitel 2, som er  

 finansieret efter denne lov, har ret til tilskud til kost og logi ved  

 indkvartering i forbindelse med deltagelse i uddannelse m.m.
 Stk. 2. Tilskud til kost eller logi bortfalder helt eller delvis,  

 såfremt uddannelsesstedet yder kost eller logi.
 § 44. Arbejdsministeren fastsætter efter forhandling med  

 finansministeren regler om tilskud til befordringsudgifter efter § 42 og om  

 tilskud til kost og logi efter § 43.
§ 45. Arbejdsministeren fastsætter nærmere regler om  

 administration, beregning og udbetaling af godtgørelser m.v. efter dette  

 kapitel.
Arbejdsministeren kan bestemme, at beregningen og udbetalingen  

 varetages af deltagerens arbejdsløshedskasse, arbejdsformidlingen eller  

 uddannelsesstedets ledelse, og at der kan ydes forskud til udbetalingen.
 § 46. Arbejdsministeren kan fastsætte regler om depositum, om  

 afmeldegebyr for virksomhedstilmeldte kursister, om virksomhedsbetaling på  

 certifikatkurser og om virksomhedsbetaling ved meget dyre kurser efter § 3,  

 nr. 1.
 Stk. 2. Deltagere i uddannelsesaktiviteter, der afholdes med  

 betaling efter reglerne i stk. 1, har ret til godtgørelse efter § 38.
 Stk. 3. Indtægterne fra de aktiviteter, der er nævnt i stk. 1,  

 anvendes efter arbejdsministerens nærmere bestemmelse til gennemførelse af  

 foranstaltninger efter denne lov.
Kapitel 8 Klageadgang § 47. Følgende afgørelser kan indbringes for Arbejdsmarkedets  

 Ankenævn af den, afgørelsen vedrører:
 1) Afslag på optagelse på arbejdsmarkedsuddannelse efter § 3.
 2) Godtgørelse af tab af indtægt eller arbejdsmuligheder efter §§ 38 og  

 40.
 3) Støtte efter § 39.
 4) Refusion efter § 41.
 5) Befordringstilskud efter § 42.
 6) Tilskud til kost og logi efter § 43.
 § 48. Klage efter § 47 kan af den, afgørelsen vedrører, indbringes  

 for Arbejdsmarkedets Ankenævn inden 4 uger efter, at klageren har fået  

 meddelelse om afgørelsen.
 Stk. 2. Ankenævnets afgørelse kan ikke indbringes for anden  

 administrativ myndighed.
Kapitel 9 Oplysningspligt.
Straffebestemmelser § 49. En arbejdsgiver skal på begæring afgive oplysninger til brug  

 for administrationen af tildeling af ydelser efter kapitel 7, herunder om  

 bestemte personers løn i nærmere angivne tidsrum.
Overtrædelse heraf straffes  

 med bøde.
Stk. 2. For overtrædelser, der begås af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab som sådant bødeansvar.
 Stk. 3. Oplysning efter stk. 1 kan indhentes af Arbejdsmarkedets  

 Ankenævn, arbejdsformidlingen, en arbejdsløshedskasse for så vidt angår egne  

 medlemmer, og uddannelsesstedets ledelse.
 Stk. 4. Arbejdsministeren kan fastsætte regler om administration  

 af bestemmelserne i stk. 1, 1. pkt., og stk. 3.
 § 50. Offentlige myndigheder skal på begæring give ankenævnet,  

 arbejdsformidlingen eller uddannelsesstedets ledelse enhver oplysning til  

 brug ved administration af reglerne efter kapitel 7.
 § 51. Personer, der har givet urigtige oplysninger eller fortiet  

 omstændigheder, som er af betydning for retten til ydelser efter kapitel 7,  

 eller i øvrigt mod bedre vidende uberettiget har modtaget ydelse efter  

 kapitel 7, skal tilbagebetale det beløb, der er modtaget med urette.
Kapitel 10 Ikraftrædelses-, overgangs- og ophævelsesbestemmelser § 52. Loven træder i kraft den 1. januar 1994.
 Stk. 2. Bestemmelserne i § 18, § 24, stk. 1, nr. 1-5 og 7, § 26,  

 stk. 1, nr. 1 og 3, § 28, stk. 1, og §§ 33-36 finder dog ikke anvendelse for  

 dispositioner vedrørende bevillinger til arbejdsmarkedsuddannelser i  

 finansåret 1994.
 Stk. 3. Arbejdsministeren fastsætter nærmere regler om ydelse af  

 statstilskud til de uddannelsesaktiviteter, der er omfattet af denne lov, i  

 finansåret 1994 inden for de godkendte bevillinger til  

 arbejdsmarkedsuddannelser i 1994.
 Stk. 4. Lov om arbejdsmarkedsuddannelser, jf. lovbekendtgørelse  

 nr. 737 af 4. december 1988, som ændret ved lov nr. 211 af 5. april 1989, lov  

 nr. 839 af 20. december 1989, lov nr. 840 af 20. december 1989 og lov nr. 374  

 af 6. juni 1991, ophæves.
 § 53. De uddannelsesinstitutioner, der drives af staten og  

 gennemfører arbejdsmarkedsuddannelser, vil med denne lov kunne videreføre  

 arbejdsmarkedsuddannelser indtil institutionernes overgang til selvejende  

 status.
 § 54. Loven gælder ikke for Færøerne og Grønland.
