Nr LSF 100 Forslag til Lov om ændring af retsplejeloven (Udeblivelsesdomme og  

 varetægtsfængsling) Fremsat af justitsministeren (Engell) den 6. november 1991 § 1 I lov om rettens pleje, jf. lovbekendtgørelse nr. 748 af 1. december 1989  

 som ændret senest ved lov nr. 348 (§ 56) og nr. 349 af 6. juni 1991,  

 foretages følgende ændringer:
 1. I § 163 indsættes efter stk. 1 som nyt stykke:
» Stk. 2. I straffesager, hvor der er spørgsmål om  

 frihedsstraf, kan vedkommende dog alene domfældes som udebleven, såfremt  

 forkyndelse er sket for denne personlig.« Stk. 2 bliver herefter til stk. 3.
 2. I § 731, stk. 1, indsættes som litra i:
»i) når sager, hvor der er spørgsmål om frihedsstraf, fremmes i  

 medfør af § 847, stk. 3, nr. 3.« 3. § 762, stk. 2, affattes således:
» Stk. 2. En sigtet kan endvidere varetægtsfængsles, når der  

 foreligger en særlig bestyrket mistanke om, at han har begået 1) en lovovertrædelse, som er undergivet offentlig påtale, og som efter  

 loven kan medføre fængsel i 6 år eller derover, og hensynet til  

 retshåndhævelsen efter oplysningerne om forholdets grovhed skønnes at kræve,  

 at sigtede ikke er på fri fod, 2) en overtrædelse af straffelovens § 119, stk. 1, §§ 244-246, § 250 eller  

 § 252, såfremt lovovertrædelsen efter oplysningerne om forholdets grovhed kan  

 ventes at ville medføre en ubetinget dom på fængsel i mindst 60 dage, og  

 hensynet til retshåndhævelsen skønnes at kræve, at sigtede ikke er på fri  

 fod, eller 3) en overtrædelse både af straffelovens § 241 og færdselslovens § 53,  

 stk. 1 eller 2, såfremt lovovertrædelsen efter oplysningerne om forholdets  

 grovhed kan ventes at ville medføre en ubetinget dom på fængsel i mindst 5  

 måneder, og hensynet til retshåndhævelsen skønnes at kræve, at sigtede ikke  

 er på fri fod.« 4. § 847 affattes således:
 » § 847. Udebliver tiltalte ved begyndelsen eller i løbet af  

 domsforhandlingen, og kan han ikke straks bringes til stede, udsættes sagen,  

 medmindre retten beslutter at fremme domsforhandlingen helt eller delvis  

 efter stk. 2 og 3.
 Stk. 2. Er tiltalte udeblevet trods lovlig tilsigelse og uden  

 oplyst lovligt forfald, kan retten bestemme, at der skal ske afhøring af  

 vidner og syns- og skønsmænd, der er mødt, hvis det findes foreneligt med  

 hensynet til tiltalte, og hvis udsættelse af afhøringen vil være til  

 væsentlig ulempe for de mødte eller medføre væsentlig udsættelse af sagen.  

 Afhøring kan dog kun ske, såfremt tiltaltes forsvarer er mødt.
Stk. 3. En domsforhandling kan fremmes til dom i tiltaltes fravær,  

 hvis retten ikke finder hans tilstedeværelse nødvendig, 1) når han er undveget, efter at anklageskriftet er forkyndt for ham, 2) når han, efter at være mødt ved sagens påråb, har forladt tingstedet  

 uden rettens tilladelse, 3) når der skønnes ikke at blive spørgsmål om højere straf end fængsel i 6  

 måneder, eller 4) når forhandlingen skønnes utvivlsomt at ville føre til hans  

 frifindelse.
Stk. 4. Medmindre tiltalte har samtykket heri, kan  

 domsforhandlingen alene fremmes i medfør af stk. 3, nr. 3, såfremt tiltalte  

 har været lovligt tilsagt, jf. § 163, og ved tilsigelsen er gjort bekendt  

 med, at udeblivelse uden oplyst lovligt forfald kan bevirke, at han dømmes i  

 overensstemmelse med den rejste tiltale.« 5. § 962, stk. 2, 2. pkt., affattes således:
»Tiltalte kan kun anke, såfremt frihedsstraf er idømt, eller såfremt  

 tiltalte har givet møde i sagen og mere end 20 dagbøder eller en bøde på over  

 3.000 kr. eller konfiskation af genstande af tilsvarende værdi eller andre  

 offentligretlige følger er idømt.« 6. § 987, stk. 1, 1. pkt., affattes således:
»Er en udebleven tiltalt blevet domfældt uden at anke efter reglerne  

 i kapitel 83 kan finde sted, kan han begære sagen genoptaget til ny  

 forhandling, når han godtgør, at han har haft lovligt forfald og ved ham  

 utilregnelige omstændigheder har været forhindret fra i tide at anmelde  

 dette, eller at stævningen ikke rettidigt er kommet til hans kundskab.« § 2 Loven træder i kraft den 1. januar 1992.
Bemærkninger til lovforslaget Almindelige bemærkninger 1. Indledning Lovforslaget har til formål at udvide adgangen til at idømme frihedsstraf  

 ved udeblivelsesdom.
Det foreslås, at en domsforhandling kan fremmes til dom  

 i tiltaltes fravær, hvis retten ikke finder hans tilstedeværelse nødvendig,  

 og der ikke skønnes at blive spørgsmål om højere straf end fængsel i 6  

 måneder.
Gældende rets krav om, at tiltalte skal give samtykke til sagens  

 fremme, foreslås således ophævet.
I stedet stilles krav om, at  

 anklageskriftet skal være forkyndt for tiltalte personlig, og at der skal  

 være beskikket en forsvarer for tiltalte.
Endvidere foreslås adgangen til at  

 afhøre vidner ændret, når tiltalte udebliver fra domsforhandlingen, idet der  

 ikke længere stilles krav om samtykke fra forsvareren til afhøringen.  

 Forslagene fremgår af § 1, nr. 1, 2 og 4, om en ændret affattelse af  

 retsplejelovens § 163, § 731 og § 847.
Efter lovforslaget skal der endvidere være mulighed for i  

 retshåndhævelsesøjemed at varetægtsfængsle trafikanter, der i  

 spirituspåvirket tilstand begår uagtsomt manddrab.
Efter forslaget skal der i  

 sådanne sager være adgang til varetægtsfængsling, når der foreligger en  

 særlig bestyrket mistanke om, at der i forbindelse med spirituskørsel er  

 begået uagtsomt manddrab, såfremt lovovertrædelsen efter oplysningerne om  

 forholdets grovhed kan ventes at ville medføre en ubetinget dom på fængsel i  

 mindst 5 måneder, og hensynet til retshåndhævelsen skønnes at kræve, at  

 sigtede ikke er på fri fod (ny nr. 3 i § 762, stk. 2, jf. lovforslagets § 1,  

 nr. 3).
Såvel forslagene om en udvidet adgang til at idømme frihedsstraf ved  

 udeblivelsesdom som forslaget om varetægtsfængsling af trafikanter, der i  

 spirituspåvirket tilstand begår uagtsomt manddrab, bygger på notater, der er  

 udarbejdet af Justitsministeriet.
Notaterne har forinden lovforslagets  

 fremsættelse været sendt til høring hos berørte myndigheder og  

 organisationer, jf. pkt. 6.
2. Udeblivelsesdomme 2.1. Gældende ret Efter retsplejelovens § 934, stk. 1, kan retten i politisager,  

 hvor tiltalte udebliver uden oplyst lovligt forfald, og hvor der ikke er  

 spørgsmål om højere straf end bøde, afsige udeblivelsesdom.
Her anses  

 tiltaltes udeblivelse som en tilståelse.
Baggrunden herfor er, at det på  

 grund af den ringe straf, der oftest udmåles efter faste takster, anses for  

 at være af mindre betydning for tiltalte at være til stede under  

 domsforhandlingen.
Dommen kan udfærdiges ved en påtegning på anklageskriftet.
Dommeren kan afvise at afsige udeblivelsesdom, hvis omstændighederne taler  

 herimod, f.eks. hvis tiltalen er uklar, eller politiets lovanvendelse kan  

 give anledning til tvivl.
Som andre eksempler kan nævnes, at tiltalte ikke  

 kan antages trods en lovlig forkyndelse at have fået underretning om sagen,  

 eller sagen må antages at have væsentlig betydning for tiltalte, f.eks. på  

 grund af bødens størrelse.
Erstatningskrav og konfiskationskrav, som er angivet i anklageskriftet,  

 kan ligeledes påkendes på trods af tiltaltes udeblivelse.
Derimod kan der  

 ikke ved en udeblivelsesdom ske frakendelse af førerretten.
 Tilsigelsen til retsmødet skal indeholde oplysning om, at udeblivelse uden  

 oplyst lovligt forfald kan bevirke, at tiltalte dømmes efter anklageskriftet,  

 jf. retsplejelovens § 932, stk. 1.
 Statsadvokatsager vil i tilfælde, hvor sigtede har erkendt sig  

 skyldig over for politiet, normalt blive søgt fremmet som tilståelsessager  

 efter retsplejelovens § 925.
 Afgørelse af en sag som tilståelsessag, dvs. uden bevisførelse og uden  

 medvirken af domsmænd, kan alene ske, hvis den sigtede i retten afgiver en  

 uforbeholden tilståelse, hvis rigtighed bestyrkes ved de i øvrigt  

 foreliggende oplysninger, og sigtede samtykker i, at sagen afgøres på denne  

 måde.
 Denne afgørelsesmåde forudsætter således, at sigtede er til stede i det  

 retsmøde, hvor sagen behandles.
 I domsmandssager, der ved byretten er alternativet til proceduren efter  

 retsplejelovens § 925, kan domsforhandling som hovedregel ikke foretages uden  

 tiltaltes tilstedeværelse, jf. § 846. Hvis tiltalte udebliver uden oplyst  

 lovligt forfald, kan retten dog efter § 847, stk. 1, med forsvarerens  

 samtykke bestemme, at afhøring af vidner (og syns- og skønsmænd) skal ske.  

 Sådan beslutning kan dog kun træffes, hvis det er foreneligt med hensynet til  

 tiltalte, og udsættelse af sagen er til væsentlig ulempe for de mødte.  

 Bestemmelsen giver ikke adgang til at afgøre sagen i tiltaltes fravær.
Derimod kan domsforhandlingen efter § 847, stk. 2, i visse tilfælde  

 fremmes i tiltaltes fravær, når retten ikke finder tiltaltes tilstedeværelse  

 nødvendig.
Heri ligger, at sagen ikke som følge af tiltaltes udeblivelse må  

 være væsentlig ringere oplyst end almindeligt i straffesager, som er  

 behandlet på sædvanlig måde i tiltaltes nærværelse.
Herudover stilles der efter den nævnte bestemmelse krav om, 1) at tiltalte er undveget efter anklageskriftets forkyndelse, 2) at tiltalte uden rettens tilladelse har forladt tingstedet efter sagens  

 begyndelse (sagens påråb), 3) at tiltalte har meddelt samtykke til sagens behandling i hans fravær,  

 og der ikke skønnes at blive spørgsmål om højere straf end fængsel i 6  

 måneder, eller 4) at retten skønner, at sagen utvivlsomt vil ende med frifindelse.
 Tiltalte anses ikke for undveget, blot fordi han ikke kan træffes på sin  

 bopæl eller andre sandsynlige steder.
Bestemmelserne i § 847 finder efter loven også anvendelse i nævningesager,  

 men må her anses for at være uden praktisk betydning, dels fordi den tiltalte  

 oftest vil være til stede, fordi han er varetægtsfængslet, og dels fordi det  

 formentlig altid i så alvorlige sager må anses for nødvendigt, at tiltalte er  

 til stede under domsforhandlingen.
Stk. 2, nr. 3, kan slet ikke benyttes,  

 fordi en strafpåstand på mindst 4 års fængsel er en forudsætning for  

 nævningebehandling efter § 687, stk. 2, nr. 1.
I ankesager ved landsretterne kan domsforhandlingen fremmes uden tiltaltes  

 tilstedeværelse, hvis anken alene vedrører strafudmålingen.
Er anke til  

 frifindelse rejst af tiltalte, kan retten i tilfælde af tiltaltes udeblivelse  

 afvise anken, når retten skønner, at forhandlingen ikke med nytte kan fremmes  

 i hans fravær, jf. retsplejelovens § 965 c, stk. 3. Tiltaltes udeblivelse  

 medfører således normalt kun udsættelse af sagen, hvis anklagemyndigheden har  

 anket med påstand om domfældelse i videre omfang end ved byrettens dom.
Sagen  

 kan dog også i disse tilfælde fremmes, hvis betingelserne i § 847, stk. 2, er  

 opfyldt.
 For alle sagstyper gælder, at retten kan træffe beslutning om anholdelse,  

 såfremt en tiltalt, der er tilsagt, udebliver uden oplyst lovligt forfald,  

 jf. retsplejelovens § 757. Det er dog kun i få tilfælde praktisk muligt, at  

 anholdelsen kan ske straks, således at den tiltalte bringes til stede i det  

 retsmøde, hvorfra han er udeblevet.
Retsplejelovens hovedregel er således, at retten kun kan træffe  

 realitetsafgørelse i en straffesag, hvis tiltalte er til stede under  

 domsforhandlingen.
En væsentlig undtagelse er gjort for politisager, hvor der  

 ikke er spørgsmål om højere straf end bøde.
2.2. Forslagets baggrund og indhold Et udvalg, der bestod af repræsentanter for politi, domstole m.v. inden  

 for Justitsministeriets område, afgav i november 1988 et katalog over de  

 områder inden for justitsvæsenet, hvor der måtte antages at kunne opnås  

 besparelser og forenklinger, uden at dette ville få afgørende negative  

 retssikkerhedsmæssige konsekvenser.
 En del af de foreslåede forenklinger er gennemført ved lov nr. 396 af 13.  

 juni 1990 om ændring af straffeloven og retsplejeloven m.v., herunder navnlig  

 om appelbegrænsningsregler i civile sager og straffesager.
 Kataloget indeholder herudover forslag om indførelse af en udvidet adgang  

 til idømmelse af frihedsstraf ved udeblivelsesdom.
 Endvidere har arbejdsgruppen under Dommerforeningen i januar 1991 i sit  

 ideoplæg, Domstolenes Opgaver - Struktur m.v., ligeledes stillet forslag om  

 en udvidet adgang til at fremme straffesager i tiltaltes fravær.
Disse forslag skal tillige ses i lyset af en undersøgelse, som  

 rigsadvokaten har udarbejdet vedrørende aflyste/udsatte retsmøder ved  

 byretterne i april 1986. Det fremgår heraf bl.a., at af i alt 6.097 retsmøder  

 (excl. politisager, hvor der blev afsagt udeblivelsesdom) blev 2.144  

 retsmøder (eller 35 pct.) aflyst eller udsat.
I knap 40 pct. af disse  

 tilfælde - svarende til ca. 15 pct. af samtlige sager - skyldtes dette  

 sigtedes/tiltaltes udeblivelse uden oplyst lovligt forfald.
I knap 60 pct. af  

 de tilfælde, hvor retsmøder blev udsat eller aflyst, skyldtes det forgæves  

 eller ikke rettidig indstævning af sigtede/tiltalte.
I de få resterende  

 tilfælde skyldtes udsættelsen vidners eller andres forhold.
Indførelse af en udvidet adgang til idømmelse af frihedsstraf ved  

 udeblivelsesdom kan ske på grundlag af to fundamentalt forskellige  

 principper, der i forvejen er indeholdt i retsplejeloven.
I bødepolitisager  

 anses udeblivelse normalt som vedgåelse af det påsigtede forhold, og  

 der sker umiddelbar domfældelse, medmindre retten finder, at særlige  

 omstændigheder taler herimod, jf. § 934, stk. 1.
Bestemmelsen i § 847, stk. 2, der finder anvendelse ved behandlingen af  

 øvrige sagstyper, angiver ikke en tilsvarende formodning.
Her er der alene  

 tale om, at domsforhandlingen fremmes i tiltaltes fravær med  

 bevisførelse osv.
 Begge disse principper kan hver for sig eller i kombination benyttes ved  

 indførelse af en ny ordning.
 Den største grad af effektivisering vil kunne opnås ved benyttelse af  

 princippet fra bødepolitisager, således at udeblivelse generelt anses som  

 vedgåelse.
Selv om en udeblivelse vil kunne anses som en erkendelse, må det ikke  

 desto mindre forventes, at en række forhold vil gøre, at domstolene  

 formentlig ikke særlig hyppigt vil anvende en sådan adgang i sager, der i dag  

 søges fremmet som tilståelsessager efter retsplejelovens § 925. Det vil være  

 tilfældet for sager, hvor oplysninger om tiltaltes personlige forhold meget  

 ofte spiller en afgørende rolle for strafudmålingen, og hvor der ofte vil  

 være uklarheder i selve sagens faktum, som retten vil være utilbøjelig til at  

 anse for afgjort i og med tiltaltes udeblivelse, f.eks. også af hensyn til  

 medgerningsmænd.
Det samme vil gælde en del sager, der behandles efter  

 kapitel 81 (om politisager), og hvor der påstås frihedsstraf.
 Endvidere er det efter Justitsministeriets opfattelse  

 retssikkerhedsmæssigt overvejende betænkeligt at betragte den omstændighed,  

 at en tiltalt ikke møder op til et retsmøde som ensbetydende med en  

 erkendelse, der skal kunne danne grundlag for idømmelse af frihedsstraf.
De retssikkerhedsmæssige betænkeligheder kunne i et vist omfang imødegåes  

 ved fastsættelse af lempelige regler om domfældtes adgang til anke eller  

 genoptagelse, men herved elimineres den mulighed for effektivisering og  

 ressourcebesparelse, som en udvidet adgang til udeblivelsesdomme kunne  

 medføre.
Efter de gældende regler kan en udeblivelsesdom i en politisag ikke  

 ankes, men kan genoptages, såfremt domfældte kan godtgøre, at han havde  

 lovligt forfald og var forhindret i at give underretning herom, eller såfremt  

 stævningen ikke var kommet til hans kundskab, jf. § 962, stk. 2, sammenholdt  

 med § 987, stk. 1. Såfremt domfældelse derimod er sket i tilfælde, hvor  

 fremgangsmåden efter § 847, stk. 2, har været anvendt, er der sædvanlig  

 adgang til anke, mens der normalt ikke vil være mulighed for genoptagelse,  

 jf. § 962, stk. 1, og § 978.
I civile sager er der efter retsplejelovens § 367 en ubegrænset adgang til  

 genoptagelse inden for 4 uger efter dommens afsigelse.
Den eksisterende  

 forskel mellem civile og kriminelle sager kan begrundes i bødestraffenes  

 relativt ringe økonomiske betydning.
Såfremt der indføres en adgang til at  

 anse tiltaltes udeblivelse som en erkendelse og på det grundlag idømme  

 frihedsstraf ved udeblivelsesdom, taler meget for, at adgangen til  

 genoptagelse ikke bør være ringere end den, der gælder for civile sager.
Såfremt der bliver tale om anke eller genoptagelse i et større antal  

 tilfælde, vil dette som nævnt formentlig i vidt omfang opveje fordelene ved  

 indførelse af regler om udeblivelsesdom.
Det gælder i hvert fald for så vidt  

 angår sager efter retsplejelovens § 847, idet byretterne ved genoptagelse vil  

 blive belastet med gentagelse af hele domsforhandlingen med bevisførelse  

 osv., eller landsretterne vil blive belastet med et øget antal ankesager.
 Justitsministeriet har på denne baggrund ikke fundet tilstrækkeligt  

 grundlag for at foreslå reglerne i retsplejelovens § 934, stk. 1, om  

 udeblivelsesdomme i bødepolitisager overført til andre sagstyper.
I stedet foreslås en ændring af bestemmelsen i retsplejelovens § 847, stk.  

 2, nr. 3. Efter den gældende formulering kan domsforhandlingen som nævnt  

 fremmes i tiltaltes fravær, når der ikke er spørgsmål om højere straf end  

 fængsel i 6 måneder, og tiltalte har samtykket i sagens fremme.
I begrebet  

 »sagens fremme« ligger, at der foretages bevisførelse, herunder  

 afhøring af vidner og syns- og skønsmænd, og at anklageren og forsvareren har  

 lejlighed til at udtale sig om sagen (procedere), hvorefter retten kan afsige  

 (udeblivelses)dom.
Skønner dommeren under domsforhandlingen, at tiltaltes  

 tilstedeværelse er påkrævet eller ønskelig, f.eks. på grund af nye væsentlige  

 oplysninger, kan dommeren beslutte at standse domsforhandlingen og udsætte  

 sagen med henblik på ny tilsigelse af tiltalte.
 Det nugældende krav om tiltaltes samtykke til sagens fremme betyder  

 imidlertid, at bestemmelsen kun har ringe betydning i praksis og dermed ikke  

 afhjælper de mange tilfælde, hvor tiltalte trods gyldig tilsigelse udebliver  

 uden oplyst lovligt forfald.
 Da der efter denne bestemmelse ikke er tale om uden videre at anse  

 tiltaltes udeblivelse som en skylderkendelse, knytter der sig efter  

 Justitsministeriets opfattelse ikke samme retssikkerhedsmæssige  

 betænkeligheder til denne ordning som til en »ren« udeblivelsesdom,  

 heller ikke, selv om kravet om tiltaltes samtykke udgår af bestemmelsen.
Justitsministeriet foreslår på denne baggrund bestemmelsen i  

 retsplejelovens § 847, stk. 2, nr. 3, ændret, således at kravet om tiltaltes  

 samtykke afløses af et krav om, at sagen alene kan fremmes, såfremt der er  

 sket forkyndelse for den pågældende personlig.
Et krav om forkyndelse for den  

 tiltalte personlig er en undtagelse fra retsplejelovens almindelige  

 forkyndelsesregler, hvorefter forkyndelse kan ske for medlemmer af  

 husstanden, udlejer, arbejdsgiver m.fl.
 Som en yderligere retssikkerhedsmæssig garanti til afløsning af  

 samtykkekravet foreslår Justitsministeriet, at der i retsplejelovens § 731,  

 stk. 1, indføjes en bestemmelse om obligatorisk forsvarerbeskikkelse i de  

 sager, hvor domsforhandlingen fremmes uden tiltaltes tilstedeværelse.
Efter forslaget skal adgangen til at fremme domsforhandlingen fortsat være  

 fakultativ, ligesom den frie adgang til at anke domme, hvor der er idømt  

 frihedsstraf, foreslås opretholdt.
Endvidere bibeholdes maksimumsstraffen på  

 fængsel op til 6 måneder og kravet om, at tiltaltes tilstedeværelse ikke  

 findes nødvendig (§ 847, stk. 3, nr. 3).
En udvidet adgang til at idømme frihedsstraf uden tiltaltes  

 tilstedeværelse vil formentlig primært kunne anvendes inden for  

 færdselslovsområdet, hvor en stor del af sagerne afgøres helt takstmæssigt  

 med korte frihedsstraffe.
Dette gælder navnlig sager om spiritus- og  

 promillekørsel samt kørsel i frakendelsestiden, hvor udmålingspraksis i de  

 mere hyppigt forekommende sagstyper er følgende:
 1) Spiritus- og promillekørsel:
 A) 1. gangstilfælde uden skærpende omstændigheder:
 Promille 2,01-2,50: 14 dages hæfte.
 Promille 2,51- : 20 dages hæfte.
 B) 2. gangstilfælde uden skærpende omstændigheder:
 Promille 0,81-1,50: 10 dages hæfte.
 Promille 1,51-2,00: 14 dages hæfte.
 Promille 2,01-2,50: 20 dages hæfte.
 Promille 2,51- : 30 dages hæfte.
 2) Kørsel i frakendelsestiden:
 2. gangstilfælde: 14 dages hæfte.
 3. gangstilfælde: 20 dages hæfte.
 4. gangstilfælde: 30 dages hæfte.
Det er på denne baggrund overvejet at begrænse forslaget til  

 færdselsessager.
For imidlertid at skabe mulighed for, at domstolene også i  

 andre sager, hvor tilsvarende forhold gør sig gældende, skal kunne benytte  

 sig af nyordningen, finder Justitsministeriet, at de ændrede regler bør  

 indsættes som generelle bestemmelser i retsplejeloven.
Herved bliver der  

 mulighed for at anvende reglerne også i andre tilfælde, hvor tiltaltes  

 tilstedeværelse ikke findes nødvendig, og hvor strafudmålingen ikke giver  

 anledning til tvivl, herunder med hensyn til valget mellem betinget og  

 ubetinget straf.
Virkningerne af tiltaltes udeblivelse kan endvidere formindskes ved at  

 forøge mulighederne for at gennemføre afhøring af vidner og syns- og  

 skønsmænd.
Efter den nugældende § 847, stk. 1, kan dette alene ske med  

 forsvarerens samtykke.
 Arbejdsgruppen under Dommerforeningen har i det ovenfor nævnte ideoplæg  

 foreslået, at kravet om forsvarerens samtykke til foretagelse af  

 vidneafhøring udgår.
 Justitsministeriet er enig i Dommerforeningens forslag, og lovforslaget er  

 derfor udformet i overensstemmelse hermed (§ 847, stk. 2, 2. pkt.).
Efter Justitsministeriets opfattelse bør det i øvrigt overlades til  

 domstolene og anklagemyndigheden at tilrettelægge behandlingen af de sager,  

 hvor de foreslåede regler kan komme på tale, på en sådan måde, at de nye  

 muligheder for vidneafhøring og afsigelse af udeblivelsesdom udnyttes.
Dette  

 gælder navnlig for så vidt angår kravet om forsvarerbeskikkelse.
 Endelig bemærkes, at de foreslåede regler efter Justitsministeriets  

 opfattelse ikke vil være i strid med Den europæiske  

 Menneskerettighedskonvention.
3. Udvidet adgang til retshåndhævelsesarrest 3.1. Baggrunden for forslaget Den generelle bestemmelse om en adgang til retshåndhævelsesarrest (nu §  

 762, stk. 2, nr. 1) blev indsat i 1935.
 I 1987 vedtog Folketinget en udvidet adgang til retshåndhævelsesarrest ved  

 grove, forsætlige voldsforbrydelser (lov nr. 386 af 10. juni 1987). Der  

 henvises herom til Folketingets Forhandlinger 1986-87, sp. 4781, 5249, 12309,  

 12887 og 13240, samt Folketingstidende 1986-87, tillæg A, sp. 2603, og tillæg  

 B, sp. 2155, 2429 og 2635.
 Ændringen går ud på, at der i sådanne sager kan varetægtsfængsles, når  

 mistanken er særlig bestyrket, og lovovertrædelsen efter oplysningerne om  

 forholdets grovhed kan ventes at ville medføre en ubetinget dom på fængsel i  

 mindst 60 dage, og hensynet til retshåndhævelsen skønnes at kræve, at sigtede  

 ikke er på fri fod (§ 762, stk. 2, nr.2).
Efter lovforslaget skulle der også være mulighed for varetægtsfængsling i  

 forbindelse med visse uagtsomme forbrydelser (uagtsomhedsdelikter), navnlig  

 uagtsomt manddrab under skærpende omstændigheder, hvor en eller flere  

 personer blev dræbt i forbindelse med gerningsmandens spirituskørsel.
Denne  

 del af lovforslaget udgik dog under Folketingets behandling.
 Bekæmpelsen af spirituskørsel prioriteres imidlertid fortsat højt af  

 regeringen ikke mindst af hensyn til de ofte dybt tragiske og meningsløse  

 trafikulykker, som forårsages af spirituspåvirkede trafikanter.
Regeringen har derfor i de senere år gennemført ændringer og iværksat  

 forskellige foranstaltninger mod spirituskørsel.
I den forbindelse kan  

 nævnes, at Folketinget den 3. maj 1991 enstemmigt vedtog regeringens forslag  

 om ændring af færdselslovens regler om generhvervelse af førerret og om  

 konfiskation (lov nr. 278 af 8. maj 1991).
 Dette forslag havde til formål dels at fremme incitamentet for domfældte  

 spritbilister til at gennemføre en kontrolleret behandling mod misbrug af  

 alkohol, dels at skabe mulighed for en øget anvendelse af konfiskation af  

 køretøjer bl.a. ved grove eller gentagne tilfælde af spirituskørsel.
Bl.a.
Folketingets behandling af dette forslag og de udtalelser, som blev  

 fremsat i forbindelse hermed, har givet regeringen grundlag for på ny at  

 fremsætte forslag om retshåndhævelsesarrest over for trafikanter, der i  

 spirituspåvirket tilstand begår uagtsomt manddrab.
Herved får Folketinget  

 også lejlighed til igen og på baggrund af den nuværende retspolitiske  

 holdning og afvejning at tage stilling til dette væsentlige spørgsmål for  

 retshåndhævelsen og befolkningens retsfølelse.
 Under drøftelserne af ændringerne i 1987 blev det anført, at en udvidet  

 adgang til retshåndhævelsesarrest ved uagtsomhedsdelikter i sig selv måtte  

 give anledning til betænkeligheder ud fra retssikkerhedsmæssige synspunkter.  

 Heroverfor kan man imidlertid fremhæve, at der ved uagtsomt manddrab begået i  

 forbindelse med spirituskørsel ud fra en samlet bedømmelse ikke er tale om et  

 rent uagtsomhedsdelikt, idet spirituskørslen typisk er forsætlig.  

 Retshåndhævelsesarrest i denne type af sager kan endvidere sammenlignes med  

 retshåndhævelsesarrest efter den gældende § 762, stk. 2, nr. 2, om forsætlig  

 vold i de tilfælde, hvor den uagtsomt forvoldte skade indgår i bedømmelsen af  

 forholdets grovhed.
 Ved en vurdering af den foreslåede bestemmelse kan det endvidere  

 fremhæves, at uagtsomhedselementet modsvares af en skærpelse af grundlaget  

 for varetægtsfængsling for så vidt angår længden af den forventede straf.  

 Hvor der efter den gældende bestemmelse om retshåndhævelsesarrest ved grove  

 voldssager stilles krav om en forventet straf af fængsel i mindst 60 dage, er  

 kravet i lovteksten i den foreslåede bestemmelse skærpet til fængsel i mindst  

 5 måneder.
 Da der efter praksis ikke idømmes straffe på 5 måneders fængsel, hvor der  

 alene forvoldes legemsskade (straffelovens § 249), er disse tilfælde ikke  

 omfattet af den foreslåede bestemmelse.
 Det må forventes, at den foreslåede regel vil kunne komme på tale i op til  

 ca. 20-30 tilfælde om året.
 Til sammenligning kan nævnes, at bestemmelsen om retshåndhævelsesarrest i  

 grove voldssager (§ 762, stk. 2, nr. 2) efter de foreliggende undersøgelser  

 benyttes i ca. 200 tilfælde om året ud af et samlet antal  

 varetægtsfængslinger på 5-6.000 (knap 5.700 i 1989 og knap 5.300 i 1990).
 Ved en bedømmelse af bestemmelsens anvendelsesområde kan endvidere  

 anføres, at det kan siges at være noget tilfældigt, hvilke overtrædelser af  

 færdselslovens bestemmelser om spirituskørsel der tillige fører til uagtsomt  

 manddrab.
Disse forhold omkring bestemmelsens anvendelsesområde kan imidlertid efter  

 Justitsministeriets opfattelse ikke være afgørende.
Den omstændighed, at  

 manddrabet begås uagtsomt, er netop indgået i vurderingen af forbrydelsens  

 grovhed og har ikke desto mindre medført en meget betydelig strafskærpelse i  

 forhold til almindelig spirituskørsel, nemlig fra bøde eller hæfte i typisk  

 14 eller 20 dage til omkring 5 måneders fængsel.
Der kan endvidere henvises  

 til, at forsætlig vold kan begrunde retshåndhævelsesarrest, hvor den  

 forventede straf kun er fængsel i 60 dage.
Hertil kommer, at retspolitik også  

 er et spørgsmål om at udforme regler for overtrædelser, hvor tilfældene er  

 få, navnlig hvis der er tale om et væsentligt område med grove krænkelser af  

 andres liv og legeme.
 Endvidere er det indgået i begrundelsen for forslaget, at en mulighed for  

 varetægtsfængsling i disse sager i betydelig grad vil kunne medvirke til en  

 hurtig domsafsigelse, som bl.a. af præventive grunde er så vigtig og ønskelig  

 navnlig ved grove legemskrænkelser.
 Endelig kan nævnes, at der efter Justitsministeriets opfattelse ikke er  

 belæg for at hævde, at den foreslåede bestemmelse er i strid med  

 Menneskerettighedskonventionen eller andre internationale standarder.
3.2. Lovforslagets indhold I § 762, stk. 2, foreslås som nr. 3 indført en mulighed for  

 varetægtsfængsling, når der foreligger særlig bestyrket mistanke om, at  

 sigtede har begået en overtrædelse både af straffelovens § 241 om uagtsomt  

 manddrab og færdselslovens § 53, stk. 1, nr. 2, om spirituskørsel, såfremt  

 lovovertrædelsen efter oplysningerne om forholdets grovhed kan ventes at  

 ville medføre en ubetinget dom på fængsel i mindst 5 måneder, og hensynet til  

 retshåndhævelsen skønnes at kræve, at sigtede ikke er på fri fod  

 (lovforslagets § 1, nr. 3).
Kravet om særlig bestyrket mistanke kan i visse tilfælde give anledning  

 til usikkerhed både i relation til sigtelsen for uagtsomt manddrab og  

 sigtelsen for spirituskørsel.
Der må således for at kunne henføre forholdet  

 under § 241 f.eks. ikke foreligge (væsentlig) egen skyld fra ofrets side.  

 Sikre oplysninger herom vil ikke i alle tilfælde kunne foreligge i  

 forbindelse med grundlovsforhøret.
Det samme gælder spørgsmålet om medskyld  

 fra andre trafikanter eller om andre forhold, der ikke kan tilregnes sigtede.
Med hensyn til sigtelsen for spirituskørsel foreligger analyseerklæringen  

 fra Retskemisk Institut om alkoholkoncentrationen i blodet normalt først  

 efter mindst 1-2 uger.
En særlig bestyrket mistanke om spirituskørsel skal  

 således f.eks. begrundes med sigtedes erkendelse eller vidneforklaringer.
I  

 sager om uagtsomt manddrab skal der dog foruden blodprøve foretages en  

 klinisk lægeundersøgelse (jf. rigsadvokatens cirkulære nr. 178 af 2. oktober  

 1979 pkt. 2.3.2). En sådan lægeerklæring vil formentlig ofte være  

 tilstrækkelig, f.eks. hvis konklusionen lyder på, at sigtede må antages at  

 have været spirituspåvirket i middel eller svær grad.
Derimod vil en  

 udåndingsprøve ved anvendelse af ballon og næppe heller ved anvendelse af  

 alkometer af den type, der benyttes i dag, ikke uden videre kunne påregnes at  

 blive anset for tilstrækkelig.
Det vil først gælde, når de såkaldte  

 præcisionsalkometre kan tages i brug her i landet.
Retskemisk Institut ved Københavns Universitet har i maj 1991 om  

 målesikkerheden for disse alkometre oplyst, at der med et fradrag af i  

 størrelsesordenen 0,6 promille vil kunne opnås en sikkerhed i  

 alkometerpromillen, der svarer til den, som i dag kræves ved  

 blodalkoholanalyse.
I den forbindelse kan det i øvrigt oplyses, at  

 Justitsministeriet har anmodet rigspolitichefen om at undersøge mulighederne  

 for at effektivisere politiindsatsen mod spirituskørsel med indførelse af  

 præcisionsalkometre.
 I nogle tilfælde vil der endvidere være usikkerhed om, hvorvidt  

 gerningsmandens tilstand skyldes spirituspåvirkethed eller andre årsager,  

 f.eks. medicinpåvirkning, euforiserende stoffer eller sygdom (færdselslovens  

 § 54).
I tilknytning til disse bevismæssige spørgsmål må det fremhæves, at da der  

 er tale om en bestemmelse om retshåndhævelsesarrest - hvor hensynet til  

 retshåndhævelsen skønnes at kræve, at sigtede ikke er på fri fod - vil der i  

 almindelighed kun være grundlag for varetægtsfængsling, såfremt  

 gerningsmanden pågribes i forbindelse med overtrædelsen eller i nær  

 tidsmæssig sammenhæng hermed.
Hvis der er gået blot nogen tid efter uheldet  

 (dødsfaldet), vil dette også påvirke vurderingen.
Disse spørgsmål overlades  

 som hidtil til domstolenes afgørelse i det enkelte tilfælde.
Straffelovens § 241 har en strafferamme på fængsel op til 4 år under  

 skærpende omstændigheder.
Den ændring af § 241, der er foreslået ved L 84,  

 fremsat den 30. oktober 1991, indebærer ingen ændring heri.
I retspraksis tegner der sig - med Straffelovrådets formulering i  

 betænkning nr. 1099/1987 om strafferammer og prøveløsladelse, side 163 - et  

 »ret klart billede« af strafudmålingspraksis i sager om  

 færdselsforseelser, der henføres under straffelovens § 241 om uagtsomt  

 manddrab, og hvor trafikanten har været spirituspåvirket.
Forholdet medfører  

 som hovedregel ubetingede fængselsstraffe på 4-6 måneder.
Udgangspunktet - og  

 forudsætningerne bag lovforslaget - er således en ubetinget fængselsstraf på  

 5 måneder.
Førerretten frakendes ubetinget i mindst 5 år.
 Der forekommer dog domme på 3 (og 4) måneder, men også domme på 8 og 9  

 måneder eller 1 år, i sjældne tilfælde 1 1/2 år.
Domme under 5 måneder indeholder ud fra en samlet bedømmelse normalt  

 formildende omstændigheder, f.eks. en vis egen skyld hos ofret eller medskyld  

 hos andre trafikanter eller tilfælde, hvor ofret er passager i køretøjet,  

 særlig hvis der er tale om en nærtstående person.
Det samme gælder, hvis  

 gerningsmanden selv kommer (alvorligt) til skade eller er under 18 år.
 Domme over 5-6 måneder indeholder som regel flere skærpende  

 omstændigheder, f.eks. grove kørselsfejl, en særlig høj promille (over 2,00),  

 flere dræbte, andre alvorligt tilskadekomne, kørsel i frakendelsestiden  

 navnlig efter tidligere dom for spirituskørsel, kørsel uden at have erhvervet  

 kørekort, kørsel i brugsstjålen bil, flugt fra uheldsstedet eller lignende.
Bestemmelsen giver kun mulighed for varetægtsfængsling ved spirituskørsel,  

 dvs. hvis promillen er over 1,20 (§ 53, stk. 1), eller forholdet kan henføres  

 under § 53, stk. 2, på grund af groft uforsvarlig kørsel i forbindelse med en  

 promille under 1,21, eller hvor det ikke har været muligt at udtage  

 blodprøve.
Ren promillekørsel efter § 53, stk. 3 (promille mellem 0,81 og  

 1,20) er således ikke omfattet af reglen.
Uagtsomt manddrab vil dog  

 formentlig normalt indebære, at forholdet henføres under § 53, stk. 2.
 Der stilles således ikke krav om, at kørslen i alle tilfælde skal kunne  

 karakteriseres som groft uforsvarlig, dvs. under tilsidesættelse af  

 væsentlige hensyn til færdselssikkerheden, jf. færdselslovens § 117, stk. 2,  

 nr. 3. Dette indebærer, at bestemmelsen f.eks. vil kunne anvendes ved  

 påkørsel af andre trafikanter eller fodgængere i gerningsmandens egen  

 vejside, uden at der i øvrigt foreligger andre grove kørselsfejl.
Afgørende for bestemmelsens anvendelse vil således primært være det  

 uagtsomme manddrab og spirituskørslen.
I vurderingen vil dog kunne indgå de  

 ovennævnte skærpende omstændigheder, herunder at der er begået andre  

 lovovertrædelser som f.eks. brugstyveri (straffelovens § 293), kørsel i  

 frakendelsestiden (færdselslovens § 117, stk. 5) eller flugt fra uheldsstedet  

 (færdselslovens § 9/straffelovens § 253) samt andre tilskadekomne  

 (straffelovens § 249 om uagtsom betydelig legemsbeskadigelse).
Proportionalitetskravet i den gældende § 762, stk. 3, skal også finde  

 anvendelse ved den foreslåede bestemmelse.
Det følger heraf, at  

 varetægtsfængslingen i det nederste område af reglens anvendelsesfelt kan  

 udstrækkes op til højst ca. 3 måneder (bl.a. på grund af reglerne i  

 straffeloven om prøveløsladelse efter 2/3 tid). Inden for dette tidsrum vil  

 sagen normalt kunne fremmes til domsafsigelse.
Endvidere vil der i de grove  

 tilfælde være mulighed for (fortsat) varetægtsfængsling efter dom, jf. § 769.
 Sammenfattende kan det anføres, at den foreslåede bestemmelse vil  

 kunne finde anvendelse ved trafikdrab begået i spirituspåvirket tilstand,  

 hvor der ikke foreligger formildende omstændigheder.
 I almindelighed skulle det ikke volde vanskeligheder for domstolene at  

 tage stilling til kravet om en forventet straf på mindst 5 måneders ubetinget  

 fængsel.
 Det må endvidere fremhæves, at hvis der ikke er en meget høj grad af  

 klarhed med hensyn til skyldvurderingens udfald og den forventede straf, skal  

 bestemmelsen ikke anvendes.
 Som tidligere nævnt forventes reglen at kunne komme på tale i op til ca.  

 20-30 tilfælde om året.
4. Andre overvejelser Forslaget om en udvidet adgang til at idømme frihedsstraf ved  

 udeblivelsesdom er som nævnt under pkt. 2.2. en fortsættelse af regeringens  

 bestræbelser på at gennemføre rationaliseringer og forenklinger, der vil  

 kunne aflaste retsvæsenet.
I forbindelse hermed har Justitsministeriet  

 endvidere i det notat, der ligger til grund for denne del af lovforslaget,  

 behandlet spørgsmålet om muligheden for at indføre en adgang til  

udenretligt at vedtage frihedsstraf.
 Gældende ret giver ikke adgang til udenretlig vedtagelse af frihedsstraf.  

 En sådan adgang består alene i et vist omfang for så vidt angår bøde,  

 konfiskation og frakendelse af førerretten.
 Navnlig inden for sagstyper, der normalt afgøres med korte, takstmæssigt  

 udmålte frihedsstraffe, vil en adgang til udenretlig vedtagelse kunne medføre  

 en væsentlig rationalisering og forenkling.
I notatet konkluderes imidlertid, at en vedtagelsesordning, der omfatter  

 frihedsstraf, muligvis vil kunne være i strid med Den europæiske  

 Menneskerettighedskonvention (§ 5), og at der derfor næppe - indtil der  

 foreligger en nærmere afklaring i forhold hertil - bør søges gennemført en  

 adgang til udenretligt at vedtage frihedsstraf.
Et forslag herom er derfor  

 ikke medtaget i lovforslaget.
I notatet peges der endvidere på muligheden for at indføre en adgang til  

indenretligt at vedtage frihedsstraf, uden at spørgsmålet nærmere  

 behandles.
Dette vil dog ske i forbindelse med andre overvejelser om en  

 adgang til forenklet domsskrivning i straffesager, og der vil derfor  

 eventuelt senere blive fremsat forslag om en mulighed for indenretlig  

 vedtagelse af frihedsstraf svarende til den gældende ordning med indenretlig  

 bødevedtagelse i § 936.
5. Lovforslagets økonomiske og administrative konsekvenser Den foreslåede nye fængslingsbestemmelse indebærer alene en meget  

 begrænset udvidelse af adgangen til varetægtsfængsling.
Ved vurderingen af  

 konsekvenserne af forslaget har det endvidere betydning, at varetægtstiden  

 fragår i den senere frihedsstraf, jf. straffelovens § 86.
Forslaget om en udvidet adgang til at fremme sager, selv om tiltalte  

 udebliver, vil indebære, at et antal sager vil kunne afgøres hurtigere, end  

 tilfældet er i dag, og at en del retsmøder således vil kunne undgås.
De  

 opnåede rationaliseringer vil således indgå i bestræbelserne på at nedbringe  

 berammelsestiderne ved domstolene.
Skønnet over de administrative  

 konsekvenser er dog forbundet med betydelig usikkerhed navnlig på grund af  

 reglernes fakultative karakter og det tilsigtede anvendelsesområde.
 Lovforslaget skønnes i øvrigt ikke at have økonomiske eller administrative  

 konsekvenser af betydning for det offentlige.
 6. Hørte myndigheder m.v.
Lovforslaget bygger på et af Justitsministeriet udarbejdet notat af 17.  

 juni 1991 om en eventuel adgang til udenretligt at vedtage frihedsstraf og en  

 udvidet adgang til at idømme frihedsstraf ved udeblivelsesdom samt et af  

 Justitsministeriet udarbejdet notat af 4. juli 1991 om retshåndhævelsesarrest  

 ved uagtsomt manddrab, der begås af spirituspåvirkede trafikanter.
Disse  

 notater har været sendt til høring hos præsidenterne for Østre og Vestre  

 Landsret, Københavns Byret, retterne i Århus, Odense og Aalborg,  

 rigsadvokaten, politidirektøren i København, Den Danske Dommerforening,  

 Politimesterforeningen, Dommerfuldmægtigforeningen,  

 Politifuldmægtigforeningen, Dansk Politiforbund, Dansk Kriminalpolitiforening  

 og Advokatrådet.
Endvidere er rigspolitichefen hørt over notatet om  

 retshåndhævelsesarrest i trafikdrabssager.
Bemærkninger til lovforslagets enkelte bestemmelser § 1 I bilaget til lovforslaget er de foreslåede bestemmelser sammenholdt med  

 de gældende regler.
Til nr. 1 Med denne bestemmelse om personlig forkyndelse gøres en undtagelse fra  

 hovedreglen i § 163, stk. 1, hvorefter en forkyndelse er gyldig, selv om  

 meddelelsen ikke kommer til vedkommendes kundskab.
Stk. 1 skal sammenholdes  

 med § 157, hvorefter forkyndelse kan ske for medlemmer af husstanden,  

 udlejer, arbejdsgiver m.fl.
Til nr. 2 Der indføres med denne bestemmelse obligatorisk forsvarerbeskikkelse i  

 sager, hvor domsforhandlingen fremmes i tiltaltes fravær efter forslaget til  

 § 847, stk. 3, nr. 3.
 Der vil allerede efter de gældende regler i de fleste tilfælde være  

 beskikket en forsvarer, men med den foreslåede bestemmelse sikres, at en  

 forsvarer også er til stede i sager, der er omfattet af § 731, stk. 1, litra  

 e, jf. stk. 2, samt § 925, stk. 3.
Til nr. 3 Stk. 2, nr. 1 og 2, svarer til gældende ret.
 Bestemmelsen i nr. 3 giver mulighed for retshåndhævelsesarrest i  

 trafikdrabssager.
 Der henvises herom i det hele til lovforslagets almindelige bemærkninger  

 pkt. 3.
Til nr. 4 Den foreslåede nye affattelse af § 847 har karakter af en samlet  

 bestemmelse om mulige konsekvenser af tiltaltes udeblivelse fra behandlingen  

 af en straffesag.
Adgangen til uden bevisførelse at anse tiltaltes  

 udeblivelse som en skylderkendelse er dog fortsat forbeholdt bødepolitisager,  

 jf. bestemmelsen i retsplejelovens § 934, stk. 1, som opretholdes uændret.  

 Der indføres således i princippet samme muligheder for afhøring af vidner og  

 syns- og skønsmænd, for fremme af domsforhandlingen og for afsigelse af  

 udeblivelsesdom i sager efter såvel kapitel 77 om domsforhandling ved  

 landsret som kapitel 80 og 81 om domsforhandling for byret, jf. henvisningen  

 i § 928, stk. 1, og § 939 til kapitel 77.
 Der er efter forslaget ikke noget til hinder for, at retten først træffer  

 afgørelse om f.eks. afhøring af vidner efter stk. 2 og derefter om fremme af  

 domsforhandling efter stk. 3.
 Stk. 1 og 2 svarer til den gældende stk. 1, bortset fra, at kravet  

 om forsvarersamtykke til afhøringen er udgået, jf. de almindelige  

 bemærkninger pkt. 2.2.
Afgørelse om fremme af en sag efter stk. 3 forudsætter, at retten  

 ikke finder tiltaltes tilstedeværelse nødvendig.
Det følger heraf, at  

 afgørelsen ikke kan være definitiv, og at retten derfor kan beslutte at  

 standse den fortsatte domsforhandling, såfremt der efterfølgende kommer  

 oplysninger frem, som efter rettens opfattelse gør det påkrævet eller  

 ønskeligt, at tiltalte er til stede.
Om bestemmelsens anvendelsesområde henvises til de almindelige  

 bemærkninger.
Det fremgår heraf, at reglen hovedsagelig er tiltænkt anvendt  

 af domstolene i forbindelse med de mere takstmæssige lovovertrædelser og  

 navnlig inden for færdselslovsområdet.
Efter stk. 4 kræves det som en betingelse for at anvende de nye  

 muligheder for at idømme frihedsstraf i tiltaltes fravær, at tilsigelsen til  

 retsmødet er forkyndt for den pågældende personlig.
Der skal endvidere være  

 givet oplysninger om konsekvenserne af udeblivelse.
 Såfremt muligheden for at lade tiltalte anholde ønskes bibeholdt som  

 alternativ til afsigelse af udeblivelsesdom, skal der som hidtil gives  

 udtrykkelig oplysning herom i forbindelse med oplysningen om muligheden for  

 afsigelse af udeblivelsesdom, jf. herved § 757.
Til nr. 5 Efter 2. pkt. i § 962, stk. 2, er tiltaltes anke i politisager af bøde og  

 konfiskation begrænset i samme omfang som hidtil, mens det præciseres, at der  

 er en fortsat fri adgang til anke af domme, hvor der idømmes frihedsstraf,  

 også selv om tiltalte ikke har givet møde under sagen.
Til nr. 6 Der er tale om en konsekvensændring i forbindelse med ændringen af § 847.
 Samtidig er den gældende adgang til genoptagelse i nævningesager efter 1.  

 led udgået, da den er uden praktisk betydning.
§ 2 Det foreslås, at loven træder i kraft den 1. januar 1992.
 De foreslåede ændringer af § 847 kan anvendes i alle sager, hvor  

 domsforhandlingen ikke er afsluttet ved lovens ikrafttræden.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget 1. I § 163 indsættes efter stk. 1 som nyt stykke:
»Stk. 2. I straffesager, hvor der er spørgsmål om  

 frihedsstraf, kan vedkommende dog alene domfældes som udebleven, såfremt  

 forkyndelse er sket for denne personlig.« Stk. 2 bliver herefter til stk. 3.
 § 163. En forkyndelse er gyldig, selv om meddelelsen ikke kommer  

 til vedkommendes kundskab.
 Stk. 2. Er det dokument, der skal forkyndes, kommet vedkommende i  

 hænde, anses forkyndelse for sket, selv om forkyndelsen ikke er foretaget i  

 overensstemmelse med reglerne i §§ 155-157.
 2. I § 731, stk. 1, indsættes som litra i:
»i) når sager, hvor der er spørgsmål om frihedsstraf, fremmes i  

 medfør af § 847, stk. 3, nr. 3.« § 731. Offentlig forsvarer bliver, for så vidt sigtede ikke selv  

 har valgt en forsvarer, eller den valgte forsvarer udebliver, at beskikke a) - - - b) - - - c) - - - d) - - - e) når tiltale er rejst i politisager, i hvilke der skønnes at blive spørgsmål om anvendelse af højere straf end bøde og  

 hæfte, f) - - - g) - - - h) - - - Stk. 2. I det under litra e) nævnte tilfælde og i det i § 925,  

 stk. 3, nævnte tilfælde bliver offentlig forsvarer kun at beskikke, når den  

 sigtede (eller hans værge) begærer det.
Herom skal der gives sigtede  

 lejlighed til at udtale sig.
 3. § 762, stk. 2, affattes således:
»Stk. 2. En sigtet kan endvidere varetægtsfængsles, når der  

 foreligger en særlig bestyrket mistanke om, at han har begået 1) en lovovertrædelse, som er undergivet offentlig påtale, og som efter  

 loven kan medføre fængsel i 6 år eller derover, og hensynet til  

 retshåndhævelsen efter oplysningerne om forholdets grovhed skønnes at kræve,  

 at sigtede ikke er på fri fod, 2) en overtrædelse af straffelovens § 119, stk. 1, §§ 244-246, § 250 eller  

 § 252, såfremt lovovertrædelsen efter oplysningerne om forholdets grovhed kan  

 ventes at ville medføre en ubetinget dom på fængsel i mindst 60 dage, og  

 hensynet til retshåndhævelsen skønnes at kræve, at sigtede ikke er på fri  

 fod, eller 3) en overtrædelse både af straffelovens § 241 og færdselslovens § 53,  

 stk. 1 eller 2, såfremt lovovertrædelsen efter oplysningerne om forholdets  

 grovhed kan ventes at ville medføre en ubetinget dom på fængsel i mindst 5  

 måneder, og hensynet til retshåndhævelsen skønnes at kræve, at sigtede ikke  

 er på fri fod.« § 762. - - - Stk. 2. En sigtet kan endvidere varetægtsfængsles, når der  

 foreligger en særligt bestyrket mistanke om, at han har begået 1) en lovovertrædelse, som er undergivet offentlig påtale, og som efter  

 loven kan medføre fængsel i 6 år eller derover, og hensynet til  

 retshåndhævelsen efter oplysningerne om forholdets grovhed skønnes at kræve,  

 at sigtede ikke er på fri fod, eller 2) en overtrædelse af straffelovens § 119, stk. 1, §§ 244-246, § 250 eller  

 § 252, såfremt lovovertrædelsen efter oplysningerne om forholdets grovhed kan  

 ventes at ville medføre en ubetinget dom på fængsel i mindst 60 dage og  

 hensynet til retshåndhævelsen skønnes at kræve, at sigtede ikke er på fri  

 fod.
 Stk. 3. Varetægtsfængsling kan ikke anvendes, hvis  

 lovovertrædelsen kan ventes at ville medføre straf af bøde eller hæfte, eller  

 hvis frihedsberøvelsen vil stå i misforhold til den herved forvoldte  

 forstyrrelse af sigtedes forhold, sagens betydning og den retsfølge, som kan  

 ventes, hvis sigtede findes skyldig.
 4. § 847 affattes således:
 » § 847. Udebliver tiltalte ved begyndelsen eller i løbet af  

 domsforhandlingen, og kan han ikke straks bringes til stede, udsættes sagen,  

 medmindre retten beslutter at fremme domsforhandlingen helt eller delvis  

 efter stk. 2 og 3.
 Stk. 2. Er tiltalte udeblevet trods lovlig tilsigelse og uden  

 oplyst lovligt forfald, kan retten bestemme, at der skal ske afhøring af  

 vidner og syns- og skønsmænd, der er mødt, hvis det findes foreneligt med  

 hensynet til tiltalte, og hvis udsættelse af afhøringen vil være til  

 væsentlig ulempe for de mødte eller medføre væsentlig udsættelse af sagen.  

 Afhøring kan dog kun ske, såfremt tiltaltes forsvarer er mødt.
Stk. 3. En domsforhandling kan fremmes til dom i tiltaltes fravær,  

 hvis retten ikke finder hans tilstedeværelse nødvendig, 1) når han er undveget, efter at anklageskriftet er forkyndt for ham, 2) når han, efter at være mødt ved sagens påråb, har forladt tingstedet  

 uden rettens tilladelse, 3) når der skønnes ikke at blive spørgsmål om højere straf end fængsel i 6  

 måneder, eller 4) når forhandlingen skønnes utvivlsomt at ville føre til hans  

 frifindelse.
 Stk. 4. Medmindre tiltalte har samtykket heri, kan domsforhandling  

 alene fremmes i medfør af stk. 3, nr. 3, såfremt tiltalte har været lovligt  

 tilsagt, jf. § 163, og ved tilsigelsen er gjort bekendt med, at udeblivelse  

 uden oplyst lovligt forfald kan bevirke, at han dømmes i overensstemmelse med  

 den rejste tiltale.
§ 847. Udebliver tiltalte ved begyndelsen eller i løbet af  

 domsforhandlingen, og kan han ikke straks bringes til stede, udsættes sagen.  

 Er tiltalte udeblevet trods lovlig tilsigelse og uden oplyst lovligt forfald,  

 kan retten dog bestemme, at der skal afhøring af vidner og syns- og  

 skønsmænd, der er mødt, såfremt det findes foreneligt med hensynet til  

 tiltalte, og såfremt udsættelse af afhøringen vil være til væsentlig ulempe  

 for de mødte eller medføre væsentlig udsættelse af sagen.
Afhøring efter 2.  

 punktum kan dog kun ske, såfremt tiltaltes forsvarer er mødt og giver  

 samtykke til afhøringen.
 Stk. 2. I efternævnte tilfælde kan en domsforhandling fremmes i  

 tiltaltes fraværelse, såfremt retten ikke finder hans nærværelse nødvendig:
1) når han er undveget, efter at anklageskriftet er ham forkyndt; 2) når han, efter at være mødt ved sagens påråb, har forladt tingstedet  

 uden rettens tilladelse; 3) når det skønnes, a) at der ikke vil blive spørgsmål om højere straf end fængsel i 6  

 måneder, og tiltalte derhos har samtykket i sagens fremme, eller b) at forhandlingen utvivlsomt vil føre til hans frifindelse.
 5. § 962, stk. 2, 2. pkt., affattes således:
»Tiltalte kan kun anke, såfremt frihedsstraf er idømt, eller såfremt  

 tiltalte har givet møde i sagen og mere end 20 dagbøder eller en bøde på over  

 3.000 kr. eller konfiskation af genstande af tilsvarende værdi eller andre  

 offentligretlige følger er idømt.« § 962. Domme afsagt af en byret kan med de nedennævnte undtagelser  

 af statsadvokaten eller tiltalte påankes til den landsret, til hvis kreds  

 vedkommende ret hører.
I forbindelse med dommen kan anken omfatte den  

 forudgående behandling og de under denne faldne afgørelser.
Stk. 2. I politisager kan domme kun ankes af det offentlige, når  

 andre offentligretlige følger (jf. § 648) end bøde eller konfiskation kan  

 idømmes efter de lovbestemmelser, tiltalen lyder på.
Tiltalte kan kun anke,  

 såfremt tiltalte har givet møde i sagen og mere end 20 dagbøder eller en bøde  

 på over 3.000 kr. eller konfiskation af genstande af tilsvarende værdi eller  

 andre offentligretlige følger er idømt.
Afgørelser i henhold til §§ 936 og  

 937 kan ikke indbringes for højere ret.
Stk. 3. Jutitsministeren kan tillade anke af domme, der efter stk.  

 2 ikke kan indbringes for højere ret, såfremt sagen er af principiel karakter  

 eller særlige grunde i øvrigt taler derfor.
Ansøgning skal indgives til  

 Justitsministeriet inden 2 uger efter dommens afsigelse eller, hvis det er  

 tiltalte, der vil anke, og tiltalte ikke har været til stede ved dommens  

 afsigelse, efter dens forkyndelse.
Justitsministeren kan dog undtagelsesvis  

 meddele tilladelse, hvis ansøgning indgives senere, men inden eet år efter  

 dommens afsigelse.
Under tilsvarende betingelser kan justitsministeren  

 tillade anke af de i stk. 2, 3. pkt., nævnte afgørelser.
Stk. 4. - - - Stk. 5. - - - 6. § 987, stk. 1, 1. pkt., affattes således:
»Er en udebleven tiltalt blevet domfældt uden at anke efter reglerne  

 i kapitel 83 kan finde sted, kan han begære sagen genoptaget til ny  

 forhandling, når han godtgør, at han har haft lovligt forfald og ved ham  

 utilregnelige omstændigheder har været forhindret fra i tide at anmelde  

 dette, eller at stævningen ikke rettidigt er kommet til hans kundskab.« § 987. Er en udebleven tiltalt blevet domfældt ved landsretten i  

 en nævningesag uden overensstemmende med § 847, stk. 2, nr. 3, at have  

 samtykket i, at sagen er blevet fremmet i hans fraværelse, eller ved byret,  

 henholdsvis Sø- og Handelsretten, uden at anke overensstemmende med reglerne  

 i kap. 83 står ham åben, kan han begære sagen genoptaget til ny forhandling,  

 når han godtgør, at han har haft lovligt forfald og ved ham utilregnelige  

 omstændigheder har været forhindret fra i tide at anmelde dette, eller at  

 stævningen ikke betimelig er kommet til hans kundskab.
Begæringen må  

 fremsættes over for den ret, som har afsagt dom i sagen, inden sådan frist  

 som bestemt i § 948, jf.§ 949. Reglerne i §§ 979, stk. 2, - 982 finder  

 tilsvarende anvendelse.
Nægtes genoptagelse, kan spørgsmålet indbringes for  

 den særlige klageret efter reglerne om kære til Højesteret.
Stk. 2. - - - Stk. 3. Under de i stk. 1, 1. pkt., anførte betingelser kan tiltalte  

 begære genoptagelse af en ankesag, som er afvist på grund af hans  

 udeblivelse.
Er en anke afvist i medfør af § 965 c, stk. 3, 2. pkt., kan  

 tiltalte begære genoptagelse, når han godtgør, at det skyldes ham  

 utilregnelige omstændigheder, at anklageskrift eller stævning ikke på  

 sædvanlig måde har kunnet forkyndes for ham.
Begæring om genoptagelse må  

 fremsættes over for den ret, der har afvist anken.
I øvrigt finder  

 bestemmelserne i stk. 1, 2.-4. pkt., tilsvarende anvendelse.
