Bekendtgørelse om certificeringsordninger for dokumentation af tekniske forhold i bygningsreglementet1) I medfør af § 15 B og § 30, stk. 2, i byggeloven, jf. lovbekendtgørelse nr. 1178 af 23. september 2016, som ændret ved lov nr. 734 af 8. juni 2018, fastsættes efter bemyndigelse i henhold til § 12 i bekendtgørelse nr. 2243 af 29. december 2020 om Trafik-, Bygge- og Boligstyrelsens opgaver og beføjelser, klageadgang og kundgørelse af visse af Trafik-, Bygge- og Boligstyrelsens forskrifter:
Anvendelsesområde § 1. Denne bekendtgørelse finder anvendelse for certificering af henholdsvis statikere og brandrådgivere, der kan tilknyttes byggearbejder som certificerede, jf. bekendtgørelse om bygningsreglement 2018, §§ 16 og 20.
Stk. 2. Personer, der tilknyttes byggearbejder som certificerede statikere eller brandrådgivere i medfør af bekendtgørelse om bygningsreglementet 2018 skal være certificeret af et akkrediteret certificeringsorgan i henhold til denne bekendtgørelse, og kan herefter 1) dokumentere eller kontrollere overholdelse af krav til statiske forhold i kapitel 15 i bygningsreglement 2018 ved byggesagsbehandling af byggeri i konstruktionsklasse 2-4, jf. kapitel 26 i bygningsreglement 2018 (certificeret statiker), eller 2) dokumentere eller kontrollere overholdelse af krav til brandforhold i kapitel 5 i bygningsreglement 2018 ved byggesagsbehandling af byggeri i brandklasse 2-4, jf. kapitel 27 i bygningsreglement 2018 (certificeret brandrådgiver).
 Stk. 3. Certificeringen er personlig og følger den certificerede statiker og brandrådgiver uanset ansættelsesforhold.
 § 2. En certificeret statiker eller brandrådgiver skal virke inden for rammerne af denne bekendtgørelse og bygningsreglement 2018, jf. kapitel 1 og 32-34.
Akkrediteringssorganet § 3. Akkreditering af certificeringsorganer, der kan certificere personer efter denne bekendtgørelse, skal ske i henhold til DS/EN ISO/IEC 17024 Overensstemmelsesvurdering  Generelle krav til organer, der udfører certificering af personer af DANAK (Den Danske Akkrediteringsfond) eller et tilsvarende akkrediteringsorgan, som er medunderskriver af EA´s (European co-operation for Accreditation) eller IAFs (International Accreditation Forum) multilaterale aftale om gensidig anerkendelse med hensyn til personcertificering.
§ 4. Akkrediteringsorganet skal bedømme certificeringsorganer, der er akkrediteret i overensstemmelse med denne bekendtgørelse.
Første bedømmelse skal ske inden for 12 måneder efter, at certificeringsorganet er akkrediteret.
Efterfølgende bedømmelse skal ske årligt.
 Stk. 2. Akkrediteringsorganet skal have de nødvendige faglige kompetencer inden for statik og brandforhold til at kunne akkreditere og bedømme certificeringsorganer.
Certificeringsorganet § 5. Ansøger skal fremsende ansøgning om certificering eller recertificering til certificeringsorganets bedømmelse.
 Stk. 2. Ved ansøgning om certificering og recertificering vurderer certificeringsorganet, om ansøgningsmaterialet er fyldestgørende, jf. §§ 11-16 og §§ 18-23. Hvis ikke ansøgningsmaterialet er fyldestgørende, giver certificeringsorganet hurtigst muligt og senest inden fire uger ansøger besked herom.
 Stk. 3. Såfremt certificeringsorganet vurderer, at dokumentationsmaterialet, jf. §§ 11-16 og §§ 18-23, ikke er fyldestgørende, kan certificeringsorganet bede ansøger om supplerende dokumentation.
 Stk. 4.  Når certificeringsorganet har modtaget en fyldestgørende ansøgning, skal certificeringsorganet give ansøger besked om den forventede sagsbehandlingstid.
 Stk. 5. Certificeringsorganet kan bestemme, at ansøgninger efter denne bekendtgørelse skal fremsendes elektronisk.
 Stk. 6. Ansøgnings- og bedømmelsessproget er dansk eller engelsk.
 § 6. En gældende certificering kan overføres fra et certificeringsorgan til et andet på baggrund af en ansøgning herom fra den certificerede.
 Stk. 2. En ansøgning om overførsel af certificering sendes til det organ, certificeringen ønskes overført til, og ansøgningen skal indeholde:
 1) Gældende certifikat.
 2) Alle afgørelser, der er truffet over for den certificerede i indeværende certificeringsperiode.
 3) Alle resultater af de årlige bedømmelser af den certificeredes virke i indeværende certificeringsperiode.
Stk. 3. Det ansøgte certificeringsorgan kan afslå ansøgningen om overførsel, hvis organet vurderer, at 1) ansøger ikke kan dokumentere at opfylde betingelserne for den certificeringsordning, som ansøger er certificeret til eller 2) ansøger ikke opfylder betingelserne i denne bekendtgørelse eller ikke har virket i overensstemmelse med kravene til de for virket gældende bygningsreglementer.
 Stk. 4. Det certificeringsorgan, som ansøger er tilknyttet på ansøgningstidspunktet, skal efter anmodning fra det ansøgte certificeringsorgan, oplyse, hvorvidt den fremsendte dokumentation, jf. stk. 2., ifølge organets oplysninger er fyldestgørende og retvisende i forhold til ansøgers gældende certificering.
 Stk. 5. Certificeringsperioden for overførte certificeringer svarer til certificeringsperioden for den oprindelige certificering.
 § 7. Ved certificeringsorganets bedømmelse af en ansøgers kompetencer ved projektgranskning, jf. § 12, stk. 2 og 3, § 13, stk. 2 og 4, § 14, stk. 3 og 5, § 19, stk. 2 og 3, § 20, stk. 2 og 3, § 21, stk. 3 og 4, § 31, stk. 3 og 4, § 32, stk. 3, § 34, stk. 3 og 4, og § 35, stk. 3, skal granskningen ske på baggrund at et eller flere projekter.
 Stk. 2.  Bedømmelsen af projekter for statiske forhold, jf. § 16, skal mindst omfatte kontrol af, om:
 1) Dokumentationen er dækkende og opfylder sit formål, jf. bygningsreglement 2018, kapitel 28 og 30.
 2) Dokumentationen viser, at krav til bærende konstruktioner i bygningsreglement 2018, kapitel 15, er opfyldt.
 Stk. 3. Bedømmelsen af projekter for brandforhold, jf. § 23, skal mindst omfatte kontrol af, om:
 1) Dokumentationen er dækkende og opfylder sit formål, jf. bygningsreglement 2018, kapitel 29 og 30.
 2) Dokumentationen viser, at krav til brandforhold i bygningsreglement 2018, kapitel 5, er opfyldt.
Stk. 4. Bedømmelsen af projekter skal ske ved, at mindst to faglige bedømmere foretager en granskning af projekterne.
Efterfølgende skal ansøgeren foretage en mundtlig redegørelse, der kan ligge til grund for den endelige bedømmelse af projekterne.
Bedømmelsen kan ske efter principperne angivet i Vejledning om certificering af statikere og brandrådgivere.
 Stk. 5.  Ved certificeringsorganets bedømmelse ved projektgranskning af ansøgers kompetencer til brandklasse 2 og konstruktionsklasse 2, kan bedømmelsen foretages af mindst én faglig bedømmer og uden en mundtlig redegørelse af projekterne.
 Stk. 6.  Såfremt certificeringsorganet bliver opmærksom på fejl eller mangler i et projekt, der medfører risiko for personers sikkerhed, skal certificeringsorganet uden ugrundet ophold orientere kommunalbestyrelsen i den stedlige kommune herom.
§ 8. Ved certificeringsorganets bedømmelse af en anerkendt statikers virke ved certificering, jf. § 13, stk. 3, § 14, stk. 4, og ved den årlige kontrol af en certificeret statikers eller brandrådgivers virke jf. § 33, stk. 4 og § 36, stk. 4, skal bedømmelsen ske ved en projektgranskning.
Ved bedømmelsen skal certificeringsorganet vurdere, om den anerkendte statiker, den certificerede statiker eller brandrådgiver har virket i overensstemmelse med det for projektet gældende bygningsreglement.
Stk. 2. Bedømmelsen af en anerkendt statikers virke skal ske på baggrund af et projekt, hvor certificeringsorganet vurderer, om den anerkendte statiker har virket i overensstemmelse med anerkendelsesordningen, jf. bygningsreglement 2018, kapitel 35 og SBi-anvisning 223 Dokumentation af bærende konstruktioner.
Bedømmelsen af projektet skal ske ved, at mindst to faglige bedømmere foretager en granskning af projektet.
 Stk. 3.  Bedømmelsen ved den årlige kontrol af en certificeret statikers eller brandrådgivers virke skal ske på baggrund af et eller flere projekter, hvor certificeringsorganet vurderer, om den certificerede statiker eller brandrådgiver har virket i overensstemmelse med bygningsreglement 2018, kapitel 32-34. Bedømmelsen af projektet skal ske ved, at mindst én faglig bedømmer foretager en granskning af projektet.
 Stk. 4. Såfremt certificeringsorganet bliver opmærksom på fejl eller mangler i et projekt, der medfører risiko for personers sikkerhed, skal certificeringsorganet uden ugrundet ophold orientere kommunalbestyrelsen i den stedlige kommune herom.
 § 9. Certificeringsorganets afgørelser efter denne bekendtgørelse skal begrundes skriftligt og fremsendes til ansøgeren.
 Stk.  2. Afgørelserne skal som minimum indeholde:
 1) Grundlag for bedømmelsen.
 2) Metode for bedømmelsen.
 3) Faglig begrundelse for afgørelsen.
 § 10. Bolig- og Planstyrelsen kan oprette en offentlig tilgængelig database, hvortil certificeringsorganerne skal indberette oplysninger om certificerede brandrådgivere og statikere, herunder oplysninger om navn, certifikatnummer, certificeringsniveau, eventuelle begrænsninger af gyldighedsområde samt udløbsdato på certifikat.
 Stk. 2.  Ved ændrede forhold, der vedrører en statikers eller brandrådgivers certificering, skal certificeringsorganet uden ugrundet ophold opdatere de oplysninger, der er indberettet til databasen.
 Stk. 3.  Ved ophør af et certificeringsorgans akkreditering, jf. § 3 er certificeringsorganet forpligtiget til uden ugrundet ophold skriftligt at orientere personer, som har et gældende certifikat udstedt af certificeringsorganet, herom.
 Stk. 4. Ved ophør af et certificeringsorgans akkreditering, jf. § 3 er certificeringsorganet forpligtiget til uden ugrundet ophold skriftligt at orientere Bolig- og Planstyrelsen herom.
Certificeret statiker § 11. Certificeringsorganet vurderer ved en bedømmelse, om ansøger opfylder betingelserne for certificering til den ansøgte certificeringsordning.
Stk. 2. En statiker kan certificeres til følgende certificeringsordninger 1) konstruktionsklasse 2, der medfører, at statikeren kan dokumentere og kontrollere overholdelse af krav til statiske forhold for byggeri i konstruktionsklasse 2, 2) konstruktionsklasse 3 og 4, der medfører, at statikeren kan dokumentere og kontrollere overholdelse af krav til statiske forhold for byggeri i konstruktionsklasse 2, 3 og 4, eller 3) tredjepartskontrol af statiske forhold, der medfører, at statikeren kan udføre tredjepartskontrol af dokumentation for overholdelse af krav til statiske forhold for byggeri i konstruktionsklasse 4 samt kan dokumentere og kontrollere overholdelse af krav til statiske forhold for byggeri i konstruktionsklasse 2, 3 og 4.
Stk. 3. En certificeret statiker kan skifte mellem de i stk. 2, angivne certificeringsordninger, hvis certificeringsorganet vurderer ved en bedømmelse, at der er dokumentation for, at alle krav til den ønskede certificeringsordning er opfyldt.
Certificeringsorganet kan vurdere om, bedømmelsen kan foretages alene på baggrund af dokumentation for opfyldelse af kravforskelle mellem den opnåede og den ønskede certificeringsordning.
 Stk. 4.  Certificeringsperioden for certificeringer, der er opnået i medfør af stk. 3, svarer til certificeringsperioden for den oprindelige certificering.
 Stk. 5.  En statiker kan ansøge om certificering til en certificeringsordning, som kun er gældende for et nærmere afgrænset gyldighedsområde (certificering med begrænset gyldighedsområde). Certificeringen skal kunne dække et byggearbejde i sin helhed, jf. bygningsreglementet 2018, § 17. Følgende betingelser skal endvidere være opfyldt:
 1) Ansøger opfylder krav til kvalifikationer for den ansøgte certificeringsordning.
 2) Ansøger opfylder krav til kompetencer inden for den ansøgte certificeringsordning svarende til det afgrænsede gyldighedsområde.
 3) Ansøger opfylder krav til erfaring indenfor den ansøgte certificeringsordning svarende til det afgrænsede gyldighedsområde.
 Stk. 6. Ved certificeringer med begrænset gyldighedområde skal certificeringsordningen og det tilknyttede begrænsede gyldighedsområde fremgå entydigt af det udstedte certifikat.
Stk. 7. Ophævelse af et begrænset gyldighedområde i medfør af stk. 5 kan ske, såfremt certificeringsorganet vurderer, at der er dokumentation for, at alle krav til certificeringsordningen, hvortil det begrænsede gyldighedområde er tilknyttet, er opfyldt.
Certificeringsorganet foretager vurderingen på grundlag af dokumentation, som certificeringsorganet vurderer, modsvarer det begrænsede gyldighedsområde.
 Stk. 8. Certificeringsperioden for certificeringer, der har fået ophævet sit begrænsede gyldighedområde i medfør af stk. 7, svarer til certificeringsperioden for den oprindelige certificering med begrænset gyldighedsområde.
 § 12. Ved ansøgning om certificering til konstruktionsklasse 2 skal ansøger dokumentere følgende kvalifikationer:
1) En uddannelse inden for byggetekniske forhold på et niveau svarende til mindst 180 ECTS-point, hvoraf mindst 60 ECTS-point er inden for design, analyse og projektering af bærende konstruktioner.
Uddannelsen kan omfatte nr. 2-5.
 2) Viden om bærende konstruktioners sikkerhed og anvendelighed, herunder:
 a) Konstruktiv forståelse og redegørelse for virkemåde af bygningers hovedkonstruktioner, konstruktionsafsnit og samlinger.
 b) Udpegning af kritiske forhold af betydning for sikkerheden og anvendeligheden af bærende konstruktioner.
 c) Redegørelse for terminologi, principper, hovedregler og sammenhæng i standarder for bærende konstruktioner og relevante regler for CE-mærkning af bygningsdele.
 3) Viden om udarbejdelse af statisk dokumentation, herunder:
 a) Fortolkning og vurdering af resultater af forundersøgelser samt formulering af projektgrundlag.
 b) Strukturering og udformning af dokumentation for bærende konstruktioner.
 c) Udarbejdelse af statiske beregninger, vurdering af fundne resultater og redegørelse for anvendte simuleringsmodellers brug og begrænsninger.
 4) Viden om kontrol, herunder:
 a) Planlægning, gennemførelse og dokumentation for kontrol af statisk dokumentation, jf. bygningsreglement 2018, kapitel 30, og udformning af kontrolplaner og kontrolrapporter for statisk dokumentation.
 b) Planlægning, gennemførelse og dokumentation for kontrol af udførelse af bærende konstruktioner, herunder udarbejdelse af kontrolplaner og kontrolrapporter.
 5) Viden om udformning af dokumentation for det færdige byggeri, jf. bygningsreglement 2018, kapitel 28 samt god praksis for dokumentation af bærende konstruktioner som anført i SBi-anvisning 271, Dokumentation og kontrol af bærende konstruktioner.
 6) Tre års erfaring inden for de seneste fem år med anvendelse af kvalifikationer som omfattet af nr. 1-5.
Stk. 2. Ved ansøgning om certificering til konstruktionsklasse 2 skal ansøger dokumentere kompetencer med anvendelse af bygningsreglementets bestemmelser om bærende konstruktioner, jf. bygningsreglement 2018, kapitel 15. Hvis bedømmelsen sker på baggrund af et eller flere projekter, jf. § 7, skal ansøger udvælge og indsende et eller flere projekter til certificeringsorganet.
Projekterne skal opfylde betingelserne i § 16.
 Stk. 3.  Ved ansøgning om certificering til konstruktionsklasse 2 med begrænset gyldighedsområde, jf. § 11, stk. 5, skal ansøger dokumentere kvalifikationer, der følger af stk. 1, nr. 1-5. Ansøger skal endvidere dokumentere erfaringer og kompetencer, der følger af stk. 1, nr. 6, og stk. 2, som certificeringsorganet vurderer, er relevante og tilstrækkelige i forhold til det begrænsede gyldighedsområde.
 § 13. Ved ansøgning om certificering til konstruktionsklasse 3 og 4 skal ansøger, foruden kravene, der følger af § 12, stk. 1, nr. 2-5, dokumentere følgende kvalifikationer:
 1) En uddannelse inden for byggetekniske forhold på et niveau svarende til mindst 210 ECTS-point, hvoraf mindst 90 ECTS-point er inden for design, analyse og projektering af bærende konstruktioner.
 2) Fem års erfaring inden for de seneste 10 år med anvendelse af kvalifikationer som omfattet af nr. 1, og § 12, stk. 1, nr. 2-5.
 Stk. 2.  Ved ansøgning om certificering til konstruktionsklasse 3 og 4 skal ansøger udvælge og indsende et eller flere projekter til certificeringsorganets bedømmelse af ansøgerens kompetencer, jf. § 7. Projekterne skal opfylde betingelserne i § 16.
 Stk. 3.  En person, der har modtaget anerkendelse som statiker efter anerkendelsesordningen for statikere ved Ingeniørforeningen i Danmark, er indtil 31. december 2021 undtaget fra stk. 1 og kan ansøge om certificering som statiker til konstruktionsklasse 3 og 4, såfremt ansøger efter certificeringsorganets bedømmelse, jf. § 8 kan dokumentere at have virket som projekterende eller kontrollant efter anerkendelsesordningen på et projekt, der kan henføres til konstruktionsklasse 3 eller 4.
 Stk. 4. Ved ansøgning om certificering til konstruktionsklasse 3 og 4 med begrænset gyldighedsområde, jf. § 11, stk. 5, skal ansøger dokumentere kvalifikationer, der følger af stk. 1, nr. 1, og af § 12 stk. 1, nr. 2-5. Ansøger skal endvidere dokumentere erfaringer og kompetencer, der følger af stk. 1, nr. 2, og stk. 2, som certificeringsorganet vurderer, er relevante og tilstrækkelige i forhold til det begrænsede gyldighedsområde.
 § 14. Ved ansøgning om certificering til at udføre tredjepartskontrol af statiske forhold skal ansøger dokumentere kvalifikationer, der følger af § 12, stk. 1, nr. 2-5, og § 13, stk. 1, nr. 1.
 Stk. 2.  Ved ansøgning om certificering til at udføre tredjepartskontrol af statiske forhold, skal ansøger, dokumentere ni års erfaring inden for de seneste 14 år med anvendelse af kvalifikationer, som omfattet af stk. 1.
 Stk. 3. Ved ansøgning om certificering til at udføre tredjepartskontrol af statiske forhold skal ansøger udvælge og indsende et eller flere projekter til certificeringsorganets bedømmelse af ansøgerens kompetencer, jf. § 7. Projekterne skal opfylde betingelserne i § 16.
 Stk. 4. En person, der har modtaget anerkendelse som statiker efter anerkendelsesordningen for statikere ved Ingeniørforeningen i Danmark, og som kan dokumentere fire års virke som anerkendt statiker, er indtil 31. december 2021 undtaget fra stk. 1 og 2 og kan ansøge om certificering som statiker til at udføre tredjepartskontrol, såfremt ansøger efter certificeringsorganets bedømmelse, jf. § 8, kan dokumentere at have virket som kontrollant efter anerkendelsesordningen på et projekt, der kan henføres til konstruktionsklasse 3 eller 4.
 Stk. 5.  Ved ansøgning om certificering til at udføre tredjepartskontrol med begrænset gyldighedsområde, jf. § 11, stk. 5, skal ansøger dokumentere kvalifikationer, der følger af stk. 1. Ansøger skal endvidere dokumentere erfaringer og kompetencer, der følger af stk. 2 og stk. 3, som certificeringsorganet vurderer, er relevante og tilstrækkelige i forhold til det begrænsede gyldighedsområde.
 § 15. ECTS-point opnået ved uddannelse, som anført i §§ 12 og 13, skal dokumenteres ved diplom(er) fra en akkrediteret uddannelsesinstitution, jf. dog stk. 2.
 Stk. 2.  Certificeringsorganet kan meddele personer, som har opnået kvalifikationer og kompetencer, der kan ligestilles med krav fastsat i denne bekendtgørelse, certificering som statiker.
§ 16. Projekter, som indsendes til certificeringsorganets bedømmelse, jf. § 12, stk. 2 og 3, § 13, stk. 2 og 4, og § 14, stk. 3 og 5, § 31, stk. 3 og 4, og § 32, stk. 3, skal være egnet til at bedømme ansøgerens kompetencer og være i overensstemmelse med krav til konstruktioner, jf. bygningsreglement 2018, kapitel 15, og dokumentation af disse.
For projekterne gælder generelt, at:
 1) Projekterne mindst skal være i konstruktionsklasse 2, hvis der ansøges om certificering eller recertificering til konstruktionsklasse 2.
2) Projekterne mindst skal være i konstruktionsklasse 2, hvis der ansøges om certificering eller recertificering til konstruktionsklasse 3 og 4 eller recertificering af tredjepartskontrol af statiske forhold.
Såfremt projekterne er i konstruktionsklasse 2, skal omfang og kompleksitet af den statiske dokumentation svare til projekter i mindst konstruktionsklasse 3. Dokumentationen skal endvidere suppleres med en dokumentation for konstruktionens robusthed.
 3) Projekterne mindst skal være i konstruktionsklasse 4, hvis der ansøges om certificering til tredjepartskontrol af statiske forhold.
 4) Ved certificering må projekter maksimalt være otte år gamle på ansøgningstidspunktet regnet i forhold til tidspunkt for udstedelse af byggetilladelse eller 5 år gammelt på ansøgningstidspunktet regnet i forhold til tidspunkt for udstedelse af ibrugtagningstilladelse.
 5) Ved recertificering må projekter maksimalt være fem år gamle på ansøgningstidspunktet regnet i forhold til tidspunkt for indsendelsen af sluterklæring til kommunen.
 6) Ved certificering og recertificering til konstruktionsklasse 3 og 4 samt som tredjepartskontrollant af statiske forhold skal der indgå mindst to typer konstruktionsmaterialer og to typer konstruktionsdele udover fundering.
 Stk. 2. Ansøger skal vedlægge sin ansøgning om certificering som statiker tilstrækkelige dele af den statiske dokumentation, jf. bygningsreglement 2018, kapitel 28, til, at dette kan lægges til grund for bedømmelsen.
 Stk. 3.  Certificeringsorganet kan kræve enhver del af den statiske dokumentation fremsendt.
 Stk. 4. Ansøger skal godtgøre selv at have virket på projekterne, som beskrevet i dokumentationen og inden for god faglig praksis.
 Stk. 5. For projekter, hvor der er ansøgt om byggetilladelse før den 1. januar 2018 samt for projekter, hvor der er ansøgt om byggetilladelse efter den 1. januar 2018, og hvor der er foretaget teknisk byggesagsbehandling, skal ansøger foretage en begrundet vurdering af, hvilken konstruktionsklasse byggeriet kan indplaceres i.
 Stk. 6. Ansøgningsmaterialet for projekter, hvor der er ansøgt om byggetilladelse før den 1. januar 2018, eller efter den 1. januar 2018 med teknisk byggesagsbehandling, skal mindst omfatte statisk dokumentation, som beskrevet i SBi-anvisning 223, Dokumentation af bærende konstruktioner.
 § 17. En certificeret statiker skal løbende ajourføre kvalifikationer og opretholde de kompetencer, som personen er certificeret til med henblik på at sikre, at denne i sit virke overholder de til enhver tid gældende regler for bærende konstruktioners sikkerhed og anvendelighed, jf. bygningsreglement 2018, kapitel 1, 15, 28, 30, 32 og 33.
Certificeret brandrådgiver § 18. Certificeringsorganet vurderer ved en bedømmelse, om ansøger opfylder betingelserne for certificering til den ansøgte certificeringsordning.
Stk. 2.  En brandrådgiver kan certificeres til følgende certificeringsordninger 1) brandklasse 2, der medfører, at brandrådgiveren kan dokumentere og kontrollere overholdelse af krav til brandforhold for byggeri i brandklasse 2, 2) brandklasse 3 og 4, der medfører, at brandrådgiveren kan dokumentere og kontrollere overholdelse af krav til brandforhold for byggeri i brandklasse 2, 3 og 4, eller 3) tredjepartskontrol af brandforhold, der indebærer, at brandrådgiveren kan udføre tredjepartskontrol af dokumentation for overholdelse af krav til brandforhold for byggeri i brandklasse 4 samt kan dokumentere og kontrollere overholdelse af krav til brandforhold for byggeri i brandklasse 2, 3 og 4.
Stk. 3. En certificeret brandrådgiver kan skifte mellem de i stk. 2 angivne certificeringsordninger, hvis certificeringsorganet vurderer ved en bedømmelse, at der er dokumentation for, at alle krav til den ønskede certificeringsordning er opfyldt.
Certificeringsorganet kan vurdere om, bedømmelsen kan foretages alene på baggrund af dokumentation for opfyldelse af krav forskelle mellem den opnåede og den ønskede certificeringsordning.
 Stk. 4.  Certificeringsperioden for certificeringer, der er opnået i medfør af stk. 3, svarer til certificeringsperioden for den oprindelige certificering.
 Stk. 5.  En brandrådgiver kan ansøge om certificering til en certificeringsordning kun gældende for et nærmere afgrænset gyldighedsområde (certificering med begrænset gyldighedsområde). Certificeringen skal kunne dække et byggearbejde i sin helhed, jf. bygningsreglementet 2018, § 21. Følgende betingelser skal endvidere være opfyldt:
 1) Ansøger opfylder krav til kvalifikationer for den ansøgte certificeringsordning.
 2) Ansøger opfylder krav til kompetencer inden for den ansøgte certificeringsordning svarende til det afgrænsede gyldighedsområde.
 3) Ansøger opfylder krav til erfaring inden for den ansøgte certificeringsordning svarende til det afgrænsede gyldighedsområde.
 Stk. 6.  Ved certificeringer med begrænset gyldighedsområde skal certificeringsordningen og det tilknyttede begrænsede gyldighedsområde fremgå entydigt af det udstedte certifikat.
Stk. 7.  Ophævelse af et begrænset gyldighedsområde i medfør af stk. 5 kan ske, såfremt certificeringsorganet vurderer, at der er dokumentation for, at alle krav til certificeringsordningen, hvortil det begrænsede gyldighedsområde er tilknyttet, er opfyldt.
Certificeringsorganet foretager vurderingen på grundlag af dokumentation, som certificeringsorganet vurderer, modsvarer det begrænsede gyldighedsområde.
 Stk. 8. Certificeringsperioden for certificeringer, der har fået ophævet sit begrænsede gyldighedsområde, jf. stk. 7, svarer til certificeringsperioden for den oprindelige certificering med begrænset gyldighedsområde.
 § 19. Ved ansøgning om certificering til brandklasse 2 skal ansøger dokumentere følgende kvalifikationer:
1) En uddannelse inden for byggetekniske forhold på et niveau svarende til mindst 180 ECTS-point.
Uddannelsen kan omfatte nr. 2-5.
 2) Viden om udarbejdelse af brandteknisk dokumentation, jf. bygningsreglement 2018, kapitel 29, herunder:
 a) Starterklæring og sluterklæring for brandforhold.
 b) Erklæring om, hvorvidt en bygning er indsatstaktisk traditionel.
 c) Brandstrategirapport baseret på brug af præaccepterede løsninger, som beskrevet i Bygningsreglementets vejledning til kapitel 5 - Brand.
 d) Brandplaner, pladsfordelingsplaner, belægningsplaner mv. for en bygning.
 e) Funktionsbeskrivelse.
 f) Drifts-, kontrol-, og vedligeholdelsesplan.
 3) Viden om kontrol, herunder:
 a) Planlægning, gennemførelse og dokumentation for kontrol af brandteknisk dokumentation, jf. bygningsreglement 2018, kapitel 30.
 b) Udarbejdelse af kontrolplaner, jf. bygningsreglement 2018, § 518.
 c) Udarbejdelse af kontrolrapporter, jf. bygningsreglement 2018, § 519.
 4) Viden om brandtekniske egenskaber for byggevarers reaktion på brand og brandmodstandsevne, herunder:
 a) Klassifikation af brandmodstandsevne og reaktion på brand og ønsket funktion, der ligger til grund for klassifikationen.
 b) Ydeevne som deklareret vedrørende brandmæssige egenskaber i forbindelse med CE-mærkning af produkter.
 5) Viden om de brandtekniske installationer, der er omfattet af bygningsreglementet, herunder:
 a) Hvilken funktion den enkelte brandtekniske installation har i relation til brandsikringen, og hvordan installationen virker.
 b) Den enkelte brandtekniske installation i forhold til udformning og brandsikring af bygningen i øvrigt.
 c) Grundlag for projektering af den enkelte brandtekniske installation.
 d) Hvilke funktionsafprøvninger, der kan foretages af den enkelte brandtekniske installation.
 e) Systemintegration og systemintegrationstest.
 6) To års erfaring inden for de seneste fem år med design og projektering af brandforhold i byggearbejder eller tilsvarende erfaring.
Stk. 2.  Ved ansøgning om certificering til brandklasse 2 skal ansøger dokumentere kompetencer med anvendelse af bygningsreglementets bestemmelser om brandforhold, jf. bygningsreglement 2018, kapitel 5. Hvis bedømmelsen sker på baggrund af et eller flere projekter, jf. 7, skal ansøger udvælge og indsende et eller flere projekter til certificeringsorganet.
Projekterne skal opfylde betingelserne i § 23.
 Stk. 3.  Ved ansøgning om certificering til brandklasse 2 med begrænset gyldighedsområde, jf. § 18, stk. 5, skal ansøger dokumentere kvalifikationer, der følger af stk. 1, nr. 1-5. Ansøger skal endvidere dokumentere erfaringer og kompetencer, der følger af stk. 1, nr. 6, og stk. 2, som certificeringsorganet vurderer, er relevante og tilstrækkelige i forhold til det begrænsede gyldighedsområde.
 § 20. Ved ansøgning om certificering til brandklasse 3 og 4 skal ansøger, foruden kravene, der følger af § 19, stk. 1, nr. 2-5, dokumentere følgende kvalifikationer:
1) En uddannelse inden for byggetekniske forhold på et niveau svarende til mindst 210 ECTS-point, hvoraf mindst 60 ECTS-point relaterer sig til brandsikring af byggearbejder og brandteknisk dimensionering.
Uddannelsen skal omfatte nr. 2-9.
 2) Viden om anvendelse af brandteknisk dimensionering.
 3) Viden om identifikation af risikomomenter relateret til personsikkerhed.
 4) Viden om branddynamik.
 5) Viden om brandkemi.
 6) Viden om evakuering af personer i tilfælde af brand.
 7) Viden om beregning af brand- og røgspredning.
 8) Viden om beregning af evakuering.
 9) Viden om svigtanalyser.
 10) Tre års erfaring inden for de seneste seks år med anvendelse af kvalifikationer, som omfattet af nr. 1-9 og § 19, stk. 1, nr. 2-5.
 Stk. 2.  Ved ansøgning om certificering til brandklasse 3 og 4 skal ansøger udvælge og indsende et eller flere projekter til certificeringsorganets bedømmelse af ansøgers kompetencer, jf. § 7. Projekterne skal opfylde betingelserne i § 23.
 Stk. 3. Ved ansøgning om certificering til brandklasse 3 og 4 med begrænset gyldighedsområde, jf. § 18, stk. 5, skal ansøger dokumentere kvalifikationer, der følger af stk. 1, nr. 1-9, og af § 19, stk. 1, nr. 2-5. Ansøger skal endvidere dokumentere erfaringer og kompetencer, der følger af stk. 1, nr. 10, og stk. 2, som certificeringsorganet vurderer, er relevante og tilstrækkelige i forhold til det begrænsede gyldighedsområde.
 § 21. Ved ansøgning om certificering til at udføre tredjepartskontrol af brandforhold skal ansøger dokumentere kvalifikationer, der følger af § 19, stk. 1, nr. 2-5, og § 20, stk. 1, nr. 1-9.
 Stk. 2.  Ved ansøgning om certificering til at udføre tredjepartskontrol af brandforhold skal ansøger dokumentere syv års erfaring inden for de seneste 12 år med anvendelse af kvalifikationer, som omfattet af stk. 1.
 Stk. 3. Ved ansøgning om certificering til at udføre tredjepartskontrol af brandforhold skal ansøger, udvælge og indsende et eller flere projekter til certificeringsorganets bedømmelse af ansøgers kompetencer, jf. § 7. Projekterne skal opfylde betingelserne i § 23.
 Stk. 4.  Ved ansøgning om certificering til at udføre tredjepartskontrol med begrænset gyldighedsområde, jf. § 18, stk. 5, skal ansøger dokumentere kvalifikationer, der følger af stk. 1. Ansøger skal endvidere dokumentere kompetencer og erfaringer, der følger af stk. 3 og stk. 2, som certificeringsorganet vurderer, er relevante og tilstrækkelige i forhold til det begrænsede gyldighedsområde.
 § 22. ECTS-point opnået ved uddannelse, som anført i §§ 19 og 20, skal dokumenteres ved diplom(er) fra en akkrediteret uddannelsesinstitution, jf. dog stk. 2.
 Stk. 2. Certificeringsorganet kan meddele personer, som har opnået kvalifikationer og kompetencer, der kan ligestilles med krav fastsat i denne bekendtgørelse, certificering som brandrådgiver.
§ 23. Projekter, som indsendes til certificeringsorganets bedømmelse, jf. § 19, stk. 2 og 3, § 20, stk. 2 og 3, § 21, stk. 3 og 4, § 34, stk. 3 og 4, og § 35, stk. 3, skal være egnet til at bedømme ansøgerens kompetencer og være i overensstemmelse med krav til brandforhold, jf. bygningsreglement 2018, kapitel 5, og dokumentation af disse.
For projekterne gælder generelt, at:
 1) Projekterne mindst skal være i brandklasse 2 og risikoklasse 3, hvis der ansøges om certificering til brandklasse 2 og mindst i brandklasse 2, hvis der søges om recertificering til brandklasse 2.
 2) Projekterne mindst skal være i brandklasse 3 og risikoklasse 3, hvis der ansøges om certificering til brandklasse 3 og 4 og mindst i brandklasse 3, hvis der søges om recertificering til brandklasse 3 og 4.
 3) Projekterne mindst skal være i brandklasse 4 og risikoklasse 3, hvis der ansøges om certificering til tredjepartskontrol af brandforhold og mindst i brandklasse 4, hvis der ansøges om recertificering til tredjepartskontrol af brandforhold.
 4) Ved certificering må projekter maksimalt være otte år gamle på ansøgningstidspunktet målt i forhold til tidspunktet for udstedelse af byggetilladelse eller fem år gammelt på ansøgningstidspunktet regnet i forhold til tidspunkt for udstedelse af ibrugstagningstilladelse.
 5) Ved recertificering må projekter maksimalt være fem år gamle på ansøgningstidspunktet regnet i forhold til tidspunkt for indsendelsen af sluterklæring til kommunen.
 6) Ansøgeren skal have forholdt sig til brug af forskellige typer brandtekniske installationer.
7) Brandstrategien for projekter i brandklasse 3 og 4 skal omfatte brug af fravigelser fra præ-accepterede løsninger.
Ved certificering skal brandstrategien indeholde en brandteknisk dimensionering omfattende:
 a) Opstilling af acceptkriterier relateret til relevante brandkrav.
 b) Opstilling af relevante brand- og evakueringsscenarier.
 c) Modellering af scenarierne.
 d) Evaluering af modellering i forhold til scenarier og acceptkriterier.
 e) Gennemførelse af følsomhedsanalyser.
 Stk.  2. Ansøger skal vedlægge sin ansøgning om certificering som brandrådgiver tilstrækkelige dele af den brandtekniske dokumentation, jf. bygningsreglement 2018, kapitel 29 til, at dette kan lægges til grund for bedømmelsen.
 Stk. 3.  Certificeringsorganet kan kræve enhver del af den brandtekniske dokumentation fremsendt.
 Stk. 4. Ansøger skal godtgøre selv at have virket på projekterne, som beskrevet i dokumentationen og inden for god faglig praksis.
 Stk. 5. For projekter, hvor der er ansøgt om byggetilladelse før den 1. januar 2018, og for projekter, hvor der er ansøgt om byggetilladelse efter den 1. januar 2018, og hvor der er foretaget teknisk byggesagsbehandling, skal ansøger foretage en begrundet vurdering af, hvilken brandklasse byggeriet kan indplaceres i.
 Stk. 6. Ved certificering og recertificering til brandklasse 3 og 4 samt til tredjepartskontrollant af brandforhold skal ansøgningsmaterialet for projekter, der er opført i medfør af stk. 5, omfatte:
 1) En brandstrategirapport.
 2) Brandtekniske beregninger eller simuleringer.
 3) Brandplaner og for projekter, hvor det er relevant tillige, pladsfordelingsplaner, belægningsplaner og lignende.
 4) Beskrivelser, der viser de enkelte bygningsdeles brandtekniske egenskaber, brandtekniske installationer, flugtveje og redningsforhold.
 5) Redegørelse for drift-, kontrol- og vedligeholdelse for brandsikringen i bygningen.
 6) En beskrivelse af bygningen og tegninger heraf, hvor dette ikke fremgår af det øvrige fremsendte materiale.
 § 24. En certificeret brandrådgiver skal løbende ajourføre kvalifikationer og opretholde de kompetencer, som personen er certificeret til, med henblik på at sikre, at denne i sit virke overholder de til enhver tid gældende regler om brandforhold, jf. bygningsreglement 2018, kapitel 1, 5, 29, 30, 32 og 34.
Certificering af personer med udenlandske erhvervsmæssige kvalifikationer og kompetencer § 25. Denne bekendtgørelses regler supplerer reglerne i lov om anerkendelse af visse uddannelses- og erhvervsmæssige kvalifikationer.
 § 26. Personer, som har opnået erhvervsmæssige kvalifikationer i et medlemsland, jf. § 2, nr. 2, i lov om anerkendelse af visse uddannelses- og erhvervsmæssige kvalifikationer, og som ønsker at opnå certificering som statiker eller brandrådgiver efter denne bekendtgørelse, skal indgive en skriftlig ansøgning til certificeringsorganet, jf. § 5.
 Stk. 2. Såfremt der er væsentlig forskel mellem ansøgerens kvalifikationer og kompetencer og det, der kræves i Danmark i henhold til denne bekendtgørelse, skal certificeringsorganet give ansøgeren mulighed for at påvise, at vedkommende har erhvervet de manglende kvalifikationer og kompetencer.
 Stk. 3. Bestemmelser om kontrol og opretholdelse af certificering, jf. §§ 28-37, gælder tilsvarende for personer, som har opnået erhvervsmæssige kvalifikationer i udlandet, og som er certificeret som statiker eller brandrådgiver efter denne bekendtgørelse.
 § 27. Personer, hvis erhvervsmæssige kvalifikationer er erhvervet i et medlemsland, jf. § 2, nr. 2, i lov om anerkendelse af visse uddannelses- og erhvervsmæssige kvalifikationer, og som ønsker at opnå certificering til midlertidigt eller lejlighedsvist at virke som statiker eller brandrådgiver efter denne bekendtgørelse, skal indgive en skriftlig ansøgning til certificeringsorganet, jf. § 5.
Stk. 2.  Inden en person fra et andet medlemsland kan virke midlertidigt eller lejlighedsvist som certificeret statiker eller brandrådgiver efter denne bekendtgørelse, skal der ske anmeldelse til certificeringsorganet.
Ansøgeren skal forny anmeldelsen hver 12. måned.
 Stk. 3. Såfremt der er væsentlig forskel mellem ansøgerens kvalifikationer og kompetencer og det, der kræves i Danmark i henhold til denne bekendtgørelse, skal certificeringsorganet give ansøgeren mulighed for at påvise, at vedkommende har erhvervet de manglende kvalifikationer og kompetencer.
 Stk. 4.  Certificeringsorganet fastsætter procedurer for kontrol med personer, som virker midlertidigt eller lejlighedsvist som certificeret statiker eller brandrådgiver i overensstemmelse med bestemmelserne i §§ 28-37 med henblik på at sikre, at betingelserne for at virke som certificeret statiker eller brandrådgiver fortsat er opfyldt.
Kontrol og opretholdelse af certificering § 28. For at opretholde sin certificering skal en statiker eller brandrådgiver til enhver tid opfylde kravene til den certificeringsordning med et eventuelt begrænset gyldighedsområde, som personen er certificeret til.
§ 29. En certificeret statiker eller brandrådgiver skal hver 12. måned indsende en oversigt til certificeringsorganet over projekter, som vedkommende har virket i som certificeret statiker eller brandrådgiver, og hvortil der er meddelt byggetilladelse.
Af oversigten skal for hvert projekt indgå følgende oplysninger:
 1) Hvilket virke den certificerede statiker eller brandrådgiver har haft.
 2) I hvilken klasse projektet er indplaceret.
 3) Hvilken kommune, der har udstedt byggetilladelse til projektet.
 4) Byggesagen, som gør, at denne kan identificeres entydigt.
 5) Dato for udstedt byggetilladelse.
 6) Dato for sluterklæring, såfremt en sådan er indsendt til kommunen.
 Stk. 2. Frist for indsendelse af information til certificeringsorganet, jf. stk. 1, regnes fra datoen for udstedelse af certifikatet.
 § 30. Certificeringsorganet kan løbende påse, om betingelserne for opretholdelse af certificering er til stede, hvis der er forhold, der giver anledning hertil.
Stk. 2. En certificeret statiker eller brandrådgiver har på certificeringsorganets anmodning pligt til at indsende dokumentation for, at betingelserne for certificering er opfyldt.
Certificeringsorganets anmodning skal være skriftlig.
 Stk. 3. Dokumentation for, at den certificerede statiker eller brandrådgiver opfylder betingelserne for certificering, skal på certificeringsorganets anmodning, jf. stk. 2, indsendes inden for en frist på fire uger.
Stk. 4. Ved mistanke om en certificeret statikers eller brandrådgivers manglende opfyldelse af betingelserne for certificering, kan begrundet meddelelse ske til certificeringsorganet.
Certificeringsorganet vurderer, om meddelelsen giver anledning til kontrol af den certificerede.
 Stk. 5. Såfremt certificeringsorganet bliver opmærksom på fejl eller mangler i et projekt, der medfører risiko for personers sikkerhed, skal certificeringsorganet uden ugrundet ophold orientere kommunalbestyrelsen i den stedlige kommune herom.
§ 31. Statikere, der er certificeret til konstruktionsklasse 2-4, skal hvert femte år recertificeres.
Certificeringsorganet udtager et eller flere projekter, hvortil der foreligger en sluterklæring for de statiske forhold inden for de seneste 5 år, til kontrol af den certificerede statikers nye kvalifikationer og kompetencer på grundlag af den oversigt, den certificerede statiker indsender årligt til certificeringsorganet, jf. § 29, stk. 1. Projekterne, der anvendes som grundlag for bedømmelsen, skal opfylde betingelserne i § 16. Den certificerede statiker fremsender ansøgning indeholdende dokumentation for de udtagne projekter til certificeringsorganet eller meddeler certificeringsorganet, at der ikke ønskes recertificering.
 Stk. 2. Recertificeringen skal være afsluttet inden udløb af den indeværende certificeringsperiode.
 Stk. 3.  Ved recertificering af statikere certificeret til konstruktionsklasse 2 vurderer certificeringsorganet, om betingelserne for certificering, jf. § 12, stadig er til stede, ved en bedømmelse af den certificerede statikers nye kvalifikationer og kompetencer ved projektgranskning, jf. § 7.
 Stk. 4.  Ved recertificering af statikere certificeret til konstruktionsklasse 3 og 4 vurderer certificeringsorganet, om betingelserne for certificering, jf. § 13, stadig er til stede, ved en bedømmelse af den certificerede statikers nye kvalifikationer og kompetencer ved projektgranskning, jf. § 7.
§ 32. Statikere, der er certificeret til at udføre tredjepartskontrol, skal hvert femte år recertificeres.
Certificeringsorganet udtager et eller flere projekter, hvortil der foreligger en sluterklæring for de statiske forhold inden for de seneste 5 år, til kontrol af den certificerede statikers nye kvalifikationer og kompetencer på grundlag af den oversigt, den certificerede statiker indsender årligt til certificeringsorganet, jf. § 29, stk. 1. Projekterne, der anvendes som grundlag for bedømmelsen, skal opfylde betingelserne i § 16. Den certificerede statiker fremsender ansøgning indeholdende dokumentation for de udtagne projekter til certificeringsorganet eller meddeler certificeringsorganet, at der ikke ønskes recertificering.
 Stk. 2. Recertificeringen skal være afsluttet inden udløb af den indeværende certificeringsperiode.
 Stk. 3. Ved recertificering af statikere certificeret til at udføre tredjepartskontrol vurderer certificeringsorganet, om betingelserne for certificering, jf. § 14, fortsat er til stede, ved en bedømmelse af den certificerede statikers nye kvalifikationer og kompetencer ved projektgranskning, jf. § 7.
 § 33. For statikere, der er certificeret til konstruktionsklasse 2-4, samt statikere, der er certificeret til at udføre tredjepartskontrol, udtager certificeringsorganet årligt om muligt minimum et projekt til kontrol af den certificerede statikers virke, hvortil der foreligger en sluterklæring for de statiske forhold, baseret på den oversigt, som certificeringsorganet årligt modtager fra den certificerede statiker, jf. § 29, stk. 1. Den certificerede statiker fremsender dokumentation for de udtagne projekter til certificeringsorganet.
 Stk. 2.  Der udtages ikke dokumentation til årlig kontrol af den certificerede statikers virke, jf. stk. 1, i det år, hvor den certificerede statiker recertificeres, jf. §§ 31 og 32.
 Stk. 3. Interval for kontrol med den certificerede statikers virke regnes fra datoen for senest påbegyndte kontrol, jf. stk. 1.
 Stk. 4. Ved den årlige kontrol foretager certificeringsorganet en bedømmelse af den certificerede statikers virke ved en projektgranskning, jf. § 8, og sender et begrundet resultatet af bedømmelsen til den kontrollerede certificerede statiker, som certificeringsorganet vurderer relevante på baggrund af den gennemførte kontrol.
§ 34. Brandrådgivere, der er certificeret til brandklasse 2-4, skal hvert femte år recertificeres.
Certificeringsorganet udtager et eller flere projekter, hvortil der foreligger en sluterklæring for brandforhold inden for de seneste 5 år, til kontrol af den certificerede brandrådgivers nye kvalifikationer og kompetencer på grundlag af den oversigt, den certificerede brandrådgiver indsender årligt til certificeringsorganet, jf. § 29, stk. 1. Projekterne, der anvendes som grundlag for bedømmelsen, skal opfylde betingelserne i § 23. Den certificerede brandrådgiver fremsender ansøgning indeholdende dokumentation for de udtagne projekter til certificeringsorganet eller meddeler certificeringsorganet, at der ikke ønskes recertificering.
 Stk. 2.  Recertificeringen skal være afsluttet inden udløb af den indeværende certificeringsperiode.
 Stk. 3. Ved recertificering af brandrådgivere certificeret til brandklasse 2 vurderer certificeringsorganet, om betingelserne for certificering, jf. § 19, stadig er til stede ved en bedømmelse af den certificerede brandrådgivers nye kvalifikationer og kompetencer ved projektgranskning, jf. § 7.
 Stk. 4. Ved recertificering af brandrådgivere certificeret til brandklasse 3 og 4 vurderer certificeringsorganet, om betingelserne for certificering, jf. § 20, fortsat er til stede ved en bedømmelse af den certificerede brandrådgivers nye kvalifikationer og kompetencer ved projektgranskning, jf. § 7.
§ 35. Brandrådgivere, der er certificeret til at udføre tredjepartskontrol, skal hvert femte år recertificeres.
Certificeringsorganet udtager hvert femte år et eller flere projekter, hvortil der foreligger en sluterklæring for brandforhold inden for de seneste 5 år, til kontrol af den certificerede brandrådgivers nye kvalifikationer og kompetencer på grundlag af den oversigt, den certificerede brandrådgiver indsender årligt til certificeringsorganet, jf. § 29, stk. 1. Projekterne, der anvendes som grundlag for bedømmelsen, skal opfylde betingelserne i § 23. Den certificerede brandrådgiver fremsender ansøgning indeholdende dokumentation for de udtagne projekter til certificeringsorganet eller meddeler certificeringsorganet, at der ikke ønskes recertificering.
 Stk. 2. Recertificeringen skal være afsluttet inden udløb af den indeværende certificeringsperiode.
 Stk. 3. Ved recertificering af brandrådgivere certificeret til at udføre tredjepartskontrol vurderer certificeringsorganet, om betingelserne for certificering, jf. § 21, fortsat er til stede, ved en bedømmelse af den certificerede brandrådgivers nye kvalifikationer og kompetencer ved projektgranskning, jf. § 7.
 § 36. For brandrådgivere, der er certificeret til brandklasse 2-4, samt brandrådgivere, der er certificeret til at udføre tredjepartskontrol, udtager certificeringsorganet årligt om muligt minimum et projekt til kontrol af den certificerede brandrådgivers virke, hvortil der foreligger en sluterklæring for brandforhold, baseret på den oversigt, som certificeringsorganet årligt modtager fra den certificerede brandrådgiver, jf. § 29, stk. 1. Den certificerede brandrådgiver fremsender dokumentation for de udtagne projekter til certificeringsorganet.
 Stk. 2. Der udtages ikke dokumentation til årlig kontrol af den certificerede brandrådgivers virke, jf. stk. 1, i det år, hvor den certificerede brandrådgiver recertificeres, jf. §§ 34 og 35.
 Stk. 3. Interval for kontrol med den certificerede brandrådgiver virke regnes fra datoen for seneste påbegyndte kontrol, jf. stk. 1.
Stk. 4. Ved den årlige kontrol foretager certificeringsorganet en bedømmelse af den certificerede brandrådgivers virke ved en projektgranskning, jf. § 8, og sender et begrundet resultatet af bedømmelsen til den kontrollerede certificerede brandrådgiver.
Bedømmelsen skal tillige omfatte indsatsområder for den kontrollerede certificerede brandrådgiver, som certificeringsorganet vurderer relevante på baggrund af den gennemførte kontrol.
 § 37. Den certificerede statiker eller brandrådgiver har pligt til at udlevere al relevant dokumentation til certificeringsorganet ved udtagelse af et eller flere projekter til recertificering eller kontrol.
Fratagelse af certificering § 38. En person, der er certificeret efter reglerne i denne bekendtgørelse, kan fratages sin certificering, hvis betingelserne for certificering ikke længere er til stede.
 Stk. 2.  Certificeringsorganet kan fratage en certificeret statiker eller brandrådgiver dennes certificering, hvis:
 1) Den certificerede statiker eller brandrådgiver ikke inden for en af certificeringsorganet fastsat frist kan dokumentere, at betingelserne for certificering er opfyldt.
 2) Certificeringsorganet på baggrund af den udførte kontrol finder, at den certificerede statiker eller brandrådgiver ikke lever op til betingelserne for certificering.
 3) Certificeringsorganet vurderer, at den certificerede statiker eller brandrådgiver ikke virker i overensstemmelse med krav til certificeret statiker og brandrådgivers virke, jf. bygningsreglement 2018, kapitel 32-34.
 4) Hvis certificeringsorganet vurderer, at den certificerede statiker eller brandrådgiver på anden vis ikke opfylder betingelserne i denne bekendtgørelse.
Stk. 3.  Certificeringsorganet kan beslutte, at en certificeret statiker eller brandrådgiver ikke fratages sin certificering, hvis manglende opfyldelse af betingelserne for certificering, herunder manglende opfyldelse af krav om certificeringsorganets kontrol med den certificeredes virke, skyldes personlige forhold, som ikke kan lægges den certificerede statiker eller brandrådgiver til last.
Certificeringsorganet kan fastsætte en ny frist for den certificerede statikers eller brandrådgivers dokumentation for opfyldelse af betingelserne for certificering.
Stk. 4. Såfremt en person, der er certificeret efter reglerne i denne bekendtgørelse, fratages sin certificering, skal certificeringsorganet orientere kommunalbestyrelsen i de kommuner, hvor den certificerede har virket som certificeret statiker eller brandrådgiver.
Orienteringen baseres på den seneste oversigt over projekter, som certificeringsorganet har modtaget fra den certificerede statiker eller brandrådgiver, jf. § 29, stk. 1.
§ 39. En certificeret statiker eller brandrådgiver har pligt til, uden ugrundet ophold, at meddele certificeringsorganet, hvis 1) den certificerede statiker eller brandrådgiver ikke længere opfylder betingelserne for certificering efter denne bekendtgørelse eller 2) den certificerede statiker eller brandrådgiver ønsker at opgive sin certificering efter denne bekendtgørelse.
Betaling og klage § 40. Certificeringsorganet kan opkræve betaling for certificering af personer og kontrol med personer, der er certificeret efter denne bekendtgørelse.
 § 41. Certificeringsorganets afgørelser efter denne bekendtgørelse kan ikke påklages til en administrativ myndighed.
Straf § 42. Med bøde straffes den, der 1) som certificeret virker uden for sin certificering eller 2) som certificeret eller som ansøger om at blive certificeret afgiver urigtige oplysninger til certificeringsorganet, som er af betydning for certificeringsorganets vurdering af, om statikeren eller brandrådgiveren kan opnå og opretholde sin certificering.
Ikrafttrædelse og overgangsperiode § 43. Bekendtgørelsen træder i kraft den 1. juli 2021.
 Stk. 2. Bekendtgørelse nr. 776 af 2. juni 2020 om certificeringsordninger for dokumentation af tekniske forhold i bygningsreglementet ophæves.
 § 44. Bekendtgørelsen finder ikke anvendelse på ansøgning om certificering, der er modtaget før 1. juli 2021. For sådanne ansøgninger finder de hidtil gældende regler anvendelse.
 Stk. 2. For brandrådgivere og statikere, der er certificeret i henhold til bekendtgørelse nr. 1616 af 13. december 2017 om certificeringsordning for dokumentation af tekniske forhold i bygningsreglementet, bekendtgørelse nr. 674 af 1. juli 2019 eller nr. 776 af 2. juni 2020 om certificeringsordninger for dokumentation af tekniske forhold i bygningsreglementet, kan certificeringen opretholdes under forudsætning af, at betingelserne for opretholdelse af certificering, jf. §§ 24, 28 og 36, for certificerede brandrådgivere og §§ 17, 28 og 33 for certificerede statikere, overholdes i certificeringsperioden.
Stk. 3. Brandrådgivere og statikere omfattet af stk. 2 recertificeres hvert femte år regnet fra datoen for udstedelse af certifikatet.
Certifikater, der er udstedt i medfør af bekendtgørelse nr. 1616 af 13. december 2017 med en løbetid på 2 eller 4 år, kan administrativt forlænges til en samlet gyldighedsperiode på 5 år.
Bolig- og Planstyrelsen, den 17. juni 2021 Sigmund Lubanski / Lise Aaen Kobberholm 1) Bekendtgørelsen gennemfører dele af Europa-Parlamentets og Rådets direktiv 2005/36/EF af 7. september 2005 om anerkendelse af erhvervsmæssige kvalifikationer, EU-tidende 2005, nr.
L 255, side 22, som ændret ved Kommissionens forordning (EU) nr. 623/2012 af 11. juli 2012, EU-tidende 2012 nr.
L 180, side 9 og Europa-Parlamentets og Rådets direktiv 2013/55/EU af 20. november 2013 om ændring af direktiv 2005/36/EF om anerkendelse af erhvervsmæssige kvalifikationer og forordning (EU) nr. 1024/2012 om det administrative samarbejde ved hjælp af informationssystemet for det indre marked ( »IMI-forordningen«), EU-Tidende 2013, nr.
L 354, s. 132. Bekendtgørelse nr. 1616 af 13. december 2017 om certificeringsordning for dokumentation af tekniske forhold i bygningsreglementet er notificeret i overensstemmelse med Europa-Parlamentets og Rådets direktiv 2015/1535/EU om en informationsprocedure med hensyn til tekniske forskrifter samt forskrifter for informationssamfundets tjenester (kodifikation).
