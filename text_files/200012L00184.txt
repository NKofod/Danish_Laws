Fremsat den 15. marts 2001 af  

 skatteministeren (Frode Sørensen) Forslag til Lov om ændring af forskellige  

 skattelove (Lempelse af frister og mulighed for indbetaling til  

 selskabet ved negativ anskaffelsessum eller  

 indskudskonto) § 1 I lov om fusion, spaltning og tilførsel af aktiver m.v.  

 (Fusionsskatteloven), jf. lovbekendtgørelse nr. 954 af 5. november  

 1996, som ændret senest ved § 1 i lov nr. 1030 af 22. november  

 2000, foretages følgende ændring:
 1. § 6, stk. 6, affattes således:
 »Stk. 6. Skatteministeren kan se bort fra overskridelse af fristen  

 på en måned i stk. 4 og 5.«.
§ 2 I lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 299 af 27. april 2000, som ændret  

 senest ved § 6 i lov nr. 1294 af 20. december 2000, foretages  

 følgende ændringer:
 1. I § 4, stk. 4, 3. pkt., indsættes efter  

 »Erhvervs- og Selskabsstyrelsen«: », jf. dog stk. 6«.
 2. I § 4, stk. 5, 3. pkt., indsættes efter  

 »Erhvervs- og Selskabsstyrelsen«: », jf. dog stk. 6«.
 3. I § 4 indsættes efter stk. 5:
 »Stk. 6. Skatteministeren kan se bort fra overskridelse af  

 fristen på en måned i stk. 4 og 5.«.
 4. I § 8 A, stk. 2, sidste pkt., ændres »6  

 måneder efter datoen, fra hvilken fusionen tillægges virkning«  

 til: »1 måned efter den dag, hvor fusionen er vedtaget i alle de  

 deltagende selskaber m.v.«, og efter »samt dokumentation for, at fusionen er  

 vedtaget i de deltagende selskaber m.v.« indsættes: », jf. dog  

 stk. 3. «.
 5. I § 8 A indsættes efter stk. 2:
 »Stk. 3. Skatteministeren kan se bort fra overskridelse af  

 fristen på en måned i stk. 2.«.
§ 3 I lov om skattefri virksomhedsomdannelse, jf. lovbekendtgørelse nr.  

 768 af 12. oktober 1999, som ændret ved § 4 i lov nr. 874 af 3.  

 december 1999 og § 17 i lov nr. 958 af 20. december 1999, foretages  

 følgende ændringer:
 1. § 2, stk. 1, nr. 5 og 6, affattes  

 således:
»5)	Aktiernes eller anparternes anskaffelsessum opgjort efter § 4,  

 stk. 2 og 3, er ikke negativ, jf. dog 2. pkt. og stk. 4, og en  

 eventuel negativ indskudskonto er udlignet inden omdannelsen efter  

 virksomhedsskattelovens § 16, stk. 2, og § 16 a, stk. 4,  

 jf. dog stk. 4. Har ejeren anvendt virksomhedsordningen i året  

 forud for omdannelsen, kan lovens regler anvendes på trods af en  

 negativ anskaffelsessum.
Driver ejeren flere virksomheder og anvendes  

 virksomhedsordningen, er det dog en betingelse for at kunne anvende lovens  

 regler på trods af en negativ anskaffelsessum, at ejeren samlet  

 omdanner virksomhederne.
 6)	Omdannelsen finder sted senest 6 måneder efter den dato, der  

 er anført i § 3, og ejeren indsender senest 1 måned efter  

 omdannelsen genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse hermed, den i § 2, stk. 3, nævnte  

 opgørelse, en opgørelse over anskaffelsessummen for aktierne  

 eller anparterne opgjort efter § 4, stk. 2 og 3, samt dokumentation  

 for, at selskabet er anmeldt til registrering i Erhvervs- og  

 Selskabsstyrelsen, eller at overdragelsen til et allerede eksisterende  

 selskab omfattet af § 1, stk. 2, har fundet sted, jf. dog  

 stk. 5.«.
 2. I § 2 indsættes efter stk. 3:
»Stk. 4. Skatteministeren kan tillade, at lovens regler kan  

 anvendes, selvom betingelserne i stk. 1, nr. 5, ikke er opfyldt.  

 Såfremt en sådan tilladelse gives, skal ejeren udligne den  

 negative anskaffelsessum eller et negativt indestående på  

 indskudskontoen ved betaling til selskabet senest 1 måned efter  

 meddelelsen om, at tilladelse er givet.
Udligningen sker uden  

 skattemæssige konsekvenser for ejeren og selskabet.
 Stk. 5. Skatteministeren kan se bort fra overskridelse af  

 fristen på en måned i stk. 1, nr. 6.«.
 3. I § 4, stk. 5, indsættes som sidste  

 pkt.:
 »Udligningen sker uden skattemæssige konsekvenser  

 for ejeren og selskabet.«.
§ 4 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 764 af 4. oktober  

 1999, som senest ændret ved § 2 i lov nr. 1279 af 20. december  

 2000, § 1 i lov nr. 1281 af 20. december 2000 og § 6 i lov nr. 1283  

 af 20. december 2000, foretages følgende ændring:
 1. I § 16, stk. 2, 1. pkt., og § 16 a,  

 stk. 4, 1. pkt., indsættes efter »nul eller positivt«: », jf.  

 dog § 2, stk. 4, i lov om skattefri virksomhedsomdannelse».
§ 5 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. § 1 har virkning for fusion, spaltning og  

 tilførsel af aktiver, der foretages med fusionsdato, spaltningsdato  

 eller tilførselsdato den 1. januar 2001 eller senere.
 Stk. 3. § 2, nr. 1-3, har virkning for  

 selskabsstiftelser, der finder sted den 1. januar 2001 eller senere.
 Stk. 4. § 2, nr. 4 og 5, har virkning for fusioner, der  

 foretages med fusionsdato den 1. januar 2001 eller senere.
 Stk. 5. § 3 og § 4 har virkning for omdannelser, der  

 finder sted den 1. juli 1999 eller senere, jf. dog stk. 6.
 Stk. 6. For omdannelser, der finder sted i perioden 1. juli  

 1999 til 31. maj 2001, anses betingelsen i virksomhedsomdannelseslovens  

 § 2, stk. 1, nr. 6, om indsendelse af dokumenter inden 1  

 måned efter omdannelsen for opfyldt, hvis de pågældende  

 dokumenter er indsendt til ejerens skatteansættende myndighed senest  

 den 1. juli 2001.
Bemærkninger til lovforslaget Almindelige bemærkninger Lovforslaget indeholder dels lempelse af fristerne i  

 selskabsskatteloven og lov om skattefri virksomhedsomdannelse om indsendelse  

 af visse nærmere opregnede dokumenter inden en måned, dels  

 lempelse af betingelsen i lov om skattefri virksomhedsomdannelse om, at  

 aktiernes anskaffelsessum ikke må være negativ, og at en eventuel  

 negativ indskudskonto skal være udlignet inden omdannelsen.
I 1999 blev der i selskabsskatteloven indsat bestemmelser,  

 der tillader skattepligtige overdragelser med skattemæssigt  

 tilbagevirkende kraft, jf. lov nr. 285 af 12. maj 1999. Herved forstås  

 blandt andet adgangen til at foretage skattepligtig overdragelse af en  

 personligt ejet virksomhed til et nystiftet selskab samt overdragelse af et  

 selskabs virksomhed til et nystiftet datterselskab med skattemæssigt  

 tilbagevirkende kraft.
Det blev i den forbindelse stillet som en betingelse,  

 at ejeren eller selskabet senest en måned efter overdragelsen indsender  

 visse nærmere opregnede dokumenter til den skatteansættende  

 myndighed.
En tilsvarende regel blev indsat i virksomhedsomdannelsesloven.  

 Hensigten med fristerne er dels at begrænse den periode, hvori der  

 skattemæssigt kan spekuleres i, om indtægter og udgifter skal  

 henføres til den oprindelige ejer af virksomheden, eller  

 henføres til et nyt selskab, dels at give de skatteansættende  

 myndigheder mulighed for at vurdere overdragelsen hurtigst muligt.
Det har nu vist sig, at flere ejere og rådgivere i  

 forbindelse med anvendelsen af reglerne om skattefri virksomhedsomdannelse  

 ikke har fået indsendt dokumenterne til tiden.
Efter de gældende  

 regler medfører dette, at overdragelsen af virksomheden bliver  

 skattepligtig for ejeren.
Dette står ikke mål med formålet  

 med fristen på en måned.
Det foreslås derfor, at der  

 indføres en dispensationsadgang fra fristen.
Tilsvarende  

 foreslås for fristerne i selskabsskatteloven.
Herudover foreslås det, at fristen på en  

 måned i lov om skattefri virksomhedsomdannelse anses for overholdt for  

 omdannelser, der finder sted i perioden 1. juli 1999 til 31. maj 2001. Men  

 kun hvis ejeren senest den 1. juli 2001 indsender dokumenterne til den  

 skatteansættende myndighed.
Det sikrer, at ingen ejere kommer i  

 økonomiske vanskeligheder som følge af, at de ikke har  

 været opmærksomme på, at fristen for indsendelse af  

 dokumenter er blevet ændret.
Ved lov nr. 252 af 28. april 1999 blev der i lov om  

 skattefri virksomhedsomdannelse indsat en bestemmelse, hvorefter det er en  

 betingelse for at kunne anvende virksomhedsomdannelseslovens regler, at  

 aktiernes anskaffelsessum ikke er negativ, og at en eventuel negativ  

 indskudskonto er udlignet inden omdannelsen.
Betingelsen foreslås  

 lempet, således at ejeren i visse tilfælde kan udligne en  

 eventuel negativ indskudskonto eller anskaffelsessum for aktierne efter  

 omdannelsen.
Provenumæssige konsekvenser Forslagene om indførelse af en dispensationsadgang  

 for overskridelser af fristen på en måned for indsendelse af  

 dokumenter til den skatteansættende myndighed skønnes ikke at  

 have nævneværdige provenumæssige konsekvenser i forhold til  

 det tilsigtede med 1999-lovgivningen.
Tilsvarende gælder for forslaget  

 om dispensationsadgang til efterfølgende udligning af negativ  

 indskudskonto eller negativ anskaffelsessum for aktierne.
Erhvervsøkonomiske konsekvenser Forslaget medfører større fleksibilitet,  

 således at mindre formelle fejl fra skatteyderne og deres  

 rådgivere ikke medfører, at omdannelserne bliver skattepligtige  

 eller overdragelserne ikke kan foretages med tilbagevirkende kraft.
Administrative konsekvenser Gennemførelsen af lovforslaget skønnes ikke  

 at have nævneværdige administrative konsekvenser for Told og  

 Skat.
Administrative og økonomiske konsekvenser for  

 erhvervslivet De foreslåede regler har til formål at give  

 den skattepligtige en skattemæssig bedre stilling end efter de  

 gældende regler.
Manglende overholdelse af betingelserne i f.eks. lov  

 om skattefri virksomhedsomdannelse vil efter de gældende regler  

 medføre, at omdannelsen bliver skattepligtig.
Den foreslåede  

 mulighed for at få dispensation fra fristen på en måned til  

 at indsende visse dokumenter medfører - hvis lovens øvrige  

 betingelser er opfyldt - at omdannelsen alligevel ikke bliver  

 skattepligtig.
 Forslaget vil alene indebære en engangsbyrde for den  

 skattepligtige i forbindelse med ansøgningen om dispensation.  

 Tidsforbruget for den skattepligtige i forbindelse hermed forventes at blive  

 begrænset.
 Kun få skattepligtige antages at blive berørt  

 af lovforslaget, og disse vurderes at få behov for ekstern  

 rådgivning på engangsbasis i begrænset omfang.
Miljømæssige konsekvenser Lovforslaget har ikke miljømæssige  

 konsekvenser.
Forholdet til EU-retten Lovforslaget skønnes ikke at indeholde EU-retlige  

 aspekter.
Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Lovforslaget skønnes ikke at have  

 nævneværdige provenumæssige konsekvenser.
Administrative konsekvenser for stat, amter og  

 kommuner Gennemførelsen af lovforslaget skønnes ikke at  

 have nævneværdige administrative konsekvenser for Told og  

 Skat.
Økonomiske konsekvenser for erhvervslivet Forslaget medfører større fleksibilitet,  

 således at mindre formelle fejl ikke medfører, at omdannelserne  

 bliver skattepligtige eller ikke kan foretages med tilbagevirkende  

 kraft.
Administrative konsekvenser for erhvervslivet Lovforslaget forventes at medføre begrænsede  

 engangsbyrder for et begrænset antal skattepligtige.
Miljømæssige konsekvenser Ingen.
 Ingen.
Administrative konsekvenser for borgerne Ingen.
 Ingen.
Forholdet til EU-retten Lovforslaget skønnes ikke at indeholde EU-retlige  

 aspekter.
Høring De foreslåede ændringer har været til  

 høring i Advokatrådet, Arbejderbevægelsens  

 Erhvervsråd, Dansk Familielandbrug, Dansk Handel & Service, Dansk  

 Industri, De danske Landboforeninger, Det Danske Handelskammer, Erhvervenes  

 Skattesekretariat, Erhvervs- og Selskabsstyrelsen, Finansministeriet,  

 Finansrådet, Foreningen Registrerede Revisorer, Foreningen af  

 Statsautoriserede Revisorer, Frederiksberg Kommune,  

 Håndværksrådet, Justitsministeriet, Kommunernes  

 Landsforening, Københavns Kommune, Landbrugets  

 Rådgivningscenter, Landbrugsrådet, Skatteborgerforeningen,  

 Skattechefforeningen, Skatterevisorforeningen, Statsministeriet, Told- og  

 Skattestyrelsen og Danmarks Eksportråd, Udenrigsministeriet.
 De fra organisationerne m.v. modtagne høringssvar  

 samt kommentarer hertil er kort gengivet i skemaet nedenfor.
Organisation/ myndighed Bemærkninger i høringssvar Kommentarer til bemærkninger Advokatrådet Foreslår, at bestemmelserne om at kunne se bort fra  

 overskridelse af månedsfristen formuleres ens i alle beslægtede  

 situationer, dvs. såvel i selskabsskatteloven,  

 virksomhedsomdannelsesloven og fusionsskatteloven.
 Fusionsskattelovens § 6, stk. 6, er ændret,  

 således at formuleringen svarer til formuleringerne i  

 selskabsskatteloven og virksomhedsomdannelsesloven.
 Anbefaler, at betingelserne om kortvarige overskridelser og  

 manglende mulighed for selskabsretligt at omgøre beslutningen om at  

 overdrage virksomheden, udgår.
Lovbestemmelsen er ændret.
De to betingelser  

 fremgår ikke længere af bestemmelsen.
Ved vurderingen af, om  

 anmodningen om dispensation skal imødekommes, skal formålet med  

 fristen på en måned holdes for øje.
Et af momenterne ved  

 denne vurdering vil være, hvorvidt overskridelsen har været  

 motiveret af en form for spekulation.
Tilsvarende vil overskridelsens  

 længde blive tillagt vægt.
Arbejderbevægelsens Erhvervsråd Har ikke afgivet bemærkninger.
Dansk Familielandbrug, De danske Landboforeninger og  

 Landbrugsrådet Kan tiltræde, at der er behov for justering af reglerne  

 fra 1999.
 Mener, at overskridelse af fristerne for indsendelse af dokumenter burde  

 sanktioneres på samme måde som en for sen indsendt  

 selvangivelse.
 Nødvendig ændring af loven, at en negativ indskudskonto kan  

 gøres positiv ved et efterfølgende indskud, således at  

 »skattefriheden« bevares.
 Indførelse af skattetillæg for overskridelse af fristen  

 findes ikke anvendelig, henset til formålet med fristen.
Dansk Handel & Service Har ikke afgivet bemærkninger.
Dansk Industri Har ikke afgivet bemærkninger.
Det Danske Handelskammer Har ikke afgivet bemærkninger.
Erhvervenes Skattesekretariat Finder det positivt, at man med lovforslaget søger at  

 imødekomme den rejste kritik af den manglende adgang til at dispensere  

 fra fristerne for indsendelse af dokumenter.
Det forhold, at overskridelse af  

 fristerne typisk vil bero på forglemmelse, gør imidlertid, at en  

 bestemmelse om, at overskridelsen kun må være kortvarig, ikke vil  

 virke efter hensigten.
Det foreslås, at der i stedet for tidsfaktoren  

 lægges vægt på, om fristoverskridelsen ikke har været  

 motiveret med ønsket om at opnå en uberettiget  

 skattemæssig fortrinsstilling.
Dispensationsbestemmelserne er omformuleret, således at  

 det ikke længere fremgår af lovbestemmelsen, at overskridelsen af  

 fristen på en måned kun må være kortvarig.
Ved  

 vurderingen af, om anmodningen om dispensation skal imødekommes, skal  

 formålet med fristen på én måned holdes for  

 øje.
Et af momenterne ved denne vurdering vil være, hvorvidt  

 overskridelsen har været motiveret af en form for spekulation.  

 Tilsvarende vil tidsfaktoren.
Finansrådet Ingen bemærkninger.
Foreningen Registrerede Revisorer Hilser det velkomment, at regeringen vil gøre noget  

 for de virksomhedsejere, der er kommet i klemme.
 Finder, at fristen på en måned er for kort -  

 bør udvides til 8 uger, svarende til den selskabsretlige regel for  

 anmeldelse af et anpartsselskab til registrering.
Formålet med fristen tilsiger ikke, at den udvides til  

 8 uger.
Baggrunden for, at stiftelsen kan foretages med tilbagevirkende  

 kraft, er behovet for at have rimelig tid til at fremstille de regnskaber og  

 gennemføre de overvejelser, der munder ud i stiftelsesdokumentet.  

 Dette behov vil være fuldt ud tilgodeset med de gældende regler,  

 idet selve indsendelsen til registrering ikke i sig selv er  

 tidskrævende.
 Mener, at dokumenterne bør indsendes til Erhvervs- og  

 Selskabsstyrelsen fremfor den skatteansættende myndighed.
I VOL er det ikke kun de selskabsretlige dokumenter, der skal  

 indsendes til den skatteansættende myndighed, hvorfor det ikke er  

 hensigtsmæssigt at pålægge Erhvervs- og Selskabsstyrelsen  

 at sende dokumenterne videre.
Hertil kommer, at virksomhedsomdannelsen  

 tillige kan ske til et skuffeselskab, hvilket ikke nødvendigvis  

 kræver indsendelse af dokumenter til Erhvervs- og  

 Selskabsstyrelsen.
 Finder det uheldigt, at dispensationsadgangen hænges op  

 på en vurdering af, om overskridelsen er »kortvarig«, da foreningen har  

 kendskab til tilfælde, hvor dokumenterne først er blevet sendt  

 ind efter et år.
Lovbestemmelsen er omformuleret.
Herudover foreslås en  

 overgangsbestemmelse i § 5, stk. 6, hvor betingelsen i VOL  

 § 2, stk. 1, nr. 6, ved omdannelser, der finder sted i perioden 1.  

 juli 1999 til 31. maj 2001, anses for opfyldt, hvis ejeren indsender  

 dokumenterne til den skatteansættende myndighed senest den 1. juli  

 2001.
 Mener, at det er et retssikkerhedsmæssigt problem, at  

 dispensationsbestemmelsen kan medføre uensartet  

 behandling.
En objektiv bestemmelse - som fristen på en måned  

 - har ikke vist sig anvendelig.
Sammenholdt med formålet med fristen  

 på en måned er den bedste løsning indførelsen af en  

 dispensationsbestemmelse.
 Fristen på en måned vil i en række  

 tilfælde blive overskredet væsentligt, fordi revisor og advokat  

 ikke har været enige om, hvem der skulle indsende  

 dokumenterne.
Ved overgangsbestemmelsen i § 5, stk. 6,  

 hjælpes de ejere, der er kommet i klemme i forbindelse med overgangen  

 til den nye frist.
Det indskærpes derfor, at rådgiverne fremover  

 i forbindelse med planlægningen af omdannelsen bliver enige om, hvem  

 der indsender dokumenterne.
Lægger op til en dispensationspraksis, hvor der gives  

 dispensation, hvis sagsforløbet dokumenterer, at ejeren eller dennes  

 rådgiver ikke har haft til hensigt at spekulere i de selskabsretlige  

 tidsfrister.
Bør fremgå af dispensationsbestemmelsen, at der som  

 udgangspunkt altid gives dispensation, hvis selskabet uden ugrundet ophold er  

 sendt til registrering i Erhvervs- og Selskabsstyrelsen.
 Disse to forhold vil indgå i den samlede vurdering af,  

 om dispensationen skal gives, jf. nærmere bemærkningerne til den  

 foreslåede § 2, stk. 5, i lov om skattefri  

 virksomhedsomdannelse.
Foreningen af Statsautoriserede Revisorer Udtrykker tilfredshed med, at der nu indføres adgang  

 til dispensation fra fristen på en måned.
 Bør overvejes om, der ikke på anden måde end formuleret  

 i udkastet kan ske efterprøvelse af skatteyderens reelle hensigter bag  

 overskridelsen af fristen på en måned.
Dispensationsbestemmelsen er omformuleret.
Det fremgår  

 ikke længere af lovbestemmelsen, at overskridelsen af fristen på  

 en måned kun må være kortvarig, og at ejeren  

 selskabsretligt ikke må have mulighed for at omgøre  

 beslutningen.
Ved vurderingen af, om anmodningen om dispensation skal  

 imødekommes, skal formålet med fristen på en måned  

 holdes for øje.
Et af momenterne ved denne vurdering, vil være,  

 hvorvidt overskridelsen har været motiveret af en form for spekulation.  

 Tilsvarende vil overskridelsens længde blive tillagt  

 vægt.
 Vedrørende forslaget om udligning af negativ  

 anskaffelsessum eller indskudskonto anføres det, at skatteyderen ikke  

 må være dårligere stillet end i de tilfælde, hvor  

 skattemyndighederne ændrer de værdier, der er anvendt ved  

 omdannelsen.
Lovbestemmelsen er ændret.
Det fremgår ikke  

 længere, at det er en betingelse for dispensation, at ejeren  

 selskabsretligt ikke må have mulighed for at omgøre beslutningen  

 om at omdanne virksomheden, og at ejeren kort tid efter omdannelsen har gjort  

 opmærksom på, at betingelsen ikke er opfyldt.
Ved vurderingen af  

 om der kan dispenseres, skal der foretages en samlet vurdering af  

 omstændighederne.
Der kan blandt andet tages hensyn til, om der  

 foreligger undskyldelige omstændigheder, og om den manglende opfyldelse  

 af betingelserne skyldes, at ejeren spekulerer i  

 dispensationsbestemmelsen.
 Herudover foreslås ændringer til de øvrige  

 regler i VOL.
 De foreslåede ændringer falder uden for  

 lovforslagets rammer.
Frederiksberg Kommune Finder det uklart, om lovforslaget tillige tager stilling til  

 den situation, hvor skattemyndighederne ikke modtager samtlige dokumenter  

 indenfor fristen.
Manglende indsendelse af de nævnte dokumenter må  

 antages at medføre, at fristen ikke er overholdt.
Dermed omfattes  

 situationen af anvendelsesområdet for den foreslåede  

 dispensationsbestemmelse.
 Ordlyden af VOL § 2, stk. 5, bør  

 konkretiseres yderligere, således at sagerne vil blive behandlet  

 ensartet.
 Lovbestemmelsen er omformuleret, og bemærkningerne  

 uddybet.
 Finder det uklart, om indsendelsen af materialet efter  

 fristen i sig selv anses for en anmodning om dispensation, eller om  

 materialet skal bilægges en positiv tilkendegivelse om, at man  

 ønsker dispensation.
 Indsendelsen af materialet bør bilægges en  

 anmodning om dispensation, hvori overdrageren giver sine begrundelser for,  

 hvorfor anmodningen skal imødekommes, og redegør for de  

 nærmere omstændigheder for overskridelsen m.v., således at  

 den skatteansættende myndighed har mulighed for at vurdere, om  

 dispensationen skal gives.
 Finder ikke, at lovforslaget afhjælper den situation,  

 hvor dokumenterne først indsendes samtidig med selvangivelsen.
 Hensigten med lovforslaget er ikke at vende tilbage til den  

 retstilstand, som gjaldt før 1. juli 1999. Dispensation kan  

 således ikke forventes, hvis dokumenterne først indsendes i  

 forbindelse med selvangivelsen.
 Foreslår, at skattemyndighederne kan  

 pålægge overdrageren skattetillæg efter  

 skattekontrolloven.
 Indførelse af skattetillæg for overskridelse af  

 fristen findes ikke anvendelig, henset til formålet med  

 fristen.
Håndværksrådet Har ikke afgivet bemærkninger.
Kommunernes Landsforening Ingen bemærkninger.
Københavns Kommune Mener, at lovforslaget i mange tilfælde afhjælper  

 problemet.
Dog findes der verserende sager, hvor der indenfor fristen er  

 indsendt mangelfuld dokumentation, samt sager, hvor der er tale om 6  

 måneders overskridelse af fristen.
Disse to situationer løses  

 umiddelbart ikke ved lovændringen.
 I lovforslagets § 5, stk. 6, foreslås en  

 overgangsbestemmelse for omdannelser, der finder sted i perioden 1. juli 1999  

 til 31. maj 2001. Efter denne bestemmelse, anses betingelsen i  

 virksomhedsomdannelseslovens § 2, stk. 1, nr. 6, om indsendelse af  

 dokumenter inden en måned efter omdannelsen for opfyldt, hvis de  

 pågældende dokumenter er indsendt til ejerens  

 skatteansættende myndighed senest den 1. juli 2001.
 Bør anføres, om anmodningen skal ligge i en  

 bestemt form, eller om for sent indsendt dokumentation kan anses for en  

 anmodning om dispensation.
 Anført i bemærkningerne, at dokumenterne  

 bør vedlægges en anmodning om dispensation med en begrundelse  

 for, hvorfor anmodningen skal imødekommes samt en redegørelse  

 for de nærmere omstændigheder for overskridelsen.
 »Anmodningstidspunktet« og »kortvarige overskridelser«  

 bør præciseres.
 Lovbestemmelsen er omformuleret.
 Udtrykkene fremgår således ikke længere af  

 bestemmelsen.
 Bør overvejes, om en kortvarig overskridelse af  

 fristen, skal kunne pålægges skattetillæg.
 Indførelse af skattetillæg for overskridelse af  

 fristen findes ikke anvendelig, henset til formålet med  

 fristen.
Landbrugets Rådgivningscenter Mener, at man bør kunne opnå dispensation,  

 selvom man overfor Erhvervs- og Selskabsstyrelsen har mulighed for at  

 tilbagekalde anmeldelsen til registrering.
 Lovbestemmelsen er ændret, således at det ikke  

 længere er en betingelse, at ejeren selskabsretligt ikke har mulighed  

 for at omgøre beslutningen om at overdrage virksomheden til  

 selskabet.
 En overskridelse af fristerne bør sanktioneres  

 på samme måde som for sent indsendt selvangivelse.
 Indførelse af skattetillæg for overskridelse af  

 fristen findes ikke anvendelig, henset til formålet med  

 fristen.
 Det bør fremgå af lovbestemmelserne i VOL,  

 hvilken myndighed dokumenterne skal indsendes til.
Det er i bemærkningerne til bestemmelserne  

 anført, at dokumenterne skal indsendes til ejerens  

 skatteansættende myndighed.
Der bør ikke være tvivl om, at  

 det er til denne myndighed dokumenterne skal indsendes.
 Herudover foreslås en række ændringer til  

 de øvrige regler i VOL.
 De foreslåede ændringer falder uden for  

 lovforslagets rammer.
Skatteborgerforeningen Bifalder ethvert tiltag, der gør det danske  

 skattesystem mindre rigidt, og som åbner mulighed for, at borgere  

 såvel som virksomheder har rimelig adgang til dispensationer, når  

 man uforskyldt eller ved forglemmelse kommer i klemme i skattereglerne.
Kan  

 derfor tilslutte sig tankegangen bag og indholdet i det  

 pågældende forslag.
Skattechefforeningen Foreslår, at VOL § 2, stk. 1, nr. 5, sidste  

 pkt., omformuleres, således at »i virksomhedsordningen« ændres  

 til »og anvendes virksomhedsordningen«.
Det er ikke virksomhederne, som  

 drives i virksomhedsordningen, men virksomhedsordningen som  

 anvendes.
 Lovbestemmelsen er omformuleret i overensstemmelse med  

 forslaget.
Skatterevisorforeningen Ingen bemærkninger.
Danmarks Eksportråd Har ikke afgivet bemærkninger.
Bemærkninger til lovforslagets  

 enkelte bestemmelser Til § 1 Til nr. 1 Efter fusionsskattelovens § 6, stk. 6, kan  

 skatteministeren under ganske særlige omstændigheder se bort fra  

 fristerne på en måned om indsendelse af dokumenter i lovens  

 § 6, stk. 4 og 5.
 Bestemmelsen foreslås affattet i overensstemmelse  

 med de foreslåede dispensationsbestemmelser i henholdsvis  

 selskabsskatteloven og lov om skattefri virksomhedsomdannelse, jf.  

 lovforslagets § 2, nr. 3 og 5, samt § 3, nr. 2. Herved  

 præciseres, at der ved anmodninger om dispensation fra fristen på  

 en måned efter de nævnte love lægges de samme kriterier til  

 grund ved vurderingen af, om der skal gives dispensation fra fristen.
Ved vurderingen af om der kan dispenseres fra fristerne i  

 fusionsskattelovens § 6, stk. 4 og 5, skal der således  

 foretages en samlet vurdering af omstændighederne ved  

 fristoverskridelsen.
Ved denne vurdering skal dispensationsbestemmelsen ses i  

 forhold til formålet med fristen.
Der henvises i den forbindelse til  

 bemærkningerne til den foreslåede dispensationsbestemmelse til  

 fristen i virksomhedsomdannelsesloven, jf. lovforslagets § 3, nr. 2.
 Kompetencen til at træffe afgørelse efter  

 lovens § 6, stk. 6, er med  

 sagsudlægningsbekendtgørelse nr. 1107 af 13. december 2000  

 udlagt til told- og skatteregionerne for så vidt angår fusioner  

 omfattet af fusionsskattelovens kapitel 1 og 2, og til Told- og  

 Skattestyrelsen for så vidt angår dispositioner omfattet af  

 kapitlerne 3-5 i fusionsskatteloven.
Til § 2 Til nr. 1-3 Efter selskabsskattelovens § 4, stk. 4 og 5, kan  

 en fysisk person eller et selskab foretage skattepligtig overdragelse af en  

 virksomhed til et nystiftet aktie- eller anpartsselskab med  

 skattemæssigt tilbagevirkende kraft i indtil 6 måneder fra  

 stiftelsen.
Efter bestemmelserne er det en betingelse for, at den  

 skattepligtige overdragelse kan tillægges skattemæssigt  

 tilbagevirkende kraft, at ejeren eller selskabet senest 1 måned efter  

 stiftelsen indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse hermed, samt dokumentation for, at selskabet er anmeldt til  

 registrering i Erhvervs- og Selskabsstyrelsen.
For så vidt angår et aktieselskab, har  

 stiftelsen fundet sted, når den konstituerende generalforsamling har  

 vedtaget at stifte selskabet.
Ved et anpartsselskab, skal stifteren have  

 underskrevet stiftelsesdokumentet.
Formålet med fristen på en måned er at  

 begrænse den periode, hvori der skattemæssigt kan spekuleres i,  

 om indtægter og udgifter skal henføres til den oprindelige ejer  

 af virksomheden eller til et nyt selskab.
Bestemmelsen kan imidlertid -  

 især hvis der er tale om undskyldelige overskridelser - have  

 utilsigtede konsekvenser, når der henses til formålet med  

 fristen.
 Det foreslås derfor, at skatteministeren kan se bort  

 fra fristerne i stk. 4 og 5.
Ved vurderingen af om der kan dispenseres, skal der  

 foretages en samlet vurdering af omstændighederne ved  

 fristoverskridelsen.
Ved denne vurdering skal dispensationsbestemmelsen ses i  

 forhold til formålet med fristen på en måned.
Tilsvarende  

 gælder ved den foreslåede dispensationsbestemmelse til fristen i  

 virksomhedsomdannelsesloven, jf. lovforslagets § 3, nr. 2. Der henvises  

 derfor til bemærkningerne til denne bestemmelse.
Skatteministeren kan, jf. selskabsskattelovens § 34  

 A, bemyndige de statslige eller kommunale skattemyndigheder til at  

 træffe afgørelse efter loven.
Kompetencen for skatteministeren  

 til at give dispensation forventes at blive udlagt til de  

 skatteansættende myndigheder.
Til nr. 4 Ved § 8, nr. 4, i lov nr. 166 af 24. marts 1999 blev  

 fristen i fusionsskattelovens § 6, stk. 4, for indsendelse af visse  

 nærmere opregnede dokumenter ændret fra 6 måneder efter  

 fusionsdatoen til en måned efter den dag, hvor fusionen er vedtaget i  

 alle de fusionerende selskaber.
Ved en fejl blev der ikke indført den  

 samme frist i selskabsskattelovens § 8 A om skattepligtige fusioner med  

 skattemæssigt tilbagevirkende kraft.
Bestemmelsen foreslås derfor  

 ændret i overensstemmelse med fusionsskattelovens regler herom,  

 således at fristen for indsendelse af dokumenter ved skattepligtige  

 fusioner ligeledes er en måned efter vedtagelsen af fusionen i de  

 enkelte selskaber.
Til nr. 5 Efter bestemmelsen i selskabsskattelovens § 8 A,  

 stk. 2, er det en betingelse for, at en skattepligtig fusion kan  

 tillægges skattemæssigt tilbagevirkende kraft, at de deltagende  

 selskaber m.v. indsender genpart til den skatteansættende myndighed af  

 de dokumenter, der i selskabslovgivningen er foreskrevet udarbejdet i  

 forbindelse hermed, samt dokumentation for, at fusionen er endeligt vedtaget  

 i de deltagende selskaber m.v.
Efter de gældende regler er fristen for indsendelse  

 af dokumenterne 6 måneder efter datoen, fra hvilken fusionen  

 tillægges virkning.
Denne frist foreslås i lovforslagets  

 § 2, nr. 4, ændret til en måned efter vedtagelsen af  

 fusionen i de deltagende selskaber m.v., således at fristen er den  

 samme ved skattepligtige fusioner og skattefrie fusioner.
 Fristen kan imidlertid - især hvis der er tale om  

 undskyldelige overskridelser - have utilsigtede konsekvenser, når der  

 henses til formålet med fristen på en måned.
 Det foreslås derfor, at skatteministeren kan se bort  

 fra fristen.
Ved vurderingen af om der kan dispenseres, skal der  

 foretages en samlet vurdering af omstændighederne ved  

 fristoverskridelsen.
Ved denne vurdering skal dispensationsbestemmelsen ses i  

 forhold til formålet med fristen.
Tilsvarende gælder ved den  

 foreslåede dispensationsbestemmelse til fristen i  

 virksomhedsomdannelsesloven, jf. lovforslagets § 3, nr. 2. Der henvises  

 derfor til bemærkningerne til denne bestemmelse.
Skatteministeren kan, jf. selskabsskattelovens § 34  

 A, bemyndige de statslige eller kommunale skattemyndigheder til at  

 træffe afgørelse efter loven.
Kompetencen for skatteministeren  

 til at give dispensation forventes at blive udlagt til de  

 skatteansættende myndigheder.
Til § 3 Til nr. 1 Der er tale om tekniske ændringer.
De  

 foreslåede bestemmelser i stk. 4 og 5 under lovforslagets  

 § 3, nr. 2, afviger fra bestemmelserne i lovens § 2, stk. 1,  

 nr. 5 og 6, hvilket foreslås tilkendegivet i bestemmelserne.
Til nr. 2 Til § 2, stk. 4 Efter bestemmelsen i virksomhedsomdannelseslovens  

 § 2, stk. 1, nr. 5, er det en betingelse for at  

 virksomhedsomdannelsesloven kan finde anvendelse, at aktiernes  

 anskaffelsessum ikke er negativ, og at en eventuel negativ indskudskonto er  

 udlignet inden omdannelsen, jf. virksomhedsskattelovens § 16,  

 stk. 2, og § 16 a, stk. 4.
Den skatteansættende myndighed påser, at  

 betingelserne for at anvende lovens regler er opfyldt, og foretager  

 ansættelse af anskaffelsessummen for aktierne.
Indebærer denne  

 ansættelse eller ejerens skatteansættelse i øvrigt  

 sådanne ændringer, at betingelserne i  

 virksomhedsomdannelseslovens § 2, stk. 1, nr. 5, ikke er opfyldt,  

 kan lovens regler uanset dette anvendes, såfremt ejeren udligner den  

 negative anskaffelsessum eller et negativt indestående på  

 indskudskontoen ved indbetaling til selskabet senest en måned efter den  

 skatteansættende myndigheds meddelelse om, at lovens § 2,  

 stk. 1, nr. 5, ikke er opfyldt, jf. lovens § 4, stk. 5.
 Formålet med bestemmelsen i lovens § 4,  

 stk. 5, er at give ejeren mulighed for at udligne en eventuel negativ  

 anskaffelsessum eller indskudskonto inden for en nærmere angiven frist,  

 når skatteansættelsen indebærer sådanne  

 ændringer, at lovens § 2, stk. 1, nr. 5, ikke er opfyldt,  

 fremfor at den manglende opfyldelse af betingelsen medfører, at lovens  

 regler ikke kan finde anvendelse, og at overdragelsen dermed bliver  

 skattepligtig.
Bestemmelsen i lovens § 4, stk. 5, finder efter  

 de gældende regler ikke anvendelse i de situationer, hvor  

 anskaffelsessummen eller indskudskontoen - efter ejerens egen  

 opgørelse - er negativ, og hvor ejeren ikke har fået  

 sørget for at anskaffelsessummen eller indskudskontoen er nul eller  

 positiv ved at føre midler fra privatsfæren til virksomheden  

 inden omdannelsen.
I disse situationer vil overdragelsen ikke opfylde  

 betingelserne i loven, og overdragelsen vil være skattepligtig.
 Dette stiller imidlertid ejere, som forsøger at  

 omgå betingelsen i lovens § 2, stk. 1, nr. 5, ved f.eks. at  

 værdiansætte virksomhedens aktiver for højt, bedre, i og  

 med at sådanne ejere får mulighed for at indbetale det  

 pågældende beløb efter lovens § 4, stk. 5, uden  

 at overdragelsen dermed bliver skattepligtig.
 Det foreslås derfor, at skatteministeren kan  

 tillade, at lovens regler kan anvendes, uanset at betingelserne i lovens  

 § 2, stk. 1, nr. 5, ikke er opfyldt.
Ved vurderingen af om der kan dispenseres, skal der  

 foretages en samlet vurdering af omstændighederne.
Der kan blandt andet  

 tages hensyn til, om der foreligger undskyldelige omstændigheder, og om  

 den manglende opfyldelse af betingelserne skyldes, at ejeren spekulerer i  

 dispensationsbestemmelsen ved bevidst at undlade at udligne f.eks. en negativ  

 indskudskonto inden omdannelsen, og i stedet afventer, at den  

 skatteansættende myndighed bliver opmærksom på, at kontoen  

 ikke er udlignet.
 Udligninger der foretages kort tid efter omdannelsen vil  

 altid medføre dispensation.
Gives tilladelsen, skal ejeren udligne den negative  

 anskaffelsessum eller et negativt indestående på indskudskontoen  

 ved betaling til selskabet senest en måned efter meddelelsen om, at  

 tilladelse er givet.
Udligningen sker uden skattemæssige konsekvenser  

 for ejeren og selskabet.
Selskabet vil således ikke blive skattepligtig  

 af det modtagne beløb.
For ejeren medfører udligningen af en negativ  

 anskaffelsessum, at den skattemæssige anskaffelsessum forøges  

 med det beløb, som indbetales til selskabet.
Tilsvarende gælder,  

 at ejerens indskudskonto forøges med det indbetalte beløb, hvis  

 udligningen sker som følge af, at indskudskontoen er negativ.
 Har ejeren ikke foretaget udligningen ved betaling til  

 selskabet indenfor fristen på en måned, vil overdragelsen af  

 virksomheden ikke kunne ske efter reglerne i virksomhedsomdannelsesloven, og  

 overdragelsen vil dermed blive skattepligtig.
Skatteministeren kan, jf. virksomhedsomdannelseslovens  

 § 8 A, bemyndige de statslige eller kommunale skattemyndigheder til at  

 træffe afgørelse efter loven.
Kompetencen for skatteministeren  

 til at meddele tilladelse forventes at blive udlagt til de  

 skatteansættende myndigheder, dvs. den kommune hvor ejeren er  

 forskudsregistreret for det pågældende indkomstår.
Til § 2, stk. 5 Efter bestemmelsen i virksomhedsomdannelseslovens  

 § 2, stk. 1, nr. 6, skal ejeren senest en måned efter  

 omdannelsen indsende genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse med omdannelsen, en opgørelse over anskaffelsessummen for  

 aktierne opgjort efter lovens § 4, stk. 2 og 3, samt dokumentation  

 for, at selskabet er anmeldt til registrering i Erhvervs- og  

 Selskabsstyrelsen, eller at overdragelsen til et allerede registreret selskab  

 har fundet sted.
Indsender ejeren ikke dokumenterne inden denne frist, kan  

 lovens regler ikke finde anvendelse.
Bestemmelsen, der blev indført  

 ved lov nr. 285 af 12. maj 1999, har virkning for omdannelser, der finder  

 sted den 1. juli 1999 eller senere.
 Bestemmelsen har to formål.
Hovedformålet er at begrænse den periode,  

 hvori der skattemæssigt kan spekuleres i, om indtægter og  

 udgifter skal henføres til ejeren personligt eller til et selskab.  

 Skulle overdragelsen ske til et nystiftet aktieselskab, gav de tidligere  

 regler ejeren mulighed for at afvente udviklingen i op til et helt år,  

 inden vedkommende skulle tage stilling til, om selskabsstiftelsen skulle  

 gennemføres eller ej.
Efter disse regler skulle ejeren nemlig  

 først i forbindelse med indgivelse af selvangivelse for det  

 indkomstår, hvori omdannelsen skete, indsende dokumenterne.
Stiftes der et aktieselskab, skal selskabet efter de  

 selskabsretlige regler være anmeldt til registrering senest 6  

 måneder efter stiftelsesdokumentets oprettelse. Ønskes  

 stiftelsen af et aktieselskab gennemført med virkning fra den 1.  

 januar, skal stiftelsen senest være besluttet den 30. juni samme  

 år, men, forudsat dokumentet er oprettet samme dag, behøver den  

 ikke at være modtaget til registrering i Erhvervs- og Selskabsstyrelsen  

 før 6 måneder senere, dvs. ved årets udgang.
Anmeldelsen  

 til registrering kunne således undlades, hvis selskabsstiftelsen  

 alligevel ikke ønskedes gennemført, eksempelvis fordi ejeren af  

 virksomheden med fordel selv kunne fradrage et i perioden opstået  

 underskud i virksomheden.
 Denne form for spekulation forhindres ved, at ejeren - for  

 at kunne anvende virksomhedsomdannelseslovens regler - nu skal anmelde  

 selskabet til registrering hos Erhvervs- og Selskabsstyrelsen senest en  

 måned efter stiftelsen, idet dokumentation for anmeldelsen skal  

 indsendes til den skatteansættende myndighed senest på dette  

 tidspunkt.
Herudover skal fristen på en måned give  

 skattemyndighederne mulighed for at gribe ind på et tidligere  

 tidspunkt, end hvad der var muligt efter de regler, der gjaldt  

 før 1. juli 1999, f.eks. hvis lovens betingelser ikke er opfyldt.
Som  

 nævnt skulle ejeren efter disse regler først i forbindelse med  

 indgivelse af selvangivelse for det indkomstår, hvori omdannelsen  

 skete, indsende dokumenterne.
Myndighederne kom dermed først ca.  

 halvandet år efter omdannelsen i besiddelse af dokumenterne.
 Det har nu vist sig, at flere ejere og rådgivere i  

 forbindelse med anvendelsen af reglerne om skattefri virksomhedsomdannelse  

 ikke har fået indsendt dokumenterne til tiden, hvilket efter de  

 gældende regler medfører, at overdragelsen af virksomheden  

 bliver skattepligtig for ejeren.
 Dette kan - især hvis det er tale om undskyldelige  

 overskridelser - have uforholdsmæssige økonomiske konsekvenser  

 for ejeren, når der henses til formålet med fristen på en  

 måned.
 På den baggrund foreslås det, at der gives  

 mulighed for, at skatteministeren kan se bort fra fristen i stk. 1, nr.  

 6.
Ved vurderingen af om der kan dispenseres, skal der  

 foretages en samlet vurdering af omstændighederne ved  

 fristoverskridelsen.
Ved denne vurdering skal dispensationsbestemmelsen ses i  

 forhold til formålet med fristen som beskrevet ovenfor.
Der kan  

 således blandt andet tages hensyn til, om der er tale om en kortvarig  

 overskridelse af fristen, om fristoverskridelsen kan skyldes »spekulation« i  

 indkomstudviklingen i virksomheden og om der er tale om undskyldelige  

 omstændigheder såsom pludselig opstået sygdom hos ejeren  

 eller dennes rådgivere.
Der kan også tages hensyn til, om ejeren  

 selskabsretligt har mulighed for at omgøre sin beslutning om at  

 overdrage virksomheden til et nystiftet selskab.
Overdragelsen er  

 selskabsretligt bindende for ejeren, når Erhvervs- og Selskabsstyrelsen  

 har registreret selskabet.
Det bør især tillægges vægt, om  

 ejeren har indsendt de selskabsretlige dokumenter til Erhvervs- og  

 Selskabsstyrelsen indenfor fristen på en måned i  

 virksomhedsomdannelsesloven - eller kort tid efter - men blot ikke har  

 fået indsendt dokumenterne til den skatteansættende myndighed.  

 Hvis de selskabsretlige dokumenter er indsendt til Erhvervs- og  

 Selskabsstyrelsen mere end en måned efter udløbet af fristen  

 på en måned, vil dette tale imod dispensation.
Derimod udelukker  

 det ikke i sig selv dispensation, hvis dokumenterne først modtages af  

 den skatteansættende myndighed et par måneder efter fristen.  

 Dispensationsadgangen bør imidlertid ikke resultere i, at man vender  

 tilbage til den tidligere retstilstand, hvor den skatteansættende  

 myndighed først ca. halvandet år efter omdannelsen kom i  

 besiddelse af dokumenterne.
 Hvis den indsendte dokumentation er mangelfuld, er der  

 også tale om overskridelse af fristen. Åbenlyse fejl ved  

 kopieringen af dokumenterne vil altid medføre dispensation.
 Hvis dokumenterne indsendes for sent, bør  

 dokumenterne vedlægges en anmodning om dispensation med en begrundelse  

 for, hvorfor anmodningen skal imødekommes, og en redegørelse  

 for de nærmere omstændigheder for overskridelsen m.v.,  

 således at der er mulighed for at vurdere, om dispensationen skal  

 gives.
Skatteministeren kan, jf. virksomhedsomdannelseslovens  

 § 8 A, bemyndige de statslige eller kommunale skattemyndigheder til at  

 træffe afgørelse efter loven.
Kompetencen for skatteministeren  

 til at meddele tilladelse forventes at blive udlagt til de  

 skatteansættende myndigheder, dvs. den kommune hvor ejeren er  

 forskudsregistreret for det pågældende indkomstår.
Derved  

 vil det være den samme myndighed, der skal modtage dokumenterne og tage  

 stilling til, om der skal dispenseres i tilfælde af en overskridelse af  

 fristen på en måned.
Til nr. 3 Efter virksomhedsomdannelseslovens § 4, stk. 5,  

 påser den skatteansættende myndighed, at betingelserne for at  

 anvende lovens regler er opfyldt, og foretager ansættelse af  

 anskaffelsessummen for aktierne.
Indebærer denne ansættelse eller  

 skatteansættelsen af ejeren i øvrigt sådanne  

 ændringer, at betingelserne i virksomhedsomdannelseslovens § 2,  

 stk. 1, nr. 5, ikke er opfyldt, kan lovens regler uanset dette anvendes,  

 såfremt ejeren udligner den negative anskaffelsessum eller et negativt  

 indestående på indskudskontoen ved indbetaling til selskabet  

 senest en måned efter den skatteansættende myndigheds meddelelse  

 om, at lovens § 2, stk. 1, nr. 5, ikke er opfyldt, jf. lovens  

 § 4, stk. 5.
Det foreslås præciseret, at udligningen af en  

 eventuel negativ anskaffelsessum eller et negativt indestående på  

 indskudskontoen sker uden skattemæssige konsekvenser for ejeren eller  

 selskabet.
Selskabet vil således ikke blive skattepligtig af det  

 modtagne beløb.
For ejeren medfører udligningen af en negativ  

 anskaffelsessum, at den skattemæssige anskaffelsessum forøges  

 med det beløb, som indbetales til selskabet.
Tilsvarende gælder,  

 at ejerens indskudskonto forøges med det indbetalte beløb, hvis  

 udligningen sker som følge af, at indskudskontoen er negativ.  

 Tilsvarende foreslås i lovens § 2, stk. 4, jf. lovforslagets  

 § 3, nr. 2.
Til § 4 Til nr. 1 Der er tale om tekniske ændringer.
Den  

 foreslåede bestemmelse i § 2, stk. 4, i lov om skattefri  

 virksomhedsomdannelse, jf. lovforslagets § 3, nr. 2, afviger fra  

 bestemmelserne i virksomhedsskattelovens § 16, stk. 2, og § 16  

 a, stk. 4, hvilket foreslås tilkendegivet heri.
Til § 5 Til stk. 1 Det foreslås, at loven træder i kraft dagen  

 efter bekendtgørelsen i Lovtidende.
Til stk. 2 Det foreslås, at den ændrede affattelse af  

 fusionsskattelovens § 6, stk. 6, har virkning for fusion, spaltning  

 og tilførsel af aktiver, der foretages med fusionsdato, spaltningsdato  

 eller tilførselsdato den 1. januar 2001 eller senere.
Til stk. 3 Det foreslås, at dispensationsbestemmelsen i  

 selskabsskattelovens § 4, stk. 6, har virkning for  

 selskabsstiftelser, der finder sted den 1. januar 2001 eller senere.
Da de  

 foreslåede ændringer er begunstigende, er der ikke problemer  

 forbundet med at tillægge lovforslaget virkning fra dette  

 tidspunkt.
Til stk. 4 Det foreslås, at ændringerne til  

 selskabsskattelovens § 8 A har virkning for fusioner, der foretages med  

 fusionsdato den 1. januar 2001 eller senere.
Da de foreslåede  

 ændringer er begunstigende, er der ikke problemer forbundet med at  

 tillægge lovforslaget virkning fra dette tidspunkt.
Til stk. 5 Det foreslås, at ændringerne til  

 virksomhedsomdannelsesloven har virkning for omdannelser, der finder sted den  

 1. juli 1999 eller senere, jf. dog stk. 6. Da de foreslåede  

 ændringer er begunstigende, er der ikke problemer forbundet med at  

 tillægge lovforslaget virkning fra dette tidspunkt.
 Virkningstidspunktet skal ses i sammenhæng med, at  

 de bestemmelser, der ændres ved lovforslaget, blev indført med  

 samme virkningstidspunkt, dvs. for omdannelser, der finder sted den 1. juli  

 1999 eller senere.
Til stk. 6 Det har vist sig, at en række ejere og  

 rådgivere ikke har været opmærksomme på den  

 ændrede affattelse af virksomhedsomdannelseslovens § 2,  

 stk. 1, nr. 6, hvorefter visse dokumenter ikke længere skal  

 indsendes til ejerens skatteansættende myndighed sammen med  

 selvangivelsen for omdannelsesåret, men indsendes en måned efter  

 omdannelsen.
Der er eksempler på, at fristen er blevet overskredet med  

 11 måneder.
Der er således en række overdragelser, som er  

 blevet skattepligtige som følge af, at fristen på en måned  

 ikke er blevet overholdt.
Det er ikke hensigtsmæssigt, at f.eks. undskyldelige  

 overskridelser medfører, at overdragelsen bliver skattepligtig.
Der  

 foreslås derfor i virksomhedsomdannelseslovens § 2, stk. 5,  

 indsat en bestemmelse, hvorefter skatteministeren kan se bort fra fristen,  

 jf. lovforslagets § 3, nr. 2. Det er imidlertid vanskeligt at anvende en  

 sådan dispensationsbestemmelse tilbage til 1. juli 1999.
 På den baggrund foreslås det, at betingelsen i  

 virksomhedsomdannelseslovens § 2, stk. 1, nr. 6, om indsendelse af  

 dokumenter inden en måned efter omdannelsen anses for opfyldt ved  

 omdannelser, der finder sted i perioden 1. juli 1999 til 31. maj 2001, hvis  

 de pågældende dokumenter indsendes til ejerens  

 skatteansættende myndighed senest den 1. juli 2001. Der er i denne  

 forbindelse lagt vægt på, at overskridelserne er sket i  

 forbindelse med, at den nye frist trådte i kraft.
Er en overdragelse efter de gældende regler blevet  

 skattepligtig som følge af, at ejeren eller dennes rådgiver ikke  

 har fået indsendt dokumenterne, medfører bestemmelsen  

 således, at overdragelsen alligevel kan blive omfattet af  

 virksomhedsomdannelseslovens regler, hvis blot ejeren eller rådgiveren  

 indsender dokumenterne senest den 1. juli 2001. Dokumenterne skal indsendes  

 til ejerens forskudsregistreringskommune.
Sker dette ikke senest den 1. juli  

 2001 vil den pågældende overdragelse fortsat blive anset for  

 skattepligtig.
 Når fristen foreslås fastsat til 1. juli 2001,  

 skyldes det, at dette tidspunkt er sammenfaldende med selvangivelsesfristen  

 for indkomståret 2000, der alt andet lige er det første  

 indkomstår, hvor kravet om indsendelse af dokumenter inden en  

 måned efter omdannelsen har haft betydning.
 For omdannelser i indkomståret 1999 vil fristen  

 på en måned alt andet lige ikke have betydning, fordi fristen  

 først gælder for omdannelser den 1. juli 1999 og senere.  

 Dokumentation vedrørende disse omdannelser vil derfor i  

 overensstemmelse med de tidligere regler være indgivet i forbindelse  

 med selvangivelsen for indkomståret 1999 - dvs. senest 1. juli  

 2000.
Den foreslåede bestemmelse giver således  

 ejere, der har omdannet deres virksomheder i indkomståret 2000, den  

 samme frist for indsendelse af dokumenter til den skatteansættende  

 myndighed, som var gældende før indførelsen af fristen  

 på en måned.
Hvis ejeren får henstand med indsendelse af  

 selvangivelsen forlænges fristen tilsvarende.
For ejere, der omdanner deres virksomhed i  

 indkomståret 2001, gælder fristen på en måned  

 principielt.
For at undgå, at ejere, der omdanner deres personligt  

 ejede virksomhed tidligt i 1. halvår 2001 og eventuelt før dette  

 lovforslags fremsættelse, rammes unødigt hårdt ved  

 overskridelse af fristen, foreslås det, at fristen i relation til disse  

 omdannelser anses for overholdt, hvis dokumenterne er indsendt til den  

 skatteansættende myndighed senest den 1. juli 2001. Det er baggrunden  

 for, at bestemmelsen omfatter omdannelser indtil 31. maj 2001.
 For disse omdannelser foreslås der således  

 også en generel forlængelse af fristen for indsendelse af  

 dokumentation, men fristen udskydes ikke - som for omdannelser i  

 indkomståret 2000 - til selvangivelsestidspunktet.
Foretages omdannelsen senere end 31. maj 2001,  

 gælder fristen på en måned.
Det indebærer, at fristen  

 for indsendelse af dokumentation vedrørende en omdannelse, der  

 foretages 30. juni 2001, vil være 30. juli 2001. Fristen kan eventuelt  

 forlænges som følge af den foreslåede  

 dispensationsbestemmelse, jf. lovforslagets § 3, nr. 2.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om fusion, spaltning og tilførsel af aktiver m.v.  

 (Fusionsskatteloven), jf. lovbekendtgørelse nr. 954 af 5. november  

 1996, som ændret senest ved § 1 i lov nr. 1030 af 22. november  

 2000, foretages følgende ændring:
 § 6.
 ...
Stk. 4. De i stk. 1-3 nævnte dokumenter og  

 oplysninger indsendes til de statslige told- og skattemyndigheder senest 1  

 måned efter den dag, hvor fusionen er vedtaget i alle de fusionerende  

 selskaber.
Indsendelse af de nævnte dokumenter og oplysninger er en  

 betingelse for, at lovens regler kan finde anvendelse.
 Stk. 5. Ved fusion af banker, sparekasser, andelskasser og  

 sammenslutninger af andelskasser efter kapitel 4 D i lov om banker og  

 sparekasser m.v. indsendes de i stk. 1-3 nævnte dokumenter og  

 oplysninger til Told og Skattestyrelsen senest 1 måned efter datoen for  

 økonomiministerens godkendelse af fusion i henhold til § 48 i lov  

 om banker og sparekasser.
 Stk. 6. Skatteministeren kan under ganske særlige  

 omstændigheder se bort fra fristerne efter stk. 4 og 5.
 1. § 6, stk. 6, affattes således:
 »Stk. 6. Skatteministeren kan se bort fra overskridelse af  

 fristen på en måned i stk. 4 og 5.«.
§ 2 I lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 299 af 27. april 2000, som ændret  

 senest ved § 6 i lov nr. 1294 af 20. december 2000, foretages  

 følgende ændringer:
 § 4.
 ...
Stk. 4. Ved en skattepligtig overdragelse af en personligt  

 ejet virksomhed til et nystiftet aktie- eller anpartsselskab, hvori ejeren af  

 virksomheden bliver ejer af samtlige aktier eller anparter, jf. dog 5. pkt.,  

 kan ejeren beslutte, at overdragelsen, for så vidt angår de i 2.  

 pkt. nævnte forhold, skal tillægges skattemæssig virkning  

 fra skæringsdatoen for den i forbindelse med stiftelsen udarbejdede  

 åbningsbalance for selskabet, såfremt selskabets  

 regnskabsår løber fra denne dato og datoen ligger efter  

 udløbet af ejerens sidste normale indkomstår før  

 stiftelsen.
Tillægges overdragelsen skattemæssig virkning fra  

 skæringsdatoen, lægges handelsværdien af virksomhedens  

 aktiver og passiver pr. denne dato til grund ved opgørelsen af ejerens  

 afståelsessum samt selskabets anskaffelsessum for virksomhedens aktiver  

 og passiver, og selskabet medregner ved indkomstopgørelsen de  

 indtægter og udgifter, som måtte anses for at vedrøre  

 selskabet, såfremt overdragelsen af virksomheden rent faktisk var sket  

 på skæringsdatoen til handelsværdien pr. denne dato.
Det er  

 en betingelse for, at overdragelsen kan tillægges skattemæssigt  

 tilbagevirkende kraft, at stiftelsen finder sted senest 6 måneder efter  

 den valgte skæringsdato, og at ejeren senest 1 måned efter  

 stiftelsen indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse hermed, samt dokumentation for, at selskabet er anmeldt til  

 registrering i Erhvervs- og Selskabsstyrelsen.
 1. I § 4, stk. 4, 3. pkt., indsættes efter  

 »Erhvervs- og Selskabsstyrelsen«: », jf. dog stk. 6«.
 ...
Stk. 5. Ved et aktie- eller anpartsselskabs skattepligtige  

 overdragelse af en virksomhed til et nystiftet datterselskab, hvori aktie-  

 eller anpartsselskabet bliver ejer af samtlige aktier eller anparter, kan  

 selskabet beslutte, at overdragelsen, for så vidt angår de i 2.  

 pkt. nævnte forhold, skal tillægges skattemæssig virkning  

 fra skæringsdatoen for den i forbindelse med stiftelsen udarbejdede  

 åbningsbalance for datterselskabet, såfremt selskabets  

 regnskabsår løber fra denne dato og datoen ligger efter  

 udløbet af aktie- eller anpartsselskabets sidste normale  

 indkomstår før stiftelsen.
Tillægges overdragelsen  

 skattemæssig virkning fra skæringsdatoen, lægges  

 handelsværdien af virksomhedens aktiver og passiver pr. denne dato til  

 grund ved opgørelsen af aktie- eller anpartsselskabets  

 afståelsessum samt datterselskabets anskaffelsessum for virksomhedens  

 aktiver og passiver, og datterselskabet medregner ved  

 indkomstopgørelsen de indtægter og udgifter, som måtte  

 anses for at vedrøre datterselskabet, såfremt overdragelsen af  

 virksomheden rent faktisk var sket på skæringsdatoen til  

 handelsværdien pr. denne dato.
Det er en betingelse for, at  

 overdragelsen kan tillægges skattemæssigt tilbagevirkende kraft,  

 at stiftelsen finder sted senest 6 måneder efter den valgte  

 skæringsdato, og at selskabet senest 1 måned efter stiftelsen  

 indsender genpart til den skatteansættende myndighed af de dokumenter,  

 der i selskabslovgivningen er foreskrevet udarbejdet i forbindelse hermed,  

 samt dokumentation for, at selskabet er anmeldt til registrering i Erhvervs-  

 og Selskabsstyrelsen.
 2. I § 4, stk. 5, 3. pkt., indsættes efter  

 »Erhvervs- og Selskabsstyrelsen«: », jf. dog stk. 6«.
 ...
 3. I § 4 indsættes efter stk. 5:
 »Stk. 6. Skatteministeren kan se bort fra overskridelse af  

 fristen på en måned i stk. 4 og 5.«.
 § 8 A.
 ...
Stk. 2. Selskaberne m.v. kan dog beslutte, at fusionen, for  

 så vidt angår de i 2. pkt. nævnte forhold, skal  

 tillægges skattemæssig virkning fra skæringsdatoen for den  

 i forbindelse med fusionen udarbejdede åbningsbalance for det  

 modtagende selskab, såfremt denne dato er sammenfaldende med  

 skæringsdatoen for det modtagende selskabs regnskabsår.  

 Tillægges fusionen skattemæssig virkning fra  

 skæringsdatoen, lægges værdien af det indskydende selskab  

 pr. denne dato som afspejlet i vederlaget for aktierne eller anparterne i det  

 indskydende selskab, til grund ved opgørelsen af det indskydende  

 selskabs afståelsessum samt det modtagende selskabs anskaffelsessum for  

 de overdragne aktiver og passiver, og det modtagende selskab medregner ved  

 indkomstopgørelsen de indtægter og udgifter, som måtte  

 anses for at vedrøre selskabet, såfremt fusionen af selskaberne  

 rent faktisk var sket på skæringsdatoen til værdierne pr.  

 denne dato.
Det er en betingelse for, at fusionen kan tillægges  

 skattemæssigt tilbagevirkende kraft, at de deltagende selskaber m.v.  

 senest 6 måneder efter datoen, fra hvilken fusionen tillægges  

 virkning, indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse med fusionen, samt dokumentation for, at fusionen er endeligt  

 vedtaget i de deltagende selskaber m.v.
 4. I § 8 A, stk. 2, sidste pkt., ændres »6  

 måneder efter datoen, fra hvilken fusionen tillægges virkning«  

 til: »1 måned efter den dag, hvor fusionen er vedtaget i alle de  

 deltagende selskaber m.v.«, og efter »samt dokumentation for, at fusionen er  

 vedtaget i de deltagende selskaber m.v.« indsættes: », jf. dog  

 stk. 3.«.
 5. I § 8 A indsættes efter  

stk. 2:
 »Stk. 3. Skatteministeren kan se bort fra overskridelse af  

 fristen på en måned i stk. 2.«.
§ 3 I lov om skattefri virksomhedsomdannelse, jf. lovbekendtgørelse nr.  

 768 af 12. oktober 1999, som ændret ved § 4 i lov nr. 874 af 3.  

 december 1999 og § 17 i lov nr. 958 af 20. december 1999, foretages  

 følgende ændringer:
 § 2.
 ...
 1. § 2, stk. 1, nr. 5 og 6, affattes  

 således:
5)	Aktiernes eller anparternes anskaffelsessum opgjort efter § 4,  

 stk. 2 og 3, er ikke negativ, jf. dog 2. pkt., og en eventuel negativ  

 indskudskonto er udlignet inden omdannelsen, jf. virksomhedsskattelovens  

 § 16, stk. 2, og § 16 a, stk. 4. Har ejeren anvendt  

 virksomhedsordningen i året forud for omdannelsen, kan lovens regler  

 anvendes på trods af en negativ anskaffelsessum.
Driver ejeren flere  

 virksomheder i virksomhedsordningen, er det dog en betingelse for at kunne  

 anvende lovens regler på trods af en negativ anskaffelsessum, at ejeren  

 samlet omdanner de af denne drevne virksomheder.
»5)	Aktiernes eller anparternes anskaffelsessum opgjort efter § 4,  

 stk. 2 og 3, er ikke negativ, jf. dog 2. pkt. og stk. 4, og en  

 eventuel negativ indskudskonto er udlignet inden omdannelsen efter  

 virksomhedsskattelovens § 16, stk. 2, og § 16 a, stk. 4,  

 jf. dog stk. 4. Har ejeren anvendt virksomhedsordningen i året  

 forud for omdannelsen, kan lovens regler anvendes på trods af en  

 negativ anskaffelsessum.
Driver ejeren flere virksomheder og anvendes  

 virksomhedsordningen, er det dog en betingelse for at kunne anvende lovens  

 regler på trods af en negativ anskaffelsessum, at ejeren samlet  

 omdanner virksomhederne.
 6)	Omdannelsen finder sted senest 6 måneder efter den i § 3  

 anførte dato, og at ejeren senest 1 måned efter omdannelsen  

 indsender genpart til den skatteansættende myndighed af de dokumenter,  

 der i selskabslovgivningen er foreskrevet udarbejdet i forbindelse hermed,  

 den i § 2, stk. 3, nævnte opgørelse, en  

 opgørelse over anskaffelsessummen for aktierne eller anparterne  

 opgjort efter § 4, stk. 2 og 3, samt dokumentation for, at  

 selskabet er anmeldt til registrering i Erhvervs- og Selskabsstyrelsen, eller  

 at overdragelsen til et allerede eksisterende selskab har fundet sted, jf.  

 § 1, stk. 2.
 6)	Omdannelsen finder sted senest 6 måneder efter den dato, der  

 er anført i § 3, og ejeren indsender senest 1 måned efter  

 omdannelsen genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse hermed, den i § 2, stk. 3, nævnte  

 opgørelse, en opgørelse over anskaffelsessummen for aktierne  

 eller anparterne opgjort efter § 4, stk. 2 og 3, samt dokumentation  

 for, at selskabet er anmeldt til registrering i Erhvervs- og  

 Selskabsstyrelsen, eller at overdragelsen til et allerede eksisterende  

 selskab omfattet af § 1, stk. 2, har fundet sted, jf. dog  

 stk. 5.«.
 2. I § 2 indsættes efter stk. 3:
»Stk. 4. Skatteministeren kan tillade, at lovens regler kan  

 anvendes, selvom betingelserne i stk. 1, nr. 5, ikke er opfyldt.  

 Såfremt en sådan tilladelse gives, skal ejeren udligne den  

 negative anskaffelsessum eller et negativt indestående på  

 indskudskontoen ved betaling til selskabet senest 1 måned efter  

 meddelelsen om, at tilladelse er givet.
Udligningen sker uden  

 skattemæssige konsekvenser for ejeren og selskabet.
 Stk. 5. Skatteministeren kan se bort fra overskridelse af  

 fristen på en måned i stk. 1, nr. 6.«.
 § 4.
 ...
 Stk. 5. Den skatteansættende myndighed påser, at  

 betingelserne for at anvende lovens regler er opfyldt, og foretager  

 ansættelse af anskaffelsessummen for aktierne eller anparterne opgjort  

 efter stk. 2 og 3. Indebærer denne ansættelse eller  

 skatteansættelsen af ejeren i øvrigt sådanne  

 ændringer, at betingelsern i § 2, stk. 1, nr. 5, ikke er  

 opfyldt, kan lovens regler uanset dette anvendes, såfremt ejeren  

 udligner den negative anskaffelsessum eller et negativt indestående  

 på indskudskontoen ved betaling til selskabet senest 1 måned  

 efter den skatteansættende myndigheds meddelelse om, at § 2,  

 stk. 1, nr. 5, ikke er opfyldt.
 3. I § 4, stk. 5, indsættes som sidste  

 pkt.:
 »Udligningen sker uden skattemæssige konsekvenser for ejeren og  

 selskabet.«.
§ 4 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 764 af 4. oktober  

 1999, som senest ændret ved § 2 i lov nr. 1279 af 20. december  

 2000, § 1 i lov nr. 1281 af 20. december 2000 og § 6 i lov nr. 1283  

 af 20. december 2000, foretages følgende ændring:
 § 16.
 ...
Stk. 2. Er indeståendet på indskudskontoen opgjort  

 efter § 3 negativt, er det en betingelse for at kunne omdanne  

 virksomheden til selskab efter lov om skattefri virksomhedsomdannelse, at den  

 skattepligtige inden omdannelsen overfører et beløb til  

 virksomheden, der gør, at indeståendet på indskudskontoen  

 bliver nul eller positivt.
Udligningen af indskudskontoen sker i perioden fra  

 udløbet af indkomståret forud for omdannelsesåret, til  

 omdannelsen finder sted.
Beløbet anses for indskudt på  

 indskudskontoen med virkning fra udløbet af indkomståret forud  

 for omdannelsesåret.
 1. I § 16, stk. 2, 1. pkt., og § 16 a,  

 stk. 4, 1. pkt., indsættes efter »nul eller positivt«: », jf.  

 dog § 2, stk. 4, i lov om skattefri virksomhedsomdannelse«.
 § 16 a.
 ...
Stk. 4. Er indeståendet på indskudskontoen opgjort  

 efter § 3 negativt, er det en betingelse for at kunne omdanne  

 virksomheden til selskab efter lov om skattefri virksomhedsomdannelse, at den  

 skattepligtige inden omdannelsen overfører et beløb til  

 virksomheden, der gør, at indeståendet på indskudskontoen  

 bliver nul eller positivt.
Udligningen af indskudskontoen sker i perioden fra  

 udløbet af indkomståret forud for omdannelsesåret, til  

 omdannelsen finder sted.
Beløbet anses for indskudt på  

 indskudskontoen med virkning fra udløbet af indkomståret forud  

 for omdannelsesåret.
