Nr LSF 251 Forslag til Lov om fremskaffelse og anvendelse af humant blod og  

 blodprodukter til lægemiddelformål m.v.
Fremsat af sundhedsministeren (Birte Weiss) den 7. maj 1997 Vedtaget ved tredjebehandling den 30. maj 1997 Lov nr. 465 af 10/06/1997 § 1. Tapning af humant blod må kun ske fra frivillige og ubetalte donorer.
 Stk. 2. Tapning af humant blod eller dele heraf, der skal anvendes  

 som lægemiddel eller til fremstilling af lægemidler, må kun iværksættes af  

 blodbanker tilknyttet det offentlige sygehusvæsen.
 Stk. 3. Tapning af humant blod eller dele heraf til fremstilling  

 af varer, der uden at være omfattet af stk. 2 skal anvendes til forebyggelse,  

 erkendelse og behandling af sygdomme, må kun iværksættes af de i stk. 2  

 nævnte blodbanker.
 § 2. Amtskommunen (Hovedstadens Sygehusfællesskab) indgår aftale  

 med den lokale donororganisation om betingelserne for afgivelse og modtagelse  

 af humant blod, herunder om betaling af et beløb til donororganisationen til  

 dækning af dennes udgifter i forbindelse med donorvirksomheden.
 § 3. Amtskommunen (Hovedstadens Sygehusfællesskab) har ud over at  

 tappe blod til eget forbrug pligt til at medvirke til at fremskaffe blod  

 eller dele heraf med henblik på Statens Serum Instituts fremstilling af  

 blodprodukter.
 Stk. 2. Fremstilling af blodprodukter på grundlag af blod eller  

 dele af blod, der er tappet af de i § 1, stk. 2, nævnte blodbanker, må kun  

 foretages af Statens Serum Institut.
 § 4. Amtskommunen (Hovedstadens Sygehusfællesskab) må kun anvende  

 blodprodukter, der er fremstillet eller fremskaffet af Statens Serum  

 Institut.
 Stk. 2. Lægemiddelstyrelsen kan fastsætte regler om, at  

 bestemmelsen i stk. 1 ikke finder anvendelse på bestemte blodprodukter.
 Stk. 3. Amtskommunen (Hovedstadens Sygehusfællesskab) kan i  

 konkrete tilfælde ansøge Lægemiddelstyrelsen om tilladelse til at anvende et  

 bestemt blodprodukt, der ikke er fremstillet eller fremskaffet af Statens  

 Serum Institut.
§ 5. Lægemiddelstyrelsen fastsætter priser og betingelser for  

 Statens Serum Instituts levering af blodprodukter.
Blodbankerne stiller blod  

 eller dele deraf vederlagsfrit til rådighed for Statens Serum Institut.
 Stk. 2. Det i § 8 nævnte udvalg rådgiver Lægemiddelstyrelsen i  

 sager, der er omfattet af stk. 1.
 § 6. Blod eller dele heraf tappet her i landet samt de af Statens  

 Serum Institut fremstillede blodprodukter må kun eksporteres med  

 Lægemiddelstyrelsens godkendelse og accept fra Bloddonorerne i Danmark.
 Stk. 2. Lægemiddelstyrelsen kan efter aftale med Bloddonorerne i  

 Danmark fastsætte regler om eksport af blod eller dele heraf samt af  

 blodprodukter, herunder om, at eksport ikke skal godkendes af Bloddonorerne i  

 Danmark.
 Stk. 3. Blodbanker tilknyttet det offentlige sygehusvæsen kan uden  

 godkendelse efter stk. 1 eksportere blod eller dele heraf til nært beliggende  

 lande med henblik på at imødegå en akut opstået mangelsituation eller behovet  

 for blod med særlige undertyper.
 § 7. Amtskommunerne og Hovedstadens Sygehusfællesskab udarbejder  

 årlige redegørelser om deres tappevirksomhed og om anvendelsen af det tappede  

 blod til Lægemiddelstyrelsen.
 Stk. 2. Statens Serum Institut udarbejder en årlig redegørelse til  

 Lægemiddelstyrelsen om instituttets produktion af blodprodukter, herunder om  

 produktionsøkonomien og produktionens omfang og art.
 Stk. 3. Lægemiddelstyrelsen kan fastsætte regler om indholdet af  

 de redegørelser, der er nævnt i stk. 1 og 2.
 § 8. Lægemiddelstyrelsen nedsætter et rådgivende udvalg, der har  

 til opgave at følge og vurdere udviklingen på blodområdet samt at rådgive  

 Lægemiddelstyrelsen i spørgsmål om fremskaffelse og anvendelse af blod, dele  

 af blod og blodprodukter.
 Stk. 2. Lægemiddelstyrelsen rådfører sig med det rådgivende udvalg  

 om alle spørgsmål af væsentlig eller principiel betydning inden for de  

 områder, der er nævnt i stk. 1.
Stk. 3. Det udvalg, der er nævnt i stk. 1, består af 13 medlemmer,  

 som udpeges af direktøren for Lægemiddelstyrelsen.
Direktøren for  

 Lægemiddelstyrelsen udpeger udvalgets formand.
Tre medlemmer udpeges efter  

 indstilling fra Amtsrådsforeningen.
Af de øvrige medlemmer udpeges et medlem  

 efter indstilling fra henholdsvis Hovedstadens Sygehusfællesskab, Dansk  

 Selskab for Klinisk Immunologi, landets hæmofilicentre i forening,  

 Bloddonorerne i Danmark, Danmarks Bløderforening, Statens Serum Institut,  

 Sundhedsstyrelsen, Lægemiddelstyrelsen og Sundhedsministeriet.
 Stk. 4. Lægemiddelstyrelsen kan fastsætte en forretningsorden for  

 det udvalg, der er nævnt i stk. 1.
 § 9. Medmindre højere straf er forskyldt efter anden lovgivning,  

 straffes med bøde den, der tapper blod i strid med § 1 eller eksporterer blod  

 eller blodprodukter i strid med § 6, stk. 1.
 Stk. 2. Der kan i forskrifter, der udstedes i medfør af loven,  

 fastsættes straf af bøde for overtrædelse af bestemmelser i forskrifterne,  

 medmindre højere straf er forskyldt efter anden lovgivning.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 10. Loven træder i kraft den 1. juli 1997.
 Stk. 2. Sundhedsministeren fremsætter forslag til revision af  

 loven i folketingsåret 1999-2000.
 § 11. Loven gælder ikke for Færøerne og Grønland.
Oprindeligt fremsat forslag § 1. Tapning af humant blod må kun ske fra frivillige og ubetalte donorer.
 Stk. 2. Tapning af humant blod eller dele heraf, der skal anvendes  

 som lægemiddel eller til fremstilling af lægemidler, må kun iværksættes af  

 blodbanker tilknyttet det offentlige sygehusvæsen.
 Stk. 3. Tapning af humant blod eller dele heraf til fremstilling  

 af varer, der uden at være omfattet af stk. 2, skal anvendes til  

 forebyggelse, erkendelse og behandling af sygdomme, må kun iværksættes af de  

 i stk. 2, nævnte blodbanker.
 § 2. Amtskommunen (Hovedstadens Sygehusfællesskab) indgår aftale  

 med den lokale donororganisation om betingelserne for afgivelse og modtagelse  

 af humant blod, herunder om betaling af et beløb til donororganisationen til  

 dækning af dennes udgifter i forbindelse med donorvirksomheden.
 § 3. Amtskommunen (Hovedstadens Sygehusfællesskab) har udover at  

 tappe blod til eget forbrug pligt til at medvirke til at fremskaffe blod  

 eller dele heraf med henblik på Statens Serum Institut's fremstilling af  

 blodprodukter.
 Stk. 2. Fremstilling af blodprodukter på grundlag af blod eller  

 dele af blod, der er tappet af de i § 1, stk. 2, nævnte blodbanker, må kun  

 foretages af Statens Serum Institut.
 § 4. Amtskommunen (Hovedstadens Sygehusfællesskab) må kun anvende  

 blodprodukter, der er fremstillet eller fremskaffet af Statens Serum  

 Institut.
 Stk. 2. Lægemiddelstyrelsen kan fastsætte regler om, at  

 bestemmelsen i stk. 1 ikke finder anvendelse på bestemte blodprodukter.
 Stk. 3. Amtskommunen (Hovedstadens Sygehusfællesskab) kan i  

 konkrete tilfælde ansøge Lægemiddelstyrelsen om tilladelse til at anvende et  

 bestemt blodprodukt, der ikke er fremstillet eller fremskaffet af Statens  

 Serum Institut.
§ 5. Lægemiddelstyrelsen fastsætter priser og betingelser for  

 Statens Serum Institut's levering af blodprodukter.
Blodbankerne stiller blod  

 eller dele deraf vederlagsfrit til rådighed for Statens Serum Institut.
 Stk. 2. Det i § 8 nævnte udvalg rådgiver Lægemiddelstyrelsen i  

 sager, der er omfattet af stk. 1.
 § 6. Blod eller dele heraf tappet her i landet samt de af Statens  

 Serum Institut fremstillede blodprodukter må kun eksporteres med  

 Lægemiddelstyrelsens godkendelse og accept fra Bloddonorerne i Danmark.
 Stk. 2. Lægemiddelstyrelsen kan efter aftale med Bloddonorerne i  

 Danmark fastsætte regler om eksport af blod eller dele heraf samt af  

 blodprodukter, herunder om, at eksport ikke skal godkendes af Bloddonorerne i  

 Danmark.
 § 7. Amtskommunerne og Hovedstadens Sygehusfællesskab udarbejder  

 årlige redegørelser om deres tappevirksomhed og om anvendelsen af det tappede  

 blod til Lægemiddelstyrelsen.
 Stk. 2. Statens Serum Institut udarbejder en årlig redegørelse til  

 Lægemiddelstyrelsen om instituttets produktion af blodprodukter, herunder om  

 produktionsøkonomien, produktionens omfang og art.
 Stk. 3. Lægemiddelstyrelsen kan fastsætte regler om indholdet af  

 de redegørelser, der er nævnt i stk. 1 og 2.
 § 8. Lægemiddelstyrelsen nedsætter et rådgivende udvalg, der har  

 til opgave at følge og vurdere udviklingen på blodområdet samt at rådgive  

 Lægemiddelstyrelsen i spørgsmål om fremskaffelse og anvendelse af blod, dele  

 af blod og blodprodukter.
Stk. 2. Det udvalg, der er nævnt i stk. 1, består af 12 medlemmer,  

 som udpeges af direktøren for Lægemiddelstyrelsen.
Direktøren for  

 Lægemiddelstyrelsen udpeger udvalgets formand.
Tre medlemmer udpeges efter  

 indstilling fra Amtsrådsforeningen.
Af de øvrige medlemmer udpeges et medlem  

 efter indstilling fra henholdsvis Hovedstadens Sygehusfællesskab, Dansk  

 Selskab for Klinisk Immunologi, landets hæmofilicentre i forening,  

 Bloddonorerne i Danmark, Danmarks Bløderforening, Statens Serum Institut,  

 Sundhedsstyrelsen, Lægemiddelstyrelsen og Sundhedsministeriet.
 Stk. 3. Lægemiddelstyrelsen kan fastsætte en forretningsorden for  

 det udvalg, der er nævnt i stk. 1.
 § 9. Med mindre højere straf er forskyldt efter anden lovgivning,  

 straffes med bøde den, der tapper blod i strid med § 1, eksporterer blod og  

 blodprodukter i strid med § 6, stk. 1.
 Stk. 2. Der kan i forskrifter, der udstedes i medfør af loven,  

 fastsættes straf af bøde for overtrædelse af bestemmelser i forskrifterne,  

 med mindre højere straf er forskyldt efter anden lovgivning.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 10. Loven træder i kraft den 1. juli 1997.
 § 11. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Baggrunden for selvforsyningsplanen fra 1984 Indtil midten af dette århundrede blev donorblod udelukkende anvendt  

 direkte til indgift i patienter, d.v.s, at det blod, som blev tappet fra  

 donor, direkte blev indgivet i patienten.
Senere er denne anvendelse blevet  

 suppleret med den såkaldte komponentterapi, hvor blodet adskilles i dets  

 forskellige bestanddele, der anvendes hver for sig.
Den separate anvendelse  

 af netop den bestanddel af blodet, en patient har brug for, indebærer  

 naturligvis, at donorblodet på denne måde udnyttes langt bedre end tidligere.
 Den første forudsætning for en rationel anvendelse af blodet er, at  

 plasmaet udskilles fra de røde og hvide blodlegemer.
 De vigtigste bestanddele af plasmaet er Faktor VIII (og andre  

 faktorbestanddele, herunder Faktor IX), Albumin og Immunglobuliner.  

 Oparbejdningen af disse bestanddele til færdige produkter forudsætter en  

 industriel bearbejdning.
I 1983 blev plasma alene udskilt af 1/3 af det danske donorblod med  

 henblik på efterfølgende industriel bearbejdning.
Samtidig var sygehusenes  

 forbrug af Faktor VIII stigende på grund af en forbedret behandling af  

 blødere.
Danmark måtte derfor importere betydelige mængder Faktor  

 VIII-produkter.
I 1984 fremlagde den daværende indenrigsminister en plan for dansk  

 selvforsyning med blod og blodprodukter.
Planen indebar blandt andet:
 - Sygehusene skulle i videst muligt omfang anvende komponentterapi, d.v.s.  

 anvende netop den bestanddel af blodet, den enkelte patient havde behov for.
 - Blodbankerne skulle i videst muligt omfang udskille plasmaet fra blodet  

 og levere plasmaet til en af de danske producenter.
 - Sygehusene skulle uanset en mulig højere pris aftage dansk fremstillede  

 Faktor VIII-produkter fra de danske producenter.
 - Planen skulle følges af et udvalg under Sundhedsstyrelsen,  

 Blodproduktudvalget, der blandt andet skulle påse, at ingen af de to danske  

 producenter opnåede en egentlig profit ved fremstillingen.
 Der lå blandt andet følgende hensyn bag selvforsyningsplanen:
 - Dansk blod er af en særlig god kvalitet, blandt andet fordi blodet gives  

 af frivillige og ubetalte donorer.
 - Anvendelse af dansk blod og blodprodukter giver de mindste  

 komplikationer, da danske patienter er immune over for mange af de bakterier  

 og vira, det danske blod indeholder.
 - Samfundet har en moralsk forpligtelse til at udnytte donorernes gave  

 optimalt.
 - Etiske hensyn taler for at mindske efterspørgslen efter udenlandske  

 blodprodukter for at undgå overtapning af betalte donorer.
2. Den hidtidige udvikling I perioden 1983 til 1990 steg plasmaleverancerne fra blodbankerne til de  

 to danske producenter (Statens Seruminstitut og Nordisk Insulinlaboratorium,  

 senere Novo Nordisk) fra 28,7 ton til 97,9 ton.
I 1990 opnåede Danmark at  

 blive selvforsynet med Albumin og Faktor VIII, bortset fra nogle specielle  

 Faktor VIII-produkter, som ikke bliver fremstillet her i landet.
I 1992 kom et gensplejset Faktor VIII-produkt på markedet.
Fordelen ved  

 dette produkt er, at det med sikkerhed ikke overfører HIV og andre  

 virussygdomme.
I perioden 1992 - 1995 faldt forbruget af Faktor VIII-produkter med ca.  

 10-15% om året.
Det måtte i 1995 forudses, at efterspørgslen efter Faktor  

 VIII-produkter helt ville være ophørt her i landet senest i år 2000.
Denne udvikling forrykkede fuldstændig det økonomiske grundlag for den  

 daværende selvforsyningsplan, der var baseret på, at producenterne købte  

 plasmaet fra blodbankerne, og at sygehusene aftog Albumin, Faktor VIII og  

 Faktor IX fra de to producenter til faste priser.
Nedgangen i amtskommunernes  

 køb af Faktor VIII indebar, at de danske producenters produktion af  

 blodprodukter var blevet urentabel og påførte begge producenter betydelige  

 tab.
 Den ene af de 2 danske producenter af blodprodukter, nemlig Novo Nordisk  

 A/S, havde endvidere opsagt sin aftale med amtskommunerne om at aftage plasma  

 fra blodbankerne og levere sygehusene blodprodukter med virkning fra udgangen  

 af 1995.
 Det var på denne baggrund i 1995 nødvendigt at revidere den danske  

 selvforsyningspolitik med blod og blodprodukter.
Sundhedsstyrelsens Blodproduktudvalg tilkendegav i denne forbindelse, at  

 det af faglige, sikkerhedsmæssige og etiske grunde fortsat ville være helt  

 afgørende at opretholde et system, hvor dansk plasma udnyttes bedst muligt og  

 danner grundlag for fremstilling af blodprodukter af høj kvalitet.
Heri lå en  

 anbefaling af, at selvforsyningspolitiken, som er baseret på blod fra  

 frivillige, ubetalte danske donorer, bør opretholdes i videst muligt omfang.  

 Samtidigt anbefalede udvalget, at immunglobolin til intravenøst brug af  

 faglige og økonomiske grunde blev inddraget under selvforsyningen på linie  

 med Faktor VIII, Faktor IX og Albumin.
 Blodproduktudvalget kunne imidlertid ikke i enighed nå frem til en  

 anbefaling af, hvorvidt selvforsyningen burde gennemføres ved, at  

 fremstillingen af blodprodukter skete på en dansk virksomhed eller, hvorvidt  

 selvforsyningen burde tilrettelægges som kontraktfraktionering af det danske  

 blod på en udenlandsk virksomhed.
I forbindelse med overvejelserne om revisionen af selvforsyningspolitiken  

 tilkendegav Seruminstituttet, at instituttet fra udgangen af 1995 ville kunne  

 overtage plasmaleverancerne fra de amter, der hidtil havde leveret plasma til  

 Novo Nordisk.
Instituttet ville endvidere kunne forsyne det danske marked med  

 Albumin, Faktor VIII og Faktor IX.
Derimod forventede Seruminstituttet, der  

 ikke havde markedsføringstilladelse til immunglobulinprodukter, først i løbet  

 af nogle år at kunne forsyne markedet med disse produkter, der ikke hidtil  

 havde været omfattet af selvforsyningsplanen.
Imidlertid ville instituttet  

 kunne indgå aftaler med en udenlandsk producent om fremstilling af  

 immunglobulin på grundlag af dansk plasma i en overgangsperiode.
På denne baggrund indgik Amtsrådsforeningen og Hovedstadens  

 Sygehusfællesskab efter forudgående drøftelser med Sundhedsministeriet en  

 rammeaftale med Statens Serum Institut om selvforsyning med blod og  

 blodprodukter.
I aftalen fastlægges de overordnede principper for  

 samarbejdet, herunder regnskabsprincipper for blodproduktionen,  

 prisfastsættelse for plasma og blodprodukter m.v.
I tilslutning til denne  

 rammeaftale er der indgået konkrete aftaler mellem samtlige sygehuskommuner  

 og Seruminstituttet om de respektive parters rettigheder og pligter.
 Den 14. marts 1997 afsagde Klagenævnet for Udbud i en af  

 blodproduktvirksomheden Immuno Danmark A/S, der er et datterselskab af det  

 østrigske selskab Immuno AG, rejst sag kendelse om, at de indklagede  

 amtskommuner og Hovedstadens Sygehusfællesskab skal anerkende, at de ved at  

 undlade at foretage EU-udbud af deres indkøb af blodprodukter har handlet i  

 strid med EU's indkøbsdirektiv, i det omfang værdien af disse indkøb har  

 svaret til direktivets tærskelværdi eller har overskredet denne.
3. Baggrunden for fremsættelsen af lovforslaget Det er regeringens opfattelse, at afgørende hensyn taler for fortsat  

 opretholdelse af en ordning med dansk selvforsyning med blod og  

 blodprodukter.
Regeringen lægger i denne forbindelse især vægt på følgende  

 forhold:
 1. Det danske donorsystem med frivillige og ubetalte donorer sikrer blod  

 af høj kvalitet og i en mængde, der er tilstrækkelig til at dække behovet for  

 Albumin, faktorprodukter og immunglobuliner.
 2. En ordning med en producent her i landet giver den bedste  

 forsyningssikkerhed og sikrer bedst, at donorernes betingelser for at afgive  

 blod respekteres.
 3. For på længere sigt at kunne fastholde en positiv holdning til  

 donorsagen i befolkningen er det væsentligt, at det tappede blod til enhver  

 tid udnyttes optimalt.
 4. Fuld udnyttelse af de forskellige bestanddele i blodet fra ubetalte og  

 frivillige donorer modvirker betalte donortapninger i andre lande med deraf  

 følgende risici for overtapninger og andre alvorlige sundhedsmæssige  

 problemer i disse lande.
 Regeringen er opmærksom på, at EU-medlemsstaterne efter Rådets direktiv  

 89/381/EØF skal træffe de nødvendige foranstaltninger for at nå frem til  

 selvforsyning i fællesskabet med blod og plasma fra mennesker.  

 Medlemsstaterne skal herunder træffe de nødvendige foranstaltninger for at  

 fremme produktionen og anvendelsen af produkter, som er fremstillet på basis  

 af blod og plasma, der hidrører fra frivillig og vederlagsfri afgivelse af  

 blod eller plasma.
Det er regeringens opfattelse, at målsætningen om selvforsyningen med  

 plasma og blod mest hensigtsmæssigt gennemføres, hvis det enkelte medlemsland  

 sikrer selvforsyningen i det pågældende land.
Ud fra en behandlingsmæssig  

 synsvinkel opnår man herigennem også den fordel, at patienter der behandles  

 med blod og blodprodukter tilhører samme population som den, der har afgivet  

 blod.
Hertil kommer, at en opgivelse af selvforsyningspolitiken kan resultere i  

 en faldende tilslutning til donorsagen og dermed et fald i antallet af  

 donorer.
En udvikling i denne retning vil mindske den samlede mængde blod og  

 plasma afgivet af frivillige og ubetalte donorer, der vil være til rådighed  

 for anvendelse indenfor fællesskabet.
En opgivelse af selvforsyningspolitiken  

 her i landet kan derfor meget vel efter regeringens opfattelse gøre det endnu  

 sværere indenfor fællesskabet at realisere målsætningen om selvforsyning med  

 blod og plasma fra frivillige og ubetalte donorer.
Det er bloddonorernes betingelse for at afgive blod, at der i intet led i  

 blodkæden må tjenes på blodet.
Dette indebærer, at den virksomhed, der  

 fremstiller blodprodukter på basis af dansk blod, alene må fastsætte en pris  

 på produktet, der giver inddækning for de ved produktionen medgåede  

 omkostninger.
Det er endvidere en betingelse for bloddonorernes afgivelse af  

 blod, at blodet og de på grundlag heraf fremstillede blodprodukter ikke  

 eksporteres.
Bloddonorerne accepterer dog eksport af blodprodukter som  

 nødhjælp og efter konkret aftale eksport af overskydende produktion af et  

 konkret produkt.
 Det er regeringens opfattelse, at en efterlevelse af donorernes betingelse  

 for at afgive blod alene kan sikres, hvis fremstillingen af produkterne sker  

 på en virksomhed her i landet.
Der er endvidere gennem årene opbygget en betydelig dansk ekspertise på  

 blodproduktområdet.
Denne ekspertise kan kun fastholdes og udvikles gennem  

 fortsat produktion her i landet.
Ophører den danske produktion med deraf  

 følgende nedlæggelse af produktionsfaciliteter, vil der ikke her i landet  

 kunne genetableres produktion af blodprodukter i en krisesituation.
 Regeringen finder på denne baggrund ikke grundlag for at foreslå en  

 ordning for selvforsyning med blod og blodprodukter, hvor det danske plasma  

 oparbejdes til færdigt fremstillede produkter på en udenlandsk virksomhed.
 Lovforslaget har til formål at sikre opretholdelsen af en ordning med  

 selvforsyning med blod og blodprodukter i overensstemmelse med de principper,  

 der hidtil har ligget til grund for den danske selvforsyningspolitik.
 Med lovforslaget fastlægges følgende principper:
 - Den danske selvforsyning med blod og blodprodukter baseres på blod  

 afgivet af frivillige og ubetalte donorer.
 - Tapning af blod eller dele heraf må kun gennemføres af blodbanker, der  

 er knyttet til det offentlige sygehusvæsen.
 - Statens Serum Institut forestår som eneleverandør indsamling,  

 produktion, fremskaffelse og distribution af plasma og blodprodukter og  

 indestår for, at plasmaet udnyttes og behandles i overensstemmelse med  

 principperne for dansk selvforsyning.
 - Blodbankerne får en lovbestemt pligt til at medvirke til fremskaffelse  

 af plasma til Statens Serum Institut's fremstilling af blodprodukter.
- Priserne på de blodprodukter, der leveres af Statens Serum Institut til  

 sygehusvæsenet fastsættes af Lægemiddelstyrelsen.
Blodbankernes leverancer af  

 plasma til Statens Serum Institut sker vederlagsfrit.
 - Blod og blodprodukter må kun eksporteres med Lægemiddelstyrelsens  

 godkendelse.
 - Lægemiddelstyrelsen nedsætter et rådgivende udvalg med den opgave at  

 følge og vurdere udviklingen på blodområdet.
Økonomiske og administrative bestemmelser Med lovforslaget videreføres principperne i den nuværende ordning til  

 sikring af selvforsyning med blod og blodprodukter.
Blodbankerne får efter  

 forslaget ikke som i dag betaling for det plasma, der leveres til Statens  

 Serum Institut.
Amtskommunerne mister herved en indtægt på ca. 18 mio. kr.  

 årligt.
Priserne på Statens Serum Institut's blodprodukter vil imidlertid  

 blive sat ned, således at amtskommunernes udgifter til køb af blodprodukter  

 vil falde med et tilsvarende beløb.
Det skønnes derfor ikke, at lovforslagets  

 gennemførelse vil få økonomiske konsekvenser af større betydning for  

 amtskommunerne og Hovedstadens Sygehusfællesskab.
Lægemiddelstyrelsen har hidtil haft til opgave at følge udviklingen på  

 blodområdet og fremkomme med initiativer som følge af udviklingen.
Med  

 lovforslaget skærpes kravene til Lægemiddelstyrelsens indsats, ligesom  

 styrelsen får som ny opgave at fastsætte pris og øvrige leveringsbetingelser  

 på blodprodukter fra Statens Serum Institut.
Det skønnes, at  

 Lægemiddelstyrelsen vil kunne varetage disse opgaver uden tilførsel af  

 yderligere ressourcer.
Erhvervsøkonomiske konsekvenser Med lovforslaget videreføres de principper, der ligger til grund for den  

 nuværende ordning for tilrettelæggelsen af dansk selvforsyning med blod og  

 blodprodukter.
 Dette indebærer, at blodbankerne kun kan levere plasma til  

 lægemiddelfremstilling på Statens Serum Institut, og at sygehusene som  

 udgangspunkt alene kan indkøbe blodprodukter, der er fremstillet eller  

 fremskaffet af Statens Serum Institut.
Efter lovforslaget afskæres andre virksomheder end Statens Serum Institut  

 fra at modtage dansk plasma eller levere blodprodukter til sygehusene.
Dette  

 svarer til den gældende aftalemæssige ordning mellem amtskommunerne og  

 Statens Serum Institut.
 Lovforslaget ændrer derfor ikke afgørende ved virksomhedernes muligheder  

 for at afsætte blodprodukter til sygehusene.
Blodprodukter, der ikke fremstilles på basis af dansk plasma, vil fortsat  

 skulle aftages fra udenlandske virksomheder.
Lovforslagets § 4 åbner mulighed  

 for at Lægemiddelstyrelsen kan bestemme, at forhandling af sådanne produkter  

 kan ske uden om Statens Serum Institut direkte til apotek eller  

 sygehusapotek.
Miljømæssige konsekvenser Lovforslaget har ingen miljømæssige konsekvenser.
Forholdet til EU-retten Efter direktiv 89/381/EØF om udvidelse af anvendelsesområdet for direktiv  

 65/65/EØF og 75/319/EØF om tilnærmelse af lovgivning om farmaceutiske  

 specialiteter, og om fastsættelse af særlige bestemmelser for lægemidler  

 fremstillet på basis af blod eller plasma fra mennesker, finder  

 bestemmelserne i direktiv 65/65 og 75/319 også anvendelse på lægemidler, der  

 fremstilles industrielt af offentlige eller private virksomheder på basis af  

 blodbestanddele.
Vedtagelsen af direktiv 89/381 indebærer derfor, at  

 markedsføring af blodprodukter er betinget af en markedsføringstilladelse  

 udstedt af myndighederne i den medlemsstat, hvor produktet markedsføres.  

 Efter forordning 2309/93 kan en markedsføringstilladelse omfattende samtlige  

 EU-medlemslande endvidere udstedes af Kommissionen.
Reglerne om udstedelse af markedsføringstilladelser til lægemidler,  

 herunder til blodprodukter, er fastsat i lægemiddelloven.
Lovforslaget ændrer  

 ikke lægemiddellovens regler om markedsføringstilladelse.
Blodprodukter, der  

 fremstilles af Statens Serum Institut, eller som fremstilles på Statens Serum  

 Institut's vegne af en udenlandsk producent på basis af dansk plasma, vil  

 derfor fortsat skulle have en markedsføringstilladelse for at kunne  

 forhandles til sygehuse her i landet.
 Som nævnt under lovforslagets almindelige bemærkninger statuerede  

 Klagenævnet for udbud i kendelsen af 14. marts 1997, at amtskommunerne havde  

 handlet i strid med EU's indkøbsdirektiv, direktiv 93/36 ved at undlade at  

 foretage EU-udbud af deres indkøb af blodprodukter.
 Lovforslaget indebærer, at tapning af humant blod kun må ske fra  

 frivillige og ubetalte donorer, og at tapning af humant blod kun må  

 iværksættes af blodbanker tilknyttet det offentlige sygehusvæsen.  

 Lovforslaget indebærer således, at der opstilles restriktioner i adgangen til  

 at udøve denne form for virksomhed.
Efter EU-retten kan en medlemsstat opstille betingelser for udøvelse af  

 virksomhed på det pågældende medlemslands område, herunder tapning af blod.  

 Efter EF-traktatens art. 52 indebærer etableringsfriheden adgang til at  

 optage og udøve selvstændig erhvervsvirksomhed på de vilkår, som i  

 etableringslandet er fastsat for landets egne statsborgere.
Det fremgår  

 imidlertid af EF-domstolens praksis, at nationale foranstaltninger, der kan  

 hæmme udøvelsen af de ved traktaten sikrede grundlæggende friheder eller gøre  

 udøvelsen heraf mindre tiltrækkende, skal opfylde fire betingelser:  

 Foranstaltningerne skal anvendes uden forskelsbehandling, de skal være  

 begrundet i tvingende samfundsmæssige hensyn, de skal være egnede til at  

 sikre virkeliggørelsen af det formål, de forfølger, og de må ikke gå ud over,  

 hvad der er nødvendigt for at opnå formålet.
Det er efter lovforslaget alene blodbanker tilknyttet det offentlige  

 sundhedsvæsen, der kan iværksætte tapning af blod.
Danske virksomheder,  

 herunder danske medicinalvirksomheder kan således ikke foretage tapning af  

 blod, og der er således tale om en ikke diskriminerende erhvervsregulering.  

 Baggrunden for reguleringen er hensynet til forsyningssikkerheden og  

 selvforsyningen med blod, idet det danske donorsystem med frivillige og  

 ubetalte donorer sikrer blod af høj kvalitet og i en mængde, der er  

 tilstrækkelig til at dække efterspørgslen efter blod og blodprodukter.
Det er  

 Sundhedsministeriets opfattelse, at de foreslåede foranstaltninger med hensyn  

 til tapning af blod ikke går ud over, hvad der er nødvendig for at opnå disse  

 hensyn.
Efter lovforslaget tildeles Statens Serum Institut eneret til fremstilling  

 af blodprodukter på grundlag af dansk plasma.
Det forudsættes dog herved at  

 Statens Serum Institut kan indgå aftale med en udenlandsk virksomhed om  

 fremstilling af enkelte blodprodukter på grundlag af dansk plasma, som  

 instituttet ikke på nuværende tidspunkt selv kan fremstille.
Efter  

 lovforslaget stilles plasma til brug for Statens Serum Institut's  

 fremstilling af blodprodukter vederlagsfrit til rådighed fra blodbankerne og  

 dermed af det offentlige sygehusvæsen.
Industrielt fremstillede blodprodukter  

 må som udgangspunkt anses for en vare, og det offentliges indkøb af sådanne  

 varer er derfor omfattet af rådets direktiv 93/96 af 14. juni 1993 om  

 samordning af fremgangsmåderne ved offentlige indkøb.
Statens Serum Institut modtager som nævnt plasmaet vederlagsfrit fra  

 blodbankerne og forarbejder dette til de forskellige blodprodukter.
Statens  

 Serum Institut's indsats består i indsamling af plasmaet, processering af  

 råvaren i form af plasma til forskellige blodprodukter og distribution af  

 disse til det amtskommunale sygehusvæsen samt eventuelt i beskedent omfang  

 til de private apoteker.
Amtskommunernes betaling for de modtagne  

 blodprodukter fastsættes således, at betalingen alene dækker de omkostninger,  

 der er forbundet med Statens Serum Institut's indsamling og bearbejdning af  

 det plasma, som blodbankerne stiller til rådighed for instituttet.
Den virksomhed, som udøves at Statens Serum Institut i relation til det  

 modtagne plasma, må efter Sundhedsministeriets opfattelse betragtes som en  

 tjenesteydelse i relation til det samlede danske sundhedsvæsen.
Værdien af  

 denne tjenesteydelse overstiger uden tvivl værdien af den vare, som indgår i  

 det færdigfremstillede blodprodukt, nemlig råvaren i form af plasma, som  

 efter lovforslaget skal stilles vederlagsfrit til rådighed for Statens Serum  

 Institut.
 Statens Serum Instituts leverancer af blodprodukter falder herefter ind  

 under tjenesteydelsesdirektivet, idet det fremgår af artikel 2 i dette  

 direktiv, at såfremt en offentlig aftale omfatter både varer og  

 tjenesteydelser falder aftalen ind under tjenesteydelsesdirektivet, hvis  

 værdien af de pågældende tjenesteydelser overstiger værdien af de varer,  

 aftalen vedrører.
 Efter artikel 6 i tjenesteydelsesdirektivet finder direktivet ikke  

 anvendelse på 1) offentlige tjenesteydelsesaftaler som tildeles et organ, som  

 selv er en ordregivende myndighed, 2) på grundlag af en eneret, 3) der er  

 tildelt det i henhold til bekendtgjorte love eller offentlige bestemmelser,  

 4) der er forenelige med EF-traktaten.
Statens Serum Institut er en statsvirksomhed under Sundhedsministeriet og  

 er derfor uden tvivl en ordregivende myndighed.
Med lovforslaget tildeles  

 instituttet en eneret til at fremstille blodprodukter hvorfor 2. og 3.  

 betingelse også må anses for opfyldt.
Betingelsen om, at det kun er Statens  

 Serum Institut, der kan behandle det danske blod, er forenelig med EU-retten,  

 såfremt restriktionen er begrundet i afgørende almene hensyn, og såfremt  

 eneretten ikke går ud over, hvad der er nødvendig for at opnå de pågældende  

 hensyn.
Efter Sundhedsministeriets opfattelse berettiger hensynet til at  

 kunne sikre forsyningssikkerhed og fastholde selvforsyningen med blod og  

 blodprodukter indførelsen af den omhandlede restriktion.
Udtalelser over lovforslaget På grund af den stramme tidsfrist har lovforslaget ikke været til høring  

 hos berørte organisationer og myndigheder.
Bemærkninger til de enkelte bestemmelser Til § 1 Det er fundet hensigtsmæssigt at lovfæste den eksisterende donorordning,  

 hvorefter tapning af humant blod udelukkende sker fra frivillige, ubetalte  

 donorer.
Gennem bestemmelsen sikres det, at blodtapning ikke vil kunne  

 udføres mod betaling, idet det af såvel etiske som sundhedsmæssige og  

 forsyningsmæssige grunde er afgørende at bevare ordningen med frivillige,  

 ubetalte donorer.
Der har ikke hidtil været begrænsninger i, hvem der kan iværksætte  

 blodtapning, når blot det sker på en læges ansvar.
Med henblik på fortsat at  

 sikre donorernes ubetingede tillid til donorsagen foreslås det i stk. 2, at  

 blodtapning kun må iværksættes af blodbanker tilknyttet det offentlige  

 sygehusvæsen.
Med bestemmelsen om, at det er blodbankerne, der alene kan iværksætte  

 blodtapning, fastslås, at sygehusejeren ud over selv at foretage blodtapning  

 også kan indgå aftale om, at andre tapper blod for blodbanken.
Her sigtes  

 til, at donororganisationernes mobile tappehold hidtil har foretaget et vist  

 antal tapninger.
Denne virksomhed bør efter aftale med sygehusejeren kunne  

 fortsættes.
Den personkreds, der kan forestå blodtapning, er reguleret gennem reglerne  

 i lov om udøvelse af lægegerning.
I henhold til lægelovens regler udføres  

 alle tapninger på en læges ansvar.
Det personale, der medvirker ved  

 tapningen, er undergivet Sundhedsstyrelsens almindelige tilsyn med  

 medicinalpersonale i henhold til bestemmelserne i lov om sundhedsvæsenets  

 centralstyrelse.
Det er ikke fundet nødvendigt eller hensigtsmæssigt at  

 fastsætte yderligere regler om, hvilke personer der kan forestå og foretage  

 blodtapning, eller om blodbankernes tilrettelæggelse og udførelse af  

 blodbankvirksomheden i øvrigt.
 Ud over tapning af fuldblod omfatter bestemmelsen også tapninger, hvor der  

 kun udtages bestemte dele af donorens blod, medens resten gives tilbage til  

 donoren i forbindelse med tapningen.
 Lægers udtagning af blod som led i diagnostisering og behandling af  

 sygdomme hos patienten betragtes ikke som blodtapning i henhold til denne  

 lov.
 Bestemmelsen i stk. 3 præciserer, at også blodtapning med henblik på  

 fremstilling af medicinsk udstyr kun må iværksættes af blodbanker tilknyttet  

 det offentlige sygehusvæsen.
Til § 2 Til sygehusenes blodbanker er der normalt knyttet en lokal  

 donororganisation.
Den lokale donororganisation har til opgave at sørge for  

 rekruttering af nye donorer samt opretholdelse af et donorkorps af en  

 tilstrækkelig størrelse til at dække behovet for blod.
Det er fundet  

 hensigtsmæssigt, at relationerne mellem donorkorps og sygehusejere fastlægges  

 nærmere gennem indgåelse af aftaler om fastlæggelse af, hvilke opgaver  

 vedrørende donorvirksomheden der påhviler blodbanken, samt om de gensidige  

 forpligtelser parterne har.
Det bør i denne forbindelse aftales, hvorledes  

 donorkorpsets udgifter i forbindelse med donorvirksomheden skal honoreres af  

 blodbanken.
Dette forudsættes at ske ved, at der - som i dag - betales en  

 afgift pr. tapning.
Endvidere må der træffes aftale om, hvorvidt  

 bloddonorernes mobile tappehold skal foretage mobile tapninger, og hvorledes  

 disse tapninger skal tilrettelægges.
Til § 3 Med bestemmelsen pålægges blodbankerne en forpligtelse til at medvirke ved  

 fremskaffelsen af råvarer til industrielt fremstillede blodprodukter.
Heri  

 ligger dels en pligt til at etablere den fornødne tappekapacitet, dels en  

 pligt til at tilrettelægge blodbankvirksomheden på en sådan måde, at der kan  

 fremskaffes råvarer i form af frisk frosset plasma fra den del af det tappede  

 blod, der ikke nødvendigvis skal anvendes i den almindelige  

 sygehusvirksomhed.
 Sygehusenes forbrug af røde blodlegemer har hidtil været styrende for  

 antallet af blodtapninger, idet den mængde plasma, der herved har været til  

 rådighed for industriel fremstilling af blodprodukter, har været  

 tilstrækkelig til at dække behovet for plasma til fremstilling af  

 blodprodukter.
 Med bestemmelsen i stk. 2, opnår Statens Serum Institut en eneret til at  

 fremstille blodprodukter på grundlag af blod tappet her i landet.  

 Bestemmelsen udelukker ikke, at Statens Serum Institut kan indgå aftale med  

 en udenlandsk virksomhed om, at denne på grundlag af dansk plasma for Statens  

 Serum Institut fremstiller visse blodprodukter, som Statens Serum Institut  

 ikke har markedsføringstilladelse til.
Til § 4 Med henblik på at sikre gennemførelsen af målsætningen om dansk  

 selvforsyning med blodprodukter, er det fundet nødvendigt at indføre pligt  

 for sygehusene til i patientbehandlingen at anvende de blodprodukter, som  

 Statens Serum Institut fremstiller på grundlag af det modtagne danske plasma.  

 Det er herved forudsat, at sygehusene kun har pligt til at aftage  

 blodprodukter, for hvilke Lægemiddelstyrelsen eller Europakommissionen har  

 udstedt en markedsføringstilladelse, og som i øvrigt findes egnet til den  

 enkelte patient.
Enkelte specielle blodprodukter fremstilles ikke i dag af Statens Serum  

 Institut.
Det er endvidere ikke sandsynligt, at Statens Serum Institut vil  

 kunne indgå aftale med en udenlandsk producent om fremstilling af alle disse  

 specialprodukter på basis af dansk plasma.
Det foreslås derfor med  

 bestemmelsen i § 4, stk. 2, at Lægemiddelstyrelsen kan fastsætte regler om,  

 at sådanne produkter ikke af sygehusene skal indkøbes gennem Statens Serum  

 Institut.
 Med bestemmelsen i lovforslagets § 4, stk. 3, åbnes mulighed for, at  

 Lægemiddelstyrelsen kan imødekomme en ansøgning om indkøb af blodprodukter,  

 der ikke er fremstillet eller fremskaffet af Statens Serum Institut.  

 Bestemmelsen er især tænkt anvendt i tilfælde, hvor der foreligger et af den  

 behandlende læge begrundet ønske om i konkrete tilfælde at kunne anvende et  

 blodprodukt, der ikke kan fremskaffes gennem Statens Serum Institut.
Til § 5 Det er ikke fundet nødvendigt at etablere en egentlig formaliseret  

 planlægning for fremskaffelse og anvendelse af plasma og de forarbejdede  

 blodprodukter med bl.a. fastlæggelse af den enkelte sygehuskommunes pligt til  

 at levere plasma.
 Spørgsmål herom er hidtil blevet løst gennem forhandling i  

 Lægemiddelstyrelsens Blodproduktudvalg eller gennem forhandling mellem den  

 enkelte blodbank og producenterne.
 Det forudsættes derfor, at bl.a. spørgsmål om fremskaffelse og anvendelse  

 af plasma og blodprodukter fortsat drøftes i Blodproduktudvalget, hvis  

 nedsættelse lovfæstes med bestemmelsen i forslagets § 8.
Da lovforslaget pålægger amtskommunerne og Hovedstadens Sygehusfællesskab  

 pligt til at fremskaffe og levere plasma til Statens Serum Institut og til at  

 aftage de af instituttet fremstillede blodprodukter, er det regeringens  

 opfattelse, at priser og andre samhandelsbetingelser for blodprodukter fra  

 Statens Serum Institut bør fastsættes af Lægemiddelstyrelsen.
For at  

 understrege, at blod eller dele heraf ikke er genstand for fortjeneste,  

 foreslås der indført pligt for blodbankerne til at levere plasma  

 vederlagsfrit til Statens Serum Institut.
Fastsættelsen af priserne vil ske efter forudgående drøftelse i  

 Blodproduktudvalget.
Ved fastsættelsen af de nævnte priser må  

 Lægemiddelstyrelsen påse, at donorernes betingelse for at afgive blod, nemlig  

 at der ikke i noget led opnås en egentlig fortjeneste ved tapning og levering  

 af blod og blodprodukter respekteres.
Det forudsættes herved, at medlemmerne  

 af Blodproduktudvalget gøres bekendt med de redegørelser, der af  

 amtskommunerne og Statens Serum Institut skal indsendes til  

 Lægemiddelstyrelsen om virksomheden på blodområdet, herunder Statens Serum  

 Institut's redegørelse for instituttets produktionsøkonomi for så vidt angår  

 fremstilling af blodprodukter.
Til § 6 Det er bloddonorernes betingelse for at afgive blod, at blod,  

 blodkomponenter og forarbejdede blodprodukter i almindelighed ikke  

 eksporteres.
Den foreslåede bestemmelse i § 6, stk. 1, hvorefter blod og blodprodukter  

 kun må eksporteres med Lægemiddelstyrelsens godkendelse, sikrer, at  

 donorernes betingelse for at afgive blod respekteres.
Bestemmelsen  

 forudsætter, at tilladelse til eksport kun gives, hvis bloddonorerne  

 forudgående har accepteret denne.
Bloddonorerne accepterer, at eksport af blod og blodprodukter kan finde  

 sted som nødhjælp og i katastrofesituationer.
Endvidere accepterer  

 bloddonorerne efter konkret aftale, at eventuelt overskud af blodkomponenter  

 eller blodprodukter i forbindelse med bearbejdningen af det danske plasma kan  

 eksporteres.
 Det er fundet hensigtsmæssigt at give Lægemiddelstyrelsen adgang til efter  

 forudgående forhandling med Bloddonorerne i Danmark at fastsætte regler om, i  

 hvilke tilfælde eksport af blod og blodprodukter kan ske uden  

 Lægemiddelstyrelsens forudgående tilladelse.
 Oplysning om eksport af blod og blodprodukter, herunder oplysning om art,  

 mængde og pris, skal medtages i de redegørelser, der skal indsendes af  

 amtskommunerne og Statens Serum Institut til Lægemiddelstyrelsen efter  

 forslagets § 7.
Til § 7 Bestemmelserne i stk. 1 og 2, om, at amtskommunerne, Hovedstadens  

 Sygehusfællesskab og Statens Serum Institut skal afgive en årlig redegørelse  

 for omfanget af deres tappevirksomhed og om anvendelsen af det tappede blod,  

 skal give Lægemiddelstyrelsen og Blodproduktudvalget mulighed for at overvåge  

 udviklingen på området.
 For at opnå en tilstrækkelig ensartethed i indholdet i de i stk. 1 og 2,  

 omhandlede redegørelser, er det fundet hensigtsmæssigt, at  

 Lægemiddelstyrelsen får adgang til at fastsætte nærmere regler om  

 redegørelsernes indhold og den form, hvori oplysningerne skal afgives, jfr.  

 forslagets § 7, stk. 3.
Til § 8 Det offentliges interesser i at overvåge og styre udviklingen på området  

 må varetages af de centrale sundhedsmyndigheder, Sundhedsministeriet og  

 Lægemiddelstyrelsen.
Det er imidlertid nødvendigt, at denne opgave varetages  

 i tæt kontakt med de berørte parter.
Det er fundet hensigtsmæssigt, at denne  

 kontakt som hidtil sker gennem Blodproduktudvalget, der har bistået  

 Lægemiddelstyrelsen med administrationen af området.
Det foreslås, at  

 Blodproduktudvalgets nedsættelse fastsættes ved lov.
Dette rådgivende udvalg skal løbende følge og vurdere udviklingen på  

 området med henblik på at vurdere behovet for ændringer i fremskaffelsen og  

 anvendelsen af blod, således at de ønskede hensyn bliver varetaget, herunder  

 at det danske behov for blod og blodprodukter tilgodeses.
Udvalget skal  

 endvidere rådgive Lægemiddelstyrelsen i forbindelse med administrationen af  

 loven.
 Den nuværende sammensætning af Blodproduktudvalget foreslås udvidet med en  

 repræsentant for Sundhedsstyrelsen og en repræsentant for Statens Serum  

 Institut.
Skriftlig fremsættelse Sundhedsministeren (Birte Weiss):
 Jeg tillader mig herved for Folketinget at fremsætte:
 Forslag til lov om fremskaffelse og anvendelse af humant blod og  

 blodprodukter til lægemiddelformål m.v.
(Lovforslag nr.
L 251).
 Den 14. marts 1997 afsagde Klagenævnet for Udbud i en af Immuno Danmark  

 A/S rejst sag kendelse om, at de indklagede amtskommuner og Hovedstadens  

 Sygehusfællesskab skal anerkende, at de ved at undlade at foretage EU-udbud  

 af deres indkøb af blodprodukter har handlet i strid med EU's  

 indkøbsdirektiv, i det omfang værdien af disse indkøb har svaret til  

 direktivets tærskelværdi eller har overskredet denne.
Det er regeringens opfattelse, at afgørende hensyn taler for fortsat  

 opretholdelse af en ordning med dansk selvforsyning med blod og  

 blodprodukter.
Regeringen lægger i denne forbindelse især vægt på følgende  

 forhold:
 1. Det danske donorsystem med frivillige og ubetalte donorer sikrer blod  

 af høj kvalitet og i en mængde, der er tilstrækkelig til at dække behovet for  

 albumin, faktorprodukter og immunglobuliner.
 2. En ordning med en producent her i landet giver den bedste  

 forsyningssikkerhed og sikrer bedst, at donorernes betingelser for at afgive  

 blod respekteres.
 3. For på længere sigt at kunne fastholde en positiv holdning til  

 donorsagen i befolkningen er det væsentligt, at det tappede blod til enhver  

 tid udnyttes optimalt.
 4. Fuld udnyttelse af de forskellige bestanddele i blodet fra ubetalte og  

 frivillige donorer modvirker betalte donortapninger i andre lande med deraf  

 følgende risici for overtapninger og andre alvorlige sundhedsmæssige  

 problemer i disse lande.
Lovforslaget har til formål at sikre opretholdelsen af en ordning med  

 selvforsyning med blod og blodprodukter i overensstemmelse med de principper,  

 der hidtil har ligget til grund for den danske selvforsyningspolitik.
Det er  

 regeringens opfattelse, at den foreslåede ordning er i overensstemmelse med  

 EU-retten.
 Med lovforslaget fastlægges følgende principper:
 - Den danske selvforsyning med blod og blodprodukter baseres på blod  

 afgivet af frivillige og ubetalte donorer.
 - Tapning af blod eller dele heraf må kun gennemføres af blodbanker, der  

 er knyttet til det offentlige sygehusvæsen.
 - Statens Serum Institut forestår som eneleverandør indsamling,  

 produktion, fremskaffelse og distribution af plasma og blodprodukter og  

 indestår for, at plasmaet udnyttes og behandles i overensstemmelse med  

 principperne for dansk selvforsyning.
 - Blodbankerne får en lovbestemt pligt til at medvirke til fremskaffelse  

 af plasma til Statens Serum Institut's fremstilling af blodprodukter.
- Priserne på de blodprodukter, der leveres af Statens Serum Institut til  

 sygehusvæsenet fastsættes af Lægemiddelstyrelsen.
Blodbankernes leverancer af  

 plasma til Statens Serum Institut sker vederlagsfrit.
 - Blod og blodprodukter må kun eksporteres med Lægemiddelstyrelsens  

 godkendelse.
 - Lægemiddelstyrelsen nedsætter et rådgivende udvalg med den opgave at  

 følge og vurdere udviklingen på blodområdet.
Efter 2. behandling den 27. maj 1997 § 1. Tapning af humant blod må kun ske fra frivillige og ubetalte donorer.
 Stk. 2. Tapning af humant blod eller dele heraf, der skal anvendes  

 som lægemiddel eller til fremstilling af lægemidler, må kun iværksættes af  

 blodbanker tilknyttet det offentlige sygehusvæsen.
 Stk. 3. Tapning af humant blod eller dele heraf til fremstilling  

 af varer, der uden at være omfattet af stk. 2 skal anvendes til forebyggelse,  

 erkendelse og behandling af sygdomme, må kun iværksættes af de i stk. 2  

 nævnte blodbanker.
 § 2. Amtskommunen (Hovedstadens Sygehusfællesskab) indgår aftale  

 med den lokale donororganisation om betingelserne for afgivelse og modtagelse  

 af humant blod, herunder om betaling af et beløb til donororganisationen til  

 dækning af dennes udgifter i forbindelse med donorvirksomheden.
 § 3. Amtskommunen (Hovedstadens Sygehusfællesskab) har ud over at  

 tappe blod til eget forbrug pligt til at medvirke til at fremskaffe blod  

 eller dele heraf med henblik på Statens Serum Instituts fremstilling af  

 blodprodukter.
 Stk. 2. Fremstilling af blodprodukter på grundlag af blod eller  

 dele af blod, der er tappet af de i § 1, stk. 2, nævnte blodbanker, må kun  

 foretages af Statens Serum Institut.
 § 4. Amtskommunen (Hovedstadens Sygehusfællesskab) må kun anvende  

 blodprodukter, der er fremstillet eller fremskaffet af Statens Serum  

 Institut.
 Stk. 2. Lægemiddelstyrelsen kan fastsætte regler om, at  

 bestemmelsen i stk. 1 ikke finder anvendelse på bestemte blodprodukter.
 Stk. 3. Amtskommunen (Hovedstadens Sygehusfællesskab) kan i  

 konkrete tilfælde ansøge Lægemiddelstyrelsen om tilladelse til at anvende et  

 bestemt blodprodukt, der ikke er fremstillet eller fremskaffet af Statens  

 Serum Institut.
§ 5. Lægemiddelstyrelsen fastsætter priser og betingelser for  

 Statens Serum Instituts levering af blodprodukter.
Blodbankerne stiller blod  

 eller dele deraf vederlagsfrit til rådighed for Statens Serum Institut.
 Stk. 2. Det i § 8 nævnte udvalg rådgiver Lægemiddelstyrelsen i  

 sager, der er omfattet af stk. 1.
 § 6. Blod eller dele heraf tappet her i landet samt de af Statens  

 Serum Institut fremstillede blodprodukter må kun eksporteres med  

 Lægemiddelstyrelsens godkendelse og accept fra Bloddonorerne i Danmark.
 Stk. 2. Lægemiddelstyrelsen kan efter aftale med Bloddonorerne i  

 Danmark fastsætte regler om eksport af blod eller dele heraf samt af  

 blodprodukter, herunder om, at eksport ikke skal godkendes af Bloddonorerne i  

 Danmark.
 Stk. 3. Blodbanker tilknyttet det offentlige sygehusvæsen kan uden  

 godkendelse efter stk. 1 eksportere blod eller dele heraf til nært beliggende  

 lande med henblik på at imødegå en akut opstået mangelsituation eller behovet  

 for blod med særlige undertyper.
 § 7. Amtskommunerne og Hovedstadens Sygehusfællesskab udarbejder  

 årlige redegørelser om deres tappevirksomhed og om anvendelsen af det tappede  

 blod til Lægemiddelstyrelsen.
 Stk. 2. Statens Serum Institut udarbejder en årlig redegørelse til  

 Lægemiddelstyrelsen om instituttets produktion af blodprodukter, herunder om  

 produktionsøkonomien og produktionens omfang og art.
 Stk. 3. Lægemiddelstyrelsen kan fastsætte regler om indholdet af  

 de redegørelser, der er nævnt i stk. 1 og 2.
 § 8. Lægemiddelstyrelsen nedsætter et rådgivende udvalg, der har  

 til opgave at følge og vurdere udviklingen på blodområdet samt at rådgive  

 Lægemiddelstyrelsen i spørgsmål om fremskaffelse og anvendelse af blod, dele  

 af blod og blodprodukter.
 Stk. 2. Lægemiddelstyrelsen rådfører sig med det rådgivende udvalg  

 om alle spørgsmål af væsentlig eller principiel betydning inden for de  

 områder, der er nævnt i stk. 1.
Stk. 3. Det udvalg, der er nævnt i stk. 1, består af 13 medlemmer,  

 som udpeges af direktøren for Lægemiddelstyrelsen.
Direktøren for  

 Lægemiddelstyrelsen udpeger udvalgets formand.
Tre medlemmer udpeges efter  

 indstilling fra Amtsrådsforeningen.
Af de øvrige medlemmer udpeges et medlem  

 efter indstilling fra henholdsvis Hovedstadens Sygehusfællesskab, Dansk  

 Selskab for Klinisk Immunologi, landets hæmofilicentre i forening,  

 Bloddonorerne i Danmark, Danmarks Bløderforening, Statens Serum Institut,  

 Sundhedsstyrelsen, Lægemiddelstyrelsen og Sundhedsministeriet.
 Stk. 4. Lægemiddelstyrelsen kan fastsætte en forretningsorden for  

 det udvalg, der er nævnt i stk. 1.
 § 9. Medmindre højere straf er forskyldt efter anden lovgivning,  

 straffes med bøde den, der tapper blod i strid med § 1 eller eksporterer blod  

 eller blodprodukter i strid med § 6, stk. 1.
 Stk. 2. Der kan i forskrifter, der udstedes i medfør af loven,  

 fastsættes straf af bøde for overtrædelse af bestemmelser i forskrifterne,  

 medmindre højere straf er forskyldt efter anden lovgivning.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 10. Loven træder i kraft den 1. juli 1997.
 Stk. 2. Sundhedsministeren fremsætter forslag til revision af  

 loven i folketingsåret 1999-2000.
 § 11. Loven gælder ikke for Færøerne og Grønland.
