Fremsat den 6. februar 2002 af økonomi-  

 og erhvervsministeren (Bendt Bendtsen) Forslag til Lov om ændring af sømandsloven og  

 lov om sikkerhed til søs1) (Søfarendes hviletid m.v., indberetningspligt,  

 anløbsforbud, lastning og losning af bulkskibe samt hjemmel til  

 betaling for syn af visse skibe) § 1 I sømandsloven, jf. lovbekendtgørelse nr. 766 af 19.  

 september 1995, som ændret bl.a. ved § 1 i lov nr. 14 af 13. januar  

 1997 og senest ved lov nr. 1088 af 29. december 1999, foretages  

 følgende ændringer:
 1. I § 49, nr. 11, ændres »død og« til:  

 »død,«.
 2. I § 49 indsættes efter nr. 11 som nyt  

 nummer:
 »12) § 57 om hviletid og«.
 Nr. 12 bliver herefter nr. 13.
 3. § 57 affattes således:
»§ 57. Søfarende skal have regelmæssige, uafbrudte  

 hvileperioder, der er tilstrækkeligt lange til at sikre sundheden og  

 sikkerheden. Økonomi- og erhvervsministeren fastsætter regler om  

 søfarendes hvile- og arbejdstid.
Bestemmelserne om arbejdstid finder  

 ikke anvendelse på handelsskibe.« 4. I § 65, stk. 1, ændres »§ 49, nr. 1« til: »§ 49,  

 nr. 1 og 12«.
 5. I § 66, nr. 1, ændres »hæfte« til:  

 »fængsel i indtil 4 måneder«.
§ 2 I lov om sikkerhed til søs, jf. lovbekendtgørelse nr. 554 af  

 21. juni 2000, foretages følgende ændringer:
 1. I § 1 indsættes efter stk. 1 som nyt stykke:
» Stk. 2 bliver herefter stk. 3.
 2. I § 1, stk. 2, der bliver stk. 3, indsættes som  

2. pkt.:
» 3. I § 3, nr. 4, indsættes efter »pligter i  

 forbindelse med de«: »søfarendes arbejds- og levevilkår om bord,  

 herunder de«.
 4. I § 3, nr. 8, indsættes efter »forurening,«: »herunder om terminaloperatørers  

 kvalitetsstyringssystemer for lastning og losning af bulkskibe,«.
 5. § 5, stk. 2, affattes således:
» 6. § 14, stk. 2, affattes således:
» 7. I § 15 ophæves stk. 1, 2 og 4, og i  

stk. 3, der bliver stk. 1, indsættes før »Når der er udstedt et anløbsforbud«: »Søfartsstyrelsen  

 kan udstede anløbsforbud, hvor dette er hjemlet i EU-regler eller  

 internationale bestemmelser.« 8. I § 16, stk. 2, indsættes efter »lande«: », klassifikationsselskaber eller personer«, og efter  »skibets  

 klassifikationsselskab« indsættes: », befragter m.v.« 9. I § 16, stk. 3, indsættes som 2. pkt.:
» 10. I § 20 indsættes som nyt stk. 1:
» Stk. 1-3 bliver herefter stk. 2-4.
 11. I § 21, stk. 1, ændres »opfylde de almindelige betingelser for at kunne blive  

 dommer« til: »være dommer«.
 12. Kapitel 9 affattes således:
» Betaling og sikkerhedsstillelse i forbindelse med  

 afholdelse af syn og tilbageholdelser § 24. Økonomi- og erhvervsministeren fastsætter  

 regler om betaling for syn af fiskeskibe, hvor Søfartsstyrelsen  

 foretager 1)	syn og godkendelser m.v. efter anmodning, selv om de er omfattet af  

 en autorisation meddelt i henhold til § 22, 2)	syn, hvor der er givet fritagelse fra regler fastsat i medfør  

 af § 23 om optagelse i klassifikationsselskabers registre, 3)	syn, der efter anmodning udføres uden for sædvanlig  

 arbejdstid, 4)	første hovedsyn i udlandet eller på  

 Færøerne samt andre syn, der efter anmodning foretages i  

 udlandet eller på Færøerne, eller 5)	aftalte syn, der ikke har kunnet påbegyndes, må afbrydes  

 eller ikke har kunnet afsluttes inden for en af økonomi- og  

 erhvervsministeren fastsat normtid på grund af værftets,  

 rederiets eller disses repræsentanters forhold.
 Stk. 2. For andre end de i stk. 1 nævnte skibe kan  

 økonomi- og erhvervsministeren fastsætte regler om betaling for  

 Søfartsstyrelsens udførelse af syn, som er foreskrevet i  

 medfør af loven.
 Stk. 3. Økonomi- og erhvervsministeren  

 fastsætter regler om betaling for syn, som foretages efter anmodning,  

 herunder syn af udenlandske skibe, samt om betaling for godkendelse af  

 skibsudstyr og fartøjer.
 Stk. 4. Konstateres der ved havnestatskontrol af et  

 udenlandsk skib fejl, som gør tilbageholdelse af skibet berettiget,  

 kan Søfartsstyrelsen opkræve betaling for kontrollen.  

 Tilbageholdelsen ophæves ikke, før der er sket fuldstændig  

 betaling eller stillet sikkerhed herfor.
Stk. 5. Økonomi- og erhvervsministeren kan  

 fastsætte regler om forrentning af beløb efter stk. 1-4, der  

 ikke betales til forfaldstid.
Skyldige beløb efter denne bestemmelse  

 kan inddrives ved udpantning.
§ 25. De i §§ 22 og 23 nævnte klassifikationsselskaber,  

 andre virksomheder og enkeltpersoner kan kræve betaling for deres  

 arbejde.« 13. I § 27, stk. 3, ændres »Erhvervsministeren yder tilskud til  

 konsulenttjeneste« til: »Økonomi- og erhvervsministeren kan yde tilskud  

 til informationsaktiviteter og konsulenttjeneste«.
 14. § 28 affattes således:
» 1)	overtræder §§ 9-13 eller 19, stk. 2, 2)	tilsidesætter vilkår knyttet til en tilladelse,  

 dispensation eller en godkendelse efter loven, eller 3)	ikke efterkommer påbud eller forbud, der er meddelt i henhold  

 til loven eller i henhold til forskrifter udstedt i medfør af  

 loven.« 15. I § 29, stk. 3, og § 32, stk. 4, 1. pkt.,  

 udgår: », hæfte«.
 16. I § 29, stk. 1, § 29, stk. 2, 1. pkt., § 29, stk. 2, 2.  

 pkt., § 30, stk. 1, og § 30, stk. 2, ændres »hæfte« til: »fængsel i indtil 4 måneder«.
 17. I § 31 og § 32, stk. 4, 2. pkt., udgår:  

»hæfte eller«.
§ 3 Loven træder i kraft den 30. juni 2002.
§ 4 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for  

 Grønland med de ændringer, som de særlige  

 grønlandske forhold tilsiger.
Bemærkninger til lovforslaget Almindelige bemærkninger 1. Indledning Den 3. oktober 2001 fremsatte den daværende  

 erhvervsminister forslag til lov om ændring af sømandsloven og  

 lov om sikkerhed til søs (søfarendes hviletid m.v.) (L 24) samt  

 forslag til lov om ændring af lov om sikkerhed til søs  

 (gebyrbelagt arbejdsmiljøtilsyn, tilskud for ekstraindsats på  

 arbejdsmiljøområdet, indberetningspligt, anløbsforbud  

 samt lastning og losning af bulkskibe) (L 25). Forslagene bortfaldt efter  

 førstebehandlingen den 23. oktober 2001 som følge af  

 udskrivelsen af folketingsvalget.
Der henvises med hensyn til L 24 til  

 Folketingstidende 2001-2002 (1. samling), Tillæg A, sp. 284, samt  

 Folketingets Forhandlinger, sp. 533, og med hensyn til L 25 til  

 Folketingstidende 2001-2002 (1. samling), Tillæg A, sp. 296, samt  

 Folketingets Forhandlinger, sp. 536.
Lovforslagets § 1 samt § 2, nr. 3, er en  

 genfremsættelse af det tidligere L 24. Denne del af forslaget  

 tilvejebringer hjemmel til at gennemføre tre direktiver om arbejdstid  

 og hviletid for søfarende i dansk ret ved administrativt fastsatte  

 forskrifter.
Samtidig tydeliggøres de bestemmelser, som danner  

 grundlag for kontrol med de søfarendes arbejds- og levevilkår,  

 som efter EU-bestemmelserne om havnestatskontrol kan omfattes af inspektionen  

 af udenlandske skibe, der anløber danske havne.
Endvidere skaber  

 forslaget grundlag for, at Danmark kan ratificere ILO-konvention nr. 180 om  

 søfarendes arbejdstid og bemanding af skibe og Protokollen af 1996 til  

 ILO-konvention nr. 147 om minimumsnormer i handelsskibe, 1976.
Den øvrige del af lovforslaget er en delvis  

 genfremsættelse af det tidligere L 25. Den del af L 25, der sigtede  

 på at skabe hjemmel til at gennemføre incitamentsregler på  

 arbejdsmiljøområdet til søs, indgår ikke i  

 nærværende forslag.
I forhold til L 25 er endvidere bestemmelsen  

 i forslagets § 2, nr. 2, om færøske skibe ny.
Endelig indgik  

 forslagets § 2, nr. 12, hvorved der foreslås etableret hjemmel til at  

 tage betaling for lovpligtige syn af visse typer skibe, ikke i L 25.
 Hovedformålet med lovforslagets § 2 er at  

 gennemføre samt tilvejebringe hjemmel til i administrativt fastsatte  

 forskrifter at gennemføre en række EU-tiltag på  

 søsikkerhedsområdet, herunder bl.a. obligatorisk indberetning af  

 skibsanløb, anløbsforbud og regler for terminalers lastning og  

 losning af bulkskibe.
Herudover indeholder § 2 en række ændringer af  

 lovteknisk karakter, herunder en bestemmelse om færøske skibe,  

 som er en konsekvens af, at sagsområdet "sikkerhed til søs  

 inden for Erhvervsministeriets område" med virkning fra den 1.  

 januar 2002 er overført som færøsk særanliggende i  

 medfør af § 2 i lov nr. 137 af 23. marts 1948 om  

 Færøernes hjemmestyre.
Blandt ændringerne af lovteknisk  

 karakter er endvidere en bestemmelse, som gør det muligt at  

 fastsætte regler om, hvilke genstande der skal anses som skibe.  

 Formålet hermed er bl.a. at forbedre de retlige muligheder for at  

 håndhæve loven.
 Formålet med den nye bestemmelse i lovforslagets §  

 2, nr. 12, er at skabe hjemmel til at tage betaling for lovpligtige syn af  

 visse typer af skibe svarende til de lande, som vi normalt sammenligner os  

 med.
 1.2. Direktiver om søfarende og fiskeres hviletid  

 m.v.
Der er i EU vedtaget tre direktiver om arbejds- og/eller  

 hviletid om bord i skibe.
Lovforslaget tager sigte på at skabe hjemmel  

 til, at direktiverne kan gennemføres i dansk ret ved administrativt  

 fastsatte forskrifter.
Det drejer sig om direktiv 1999/63/EF af 21. juni 1999  

 om gennemførelse af den aftale om tilrettelæggelse af  

 arbejdstiden for søfarende, som er indgået mellem European  

 Community Shipowners  Association (ESCA) og Federation of Transport Workers  

  Union (FST) (EF-Tidende 1999 L 167, side 33ff), direktiv 1999/95/EF af 13.  

 december 1999 om håndhævelse af bestemmelserne om  

 søfarendes arbejdstid på skibe, der anløber  

 Fællesskabets havne (EF-Tidende 2000 L 14, side 29ff), samt direktiv  

 2000/34/EF af 22. juni 2000 om ændring af Rådets direktiv  

 1993/104/EF om visse aspekter i forbindelse med tilrettelæggelse af  

 arbejdstiden (EF-Tidende 2000 L 195, side 41).
De europæiske skibsredere og transportarbejdernes  

 fagforeninger indgik i september 1998 en rammeaftale om  

 tilrettelæggelse af de søfarendes arbejds- eller hviletid inden  

 for handelsflåden.
Rådets direktiv 1999/63/EF af 21. juni 1999  

 gør denne rammeaftale obligatorisk.
Rammeaftalens væsentligste  

 bestemmelser giver valgfrihed mellem at regulere den søfarendes  

 maksimale arbejdstid eller den samlede minimale hviletid pr. dag og pr. uge.  

 Aftalen giver mulighed for fravigelser fra den maksimale arbejdstid eller  

 samlede hviletid for vagtgående søfarende og for alle  

 søfarende på korte rejser.
Rammeaftalen indeholder endvidere  

 bestemmelser om registrering af den søfarendes daglige arbejds- eller  

 hviletid.
Disse registreringer skal med passende mellemrum kontrolleres og  

 påtegnes af skibets flagstat.
I henhold til direktiv 1999/95/EF  

 (håndhævelsesdirektivet) skal reglerne om de søfarendes  

 arbejds- eller hviletid kontrolleres såvel på danske skibe som  

 på udenlandske skibe, der anløber danske havne.
Kontrollen med  

 skibe, der er registreret i lande uden for EU, skal dog først  

 foretages, når ILO-konvention nr. 180 og Protokollen til ILO-konvention  

 nr. 147 er trådt i kraft internationalt.
Da sømandsloven alene  

 gælder for danske skibe, er det fundet hensigtsmæssigt, at  

 kontrollen med udenlandske skibe sker i medfør af lov om sikkerhed til  

 søs, der i forvejen danner det hjemmelsmæssige grundlag for  

 kontrol med fremmede skibe.
Der foreslås derfor indsat en hjemmel  

 hertil i denne lov.
Direktiv 2000/34/EF af 22. juni 2000 omhandler  

 bl.a. fiskeres daglige og ugentlige arbejds- eller hviletid og følger  

 i øvrigt de samme hovedprincipper, som gælder for de  

 søfarende i handelsflåden.
Som noget særligt må den  

 ugentlige arbejdstid for fiskere i gennemsnit ikke overstige 48 timer i en  

 referenceperiode på op til 12 måneder.
Direktivet har ingen  

 dokumentations- og kontrolregler.
De gældende danske regler om hviletid til søs  

 findes i sømandslovens § 57. Reglerne omfatter både  

 søfarende i handelsskibe og fiskere og lever i store træk op til  

 de nye EU-regler.
På visse punkter, herunder navnlig vedrørende  

 den samlede ugentlige hviletid og fravigelsesmuligheder, samt registrering af  

 arbejds- eller hviletid, er de danske regler ikke tilstrækkeligt  

 dækkende.
Med forslaget lægges der op til at erstatte § 57 med en  

 bekendtgørelse, som viderefører den hidtidige regulering af  

 hviletiden med den nødvendige tilpasning til de nye direktiver.
Siden 1995 har man inden for rammerne af det  

 europæiske samarbejde om kontrol af udenlandske skibe (det  

 såkaldte "Paris MOU") gennemført en række  

 såkaldte kampagnesyn.
Formålet med disse er at undersøge,  

 om skibene lever op til den internationale regulering på  

 søfartsområdet på specifikt udvalgte områder.
I 1997  

 afholdt Paris MOU således et 3-måneders kampagnesyn af arbejds-  

 og levevilkår i henhold til ILO-konvention nr. 147. Der blev bl.a.  

 fokuseret på forholdene vedrørende opbevaring af  

 fødevarer, kvaliteten af drikkevandet, de sanitære forhold om  

 bord, opvarmning og ventilation af opholdsrum samt standarden af  

 hospitalsrum.
Kampagnen viste, at mere end 25% af de inspicerede skibe  

 havde fejl og mangler på disse områder.
På baggrund heraf  

 har man i Paris MOU sidste år udsendt en række retningslinier til  

 brug for inspektioner af disse forhold.
 De gældende regler i direktiv 1995/21/EF om  

 håndhævelse over for skibe, der anløber  

 Fællesskabets havne og sejler i farvande under medlemsstaternes  

 jurisdiktion, af internationale standarder for skibes sikkerhed,  

 forureningsforebyggelse samt for leve- og arbejdsvilkår om bord  

 (havnestatskontrol) muliggør, at inspektion   ud over skibets  

 konstruktion og de tekniske indretninger om bord   tillige omfatter en  

 række krav om de søfarendes arbejds- og levevilkår, der  

 følger af ILO-konvention nr. 147. Det drejer sig f.eks. om  

 kostforplejningen, mindstealderen for ansættelse til søs,  

 rederens ansvar i forbindelse med sygdom samt lægeundersøgelser.  

 Forslaget præciserer de regler, der bl.a. danner hjemmelsgrundlaget for  

 denne kontrol.
Europa-Kommissionen henstillede i 1998 til medlemslandene  

 at ratificere ILO-konvention nr. 180 og Protokollen af 1996 til  

 ILO-konvention nr. 147 som led i den fremtidige gennemførelse af  

 håndhævelsesdirektivet for tredielandes skibe.
Rammeaftalen i  

 direktivet om søfarendes arbejdstid bygger på konven-  

 tion nr. 180. Danmark vil derfor leve op til konventionens krav, når  

 lovforslaget er vedtaget, og de administrative regler for søfarende er  

 udstedt.
Herefter vil Danmark kunne ratificere konvention nr. 180 og  

 protokollen til konvention nr. 147.
 Den bestemmelse, som etablerer hjemmel til at  

 gennemføre de tre direktiver, findes i forslagets § 1 samt § 2, nr.  

 3.
1.3. Ændring af havnestatskontroldirektivet I december 1999 forliste olietankskibet ERIKA ud for den  

 franske kyst med en ganske betydelig olieforurening til følge.
Som  

 opfølgning på ulykken har Europa-Parlamentet og Rådet  

 vedtaget direktiv 2001/106/EF af 19. december 2001 om ændring af  

 Rådets direktiv 95/21/EF om håndhævelse over for skibe, der  

 anløber Fællesskabets havne og sejler i farvande under  

 medlemsstaternes jurisdiktion, af internationale standarder for skibes  

 sikkerhed, for forureningsforebyggelse og for leve- og arbejdsvilkår om  

 bord (havnestatskontrol) (EF-Tidende 2002  L 19, side 17 ff). På Det  

 Europæiske Råds møde i Nice i december 2000 var der  

 enighed om at fremskynde iværksættelsen af EU s  

 søsikkerhedsmæssige tiltag, herunder de på daværende  

 tidspunkt kommende regler i det nævnte ændringsdirektiv.
Dette  

 blev bekræftet på transportministrenes rådsmøde  

 senere i december 2000. Uanset at medlemsstaternes frist til at  

 gennemføre ændringsdirektivet er 18 måneder efter  

 direktivets offentliggørelse, findes det under indtryk af Det  

 Europæiske Råds tilkendegivelse hensigtsmæssigt at sikre  

 grundlaget for, at dette kan ske på et tidligere tidspunkt.
Sigtet med ændringsdirektivet er at målrette  

 havnestatskontrollen imod de skibe, som udgør en særlig risiko.  

 Ændringsdirektivet vil således gøre det obligatorisk for  

 medlemsstaterne at kontrollere skibe, der udgør en særlig risiko  

 for sikkerheden til søs og for havmiljøet.
Ved  

 afgrænsningen af disse skibe vil der bl.a. blive taget hensyn til  

 skibets type og alder, under hvilket flag skibet er indregistreret, skibets  

 klassifikationsselskab samt resultaterne af den havnestatskontrol, der  

 tidligere er gennemført af skibet.
Ændringsdirektivet indebærer endvidere en  

 skærpet kurs over for skibe fra de flagstater, der ikke selv  

 fører tilstrækkelig kontrol med deres skibe.
Den internationale  

 samarbejdsorganisation om havnestatskontrol (Paris MOU), som består af  

 19 lande, anvender et harmoniseret system for havnestatskontrol.  

 Organisationen fører en såkaldt sortliste over de lande, hvis  

 skibe oftest tilbageholdes, fordi de udgør en åbenbar fare for  

 de ombordværendes sikkerhed eller sundhed eller for forurening af  

 havet. Ændringsdirektivet medfører, at de  

 "sortlistestaters" skibe, der gentagne gange tilbageholdes, skal  

 meddeles anløbsforbud.
For at sikre ændringsdirektivets effektive  

 gennemførelse er det pålagt medlemsstaterne at indberette  

 oplysninger om alle udenlandske skibes havneanløb, bortset fra  

 færger i rutefart.
Oplysningerne skal enten indberettes løbende  

 til den såkaldte SIRENAC database, som drives af Paris MOU, eller  

 indberettes hver sjette måned til Europa-Kommissionen med en  

 fuldstændig fortegnelse over alle individuelle skibsanløb.  

 Hovedparten af de danske havne indberetter allerede i dag på uformel  

 basis skibsanløb til Søfartsstyrelsen. Ændringsdirektivet  

 nødvendiggør imidlertid en udvidelse heraf samt etablering af  

 en egentlig indberetningspligt.
Tilrettelæggelsen af den kommende  

 indberetningsordning vil ske efter forhandling med de berørte parter.
 Med lovforslaget lægges der op til at  

 gennemføre de dele af ændringsdirektivet, der vedrører  

 anløbsforbud og tilbageholdelse, i egentlige lovbestemmelser, mens der  

 skabes hjemmel til, at de øvrige dele af ændringsdirektivet  

 eksempelvis den nævnte indberetningspligt   kan gennemføres i  

 administrativt fastsatte forskrifter.
 De bestemmelser, som vedrører gennemførelsen  

 af ændringsdirektivet, findes i forslagets § 2, nr. 6-10.
1.4. Direktiv om lastning og losning af bulkskibe I de seneste årtier er der sket en række  

 forlis med bulkskibe (skibe, der transporterer faste produkter i løs  

 form). Herved har et betydeligt antal søfarende mistet livet.
På  

 den baggrund har Europa-Parlamentet og Rådet vedtaget direktiv  

 2001/96/EF af 4. december 2001 om harmoniserede krav til og procedurer for  

 sikker lastning og losning af bulkskibe (EF-Tidende 2002 L 13, side 9ff).  

 Sigtet med direktivet er at forbedre sikkerheden ved at etablere procedurer,  

 der gør det muligt at forebygge strukturelle skader på  

 bulkskibene i forbindelse med selve laste- og losseoperationen.
Efter direktivets bestemmelser skal både bulkskibene  

 og de landterminaler, som skibene anløber, anvende internationalt  

 anerkendte procedurer for laste- og losseoperationer, samarbejde og  

 kommunikation.
Endvidere skal operatørerne af landterminalerne  

 etablere kvalitetsstyringssystemer med henblik på at sikre, at  

 terminalernes ledelse og drift planlægges og udføres på et  

 tilfredsstillende sikkerhedsniveau.
De kvalitetsstyringssystemer, som  

 direktivet foreskriver for terminaloperatørerne, skal opbygges i  

 overensstemmelse med internationale ISO standarder og skal ækvivalere  

 de kvalitetsstyringssystemer, som allerede findes for bulkskibe i den  

 internationale kode for sikker skibsdrift (ISM-koden). Systemerne skal  

 certificeres, ligesom de løbende skal kontrolleres af  

 myndighederne.
Direktivets bestemmelser kan med hensyn til skibene  

 allerede i dag gennemføres med hjemmel i lov om sikkerhed til  

 søs.
Landterminalerne henhører under Trafikministeriet, der med  

 hjemmel i lov om havne har udstedt et standardreglement for de danske havne.  

 Standardreglementet indeholder enkelte bestemmelser om lastning og losning af  

 skibe.
Disse bestemmelser er imidlertid ikke dækkende for direktivets  

 krav til landterminalerne.
Trafikministeriet har ikke tradition for detaljeret  

 regulering af arbejdsgangene i havnene og har ikke erfaring med certificering  

 og kontrol af de omtalte kvalitetsstyringssystemer.
Hertil kommer, at  

 systemerne i dette tilfælde retter sig imod skibenes sikkerhed.
Med  

 forslaget lægges der derfor op til at gennemføre bestemmelserne  

 om terminaloperatørernes kvalitetsstyringssystemer for lastning og  

 losning af bulkskibe inden for rammerne af lov om sikkerhed til søs  

 under Økonomi- og Erhvervsministeriets område.
Det findes  

 hensigtsmæssigt at præcisere hjemmelsgrundlaget udtrykkeligt i  

 lovteksten.
 Den bestemmelse, som etablerer hjemmel til at  

 gennemføre direktivet i administrativt fastsatte forskrifter, findes i  

 lovforslagets § 2, nr. 4.
1.5. Betaling for syn af visse typer af skibe Danske skibe skal underkastes et første hovedsyn,  

 inden de sættes i fart, ligesom de fleste skibstyper underkastes  

 periodiske syn.
Visse syn foretages af klassifikationsselskaberne mod fuld  

 betaling fra rederen.
Søfartsstyrelsen foretager også syn, som  

 hidtil som udgangspunkt har været gratis for rederen.
Efter lov om sikkerhed til søs kan der allerede  

 opkræves betaling for en række af de syn eller godkendelser, som  

 Søfartsstyrelsen foretager.
I lovforslaget skabes hjemmel til at tage  

 betaling for lovpligtige syn af visse typer af skibe svarende til de lande,  

 som vi normalt sammenligner os med.
 Stillingtagen til brug af den nye hjemmel vil ske i  

 forbindelse med finansloven for 2003. Indføres der betaling for  

 lovpligtige syn, vil taksten følge Finansministeriets vejledning  

 herom.
Den hidtidige betalingsordning har i særlige  

 tilfælde været fastsat med udgangspunkt i reglerne om pris-  

 kalkulation, der gælder for indtægtsdækket virksomhed inden  

 for staten.
Denne praksis vil blive fortsat.
Forslaget indebærer ingen ændring af den  

 hidtidige betalingsordning for fiskeskibe.
Forslaget indebærer heller  

 ingen ændring med hensyn til betaling for de kontrolsyn og  

 inspektioner, som på stikprøvebasis foretages på  

 Søfartsstyrelsens initiativ eller på baggrund af en konkret  

 mistanke om mangler på skibene.
 Bestemmelsen om hjemmel til betaling for lovpligtige syn  

 af visse typer af skibe findes i lovforslagets § 2, nr. 12.
1.6. Lovtekniske ændringer Lovforslaget indeholder en række ændringer af  

 lovteknisk karakter.
Med § 2, nr. 1, foreslås en bestemmelse, hvorefter  

 der kan fastsættes regler om, hvilke genstande der skal anses som  

 skibe.
Baggrunden for forslaget er en Vestre Landsrets dom fra september  

 1999, jf.
Ugeskrift for Retsvæsen 1999.2074V.
En række aktivister  

 stod tiltalt for overtrædelse af henholdsvis søloven og de  

 internationale søvejsregler ved i små gummibåde at  

 forhindre et amerikansk flådefartøj i at lægge til kaj.  

 Landsretten frifandt aktivisterne og konstaterede i sine bemærkninger  

 til dommen, at der hverken i den daværende lov om skibsfartens  

 betryggelse (nu lov om sikkerhed til søs) eller i søloven eller  

 i bemærkningerne hertil var indeholdt en definition af begrebet skib.  

 Landsretten fandt på den baggrund, at det   under hensyn til  

 størrelsen og karakteren af de anvendte gummibåde   ikke med  

 fornøden sikkerhed var bevist, at der var tale om skibe, således  

 som dette begreb skulle forstås i de love, hvorefter tiltalen var  

 rejst.
Med bestemmelsen i forslagets § 2, nr. 2, foreslås  

 det at præcisere lovens anvendelsesområde.
Forslaget er er en  

 konsekvens af, at sagsområdet "sikkerhed til søs inden for  

 Erhvervsministeriets område" med virkning fra den 1. januar 2002  

 er overført som færøsk særanliggende i henhold til  

 lov om Færøernes hjemmestyre.
Den danske regering indgik den 10.  

 juni 1998 en aftale med Færøernes landsstyre, hvorefter de  

 færøske myndigheder kunne overtage sagsområdet  

 "tilsyn med skibe" efter nærmere aftale mellem regeringen og  

 landsstyret.
Den 30. oktober 2001 indgik den danske regering og  

 Færøernes landsstyre en aftale om at overføre de  

 områder inden for lov om sikkerhed til søs, som administreres af  

 økonomi- og erhvervsministeren og Søfartsstyrelsen, som  

 færøsk særanliggende med virkning fra den 1. januar 2002.  

 Overførelsen indebærer, at Hjemmestyret har overtaget den  

 lovgivende og administrative myndighed på området samt de med  

 sagsområdet forbundne udgifter.
Færøske skibe, hvilket vil  

 sige skibe, som er registreret i de færøske skibsregistre, er  

 herefter undergivet Hjemmestyrets lovgivning om sikkerhed til søs.
Af  

 ordensmæssige grunde foreslås det præciseret, at  

 færøske skibe ved anvendelse af bestemmelserne i lov om  

 sikkerhed til søs sidestilles med skibe, som er udenlandske.
Efter § 5, stk. 2, i lov om sikkerhed til søs kan  

 der for skibe under 20 bruttoregisterton eller med en bruttotonnage på  

 under 20 fastsættes bestemmelser, som fraviger de generelle  

 bestemmelser i lovens § 2. De internationale regler på  

 fiskeskibsområdet anvender måleenheden "meter" frem for  

 måleenhederne "brutteregisterton" og  

 "bruttotonnage". De internationale regler er gennemført i  

 dansk ret, således at de danske regler finder anvendelse på  

 fiskeskibe på 15 meter eller derover.
Med forslagets § 2, nr. 5,  

 foreslås det at udvide adgangen efter lovens § 5, stk. 2, til at  

 fravige lovens § 2 til at omfatte skibe under 15 meter.
Søfartsstyrelsen tillader ofte, at der i stedet for  

 forskriftsmæssigt tilbehør, anordninger, apparater m.v. på  

 skibe anvendes andet udstyr med et tilsvarende sikkerhedsniveau.
Mens loven i  

 dag giver mulighed for at strafsanktionere overtrædelser af påbud  

 og forbud, er der ikke mulighed for at strafsanktionere overtrædelser  

 af eventuelle vilkår, som er fastsat i forbindelse med meddelelse af en  

 tilladelse til at fravige de forskriftsmæssige krav.
Der foreslås  

 med forslagets § 2, nr. 14, indført en sådan  

 sanktionsmulighed.
 Endelig indeholder lovforslagets § 2, nr. 11, 13 og 15-17  

 en række mindre ændringer, der bl.a. er konsekvenser af  

 ændringer i anden lovgivning.
2. Økonomiske og administrative konsekvenser for  

 det offentlige Det er primært arbejdsmarkedets parter, som skal  

 sikre, at hviletidsreglerne for søfarende overholdes.  

 Søfartsstyrelsen vil herudover føre stikprøvekontrol med  

 overholdelsen af hviletidsreglerne for de søfarende i  

 handelsflåden ved at gennemgå indsendte kopier af de  

 registreringsskemaer, der skal føres på skibene.  

 Stikprøvekontrol om bord på danske skibe kan ligeledes  

 indgå.
På udenlandske handelsskibe, der anløber dansk  

 havn, vil kontrol med de søfarendes hviletid og/eller arbejdstid  

 indgå som en del af den almindelige havnestatskontrol.
Det øgede  

 ressourceforbrug i Søfartsstyrelsen, der årligt skønnes  

 at udgøre to årsværk, afholdes inden for Økonomi-  

 og Erhvervsministeriets rammer.
Gennemførelsen af direktiverne om bulkskibe og  

 havnestatskontrol vil nødvendiggøre et øget  

 ressourceforbrug i Søfartsstyrelsen på tre årsværk.  

 Hertil kommer en mindre engangsudgift til EDB i forbindelse med etablering af  

 indberetningsordning i relation til havnestatskontroldirektivet.
Disse  

 udgifter afholdes inden for Økonomi- og Erhvervsministeriets rammer.  

 Indberetningsordningen forventes at medføre mindre merudgifter for de  

 stats- eller kommuneejede havne.
 Indtægter i forbindelse med en brug af den  

 foreslåede hjemmel til at tage betaling for lovpligtige syn af visse  

 typer af skibe vil fremgå af finansloven for 2003. Økonomi- og  

 Erhvervsministeriet vil drøfte spørgsmålet om  

 kompensation inden for rammerne af det udvidede totalbalanceprincip med de  

 kommunale organisationer, såfremt ordningen skulle medføre  

 merudgifter for kommunerne.
3. Erhvervsøkonomiske konsekvenser Spørgsmålet om, i hvilket omfang de nye  

 regler om søfarendes hviletid m.v. vil medføre merudgifter for  

 søfartserhvervene, afhænger af de overenskomster, som  

 indgås af arbejdsmarkedets parter.
 Den del af forslaget, som vedrører  

 ændringerne af havnestatskontroldirektivet, forventes ikke at have  

 direkte økonomiske konsekvenser for de danske søfarts-  

 erhverv, men den skærpede kontrol med udenlandske skibe, der  

 anløber danske havne, vil på sigt bedre  

 konkurrencevilkårene for den danske handelsflåde.  

 Indberetningsordningen vil i begrænset omfang medføre mindre  

 udgifter for havnene.
 Brug af hjemlen til at tage betaling for lovpligtige syn  

 af visse typer af skibe kan føre til meromkostninger for erhvervet.  

 Det er ikke på nuværende tidspunkt muligt at anslå omfanget  

 heraf, men vil fremgå af finansloven for 2003.
4. Administrative konsekvenser for erhvervslivet De nye registreringskrav, der er en følge af  

 direktiverne om arbejdstid og hviletid for søfarende, indebærer  

 øgede administrative byrder for skibsledelsen.
Den nærmere  

 opgørelse heraf vil først kunne foretages, når de  

 administrative regler efter forhandling med erhvervets parter er udformet.  

 Disse vil blive søgt udformet således, at de administrative  

 byrder begrænses mest muligt.
Ordningen vil komme til at omfatte ca.  

 670 handelsskibe i knap 200 rederier.
Det skønnes, at hvert af disse  

 skibe   afhængig af besætningens størrelse   hver  

 måned skal anvende ½ til 1 time på at registrere de  

 søfarendes hviletid om bord.
Skønnet er baseret på en  

 ekspertvurdering.
Der vil i administrative forskrifter bliver fastsat  

 nærmere regler om indsendelse og attestation af hviletidsskemaer.
Et  

 udkast til disse regler vil i det omfang, der skønnes at være  

 behov herfor, blive forelagt Økonomi- og Erhvervsministeriets  

 testpaneler.
 Direktivbestemmelserne om fiskernes arbejds- og hviletid  

 indeholder ikke krav om registrering af arbejds- eller hviletid, og de  

 kommende administrative regler forventes ikke at ville medføre  

 øgede administrative byrder for fiskerierhvervet.
Den del af forslaget, som vedrører  

 ændringerne af havnestatskontroldirektivet, vil ikke have  

 administrative konsekvenser for det danske søfartserhverv.  

 Indberetningsordningen vil medføre en beskeden øget  

 administrativ belastning af havnene.
Denne del af lovforslaget er forelagt  

 Økonomi- og Erhvervsministeriets testpaneler, men resultatet heraf  

 foreligger endnu ikke.
Den del af forslaget, som vedrører  

 bulkskibsdirektivets krav om, at landterminalerne skal etablere  

 kvalitetsstyringssystemer, indebærer en mindre øget  

 administrativ belastning for de terminaloperatører, der ikke allerede  

 har indført sådanne systemer.
Et af de større  

 klassifikationsselskaber har vurderet, at terminaloperatører, der  

 indfører kvalitetssikringssystemer, hver skal bruge op til ½  

 årsværk herpå, og at det certificerende organ skal anvende  

 ca. to fuldtidsbeskæftigede i en uge.
Med lovforslaget foreslås  

 der alene krav om etablering af kvalitetssikringssystemer i relation til de  

 aktiviteter i landterminalerne, der direkte har med håndteringen af  

 bulkskibe at gøre.
De berørte landterminaloperatører vil  

 endvidere kunne reducere udgifterne til indførelsen af  

 kvalitetssikringssystemerne ved koordinering og samarbejde.
De administrative  

 konsekvenser afledt af direktivets gennemførelse vil derfor være  

 mindre end ½ årsværk for hver af de berørte  

 terminaloperatører.
Skønnet er baseret på en  

 ekspertvurdering.
Denne del af lovforslaget er endvidere forelagt  

 Økonomi- og Erhvervsministeriets testpaneler, men resultatet heraf  

 foreligger endnu ikke.
5. Miljømæssige konsekvenser Den del af forslaget, som vedrører  

 ændringerne af havnestatskontroldirektivet, vil på længere  

 sigt reducere antallet af såkaldte substandard skibe, der sejler i  

 europæiske farvande, hvorved risikoen for forurening af  

 havmiljøet og kysterne med olie og andre skadelige stoffer  

 reduceres.
 Den del af forslaget, som vedrører  

 gennemførelsen af bulkskibsdirektivet, forventes at mindske risikoen  

 for, at bulkskibe forulykker med miljøforurening til følge.
6. Forholdet til EU-retten Lovforslaget sigter på at skabe hjemmel til, at  

 direktiverne 1999/63/EF, 1999/95/EF, 2000/34/EF om arbejdstid og hviletid for  

 søfarende samt direktiv 2001/96/EF om sikker lastning og losning af  

 bulkskib kan gennemføres i dansk ret ved administrativt fastsatte  

 forskrifter.
 Forslaget sigter endvidere på at gennemføre  

 dele af Europa-Parlamentets og Rådets direktiv 2001/106/EF af 19.  

 december 2001 om ændring af Rådets direktiv 95/21/EF om  

 håndhævelse over for skibe, der anløber  

 Fællesskabets havne og sejler i farvande under medlemsstaternes  

 jurisdiktion, af internationale standarder for skibes sikkerhed, for  

 forureningsforebyggelse og for leve- og arbejdsvilkår om bord  

 (havnestatskontrol) ved bestemmelser i lov om sikkerhed til søs samt  

 på at skabe hjemmel til, at de øvrige dele af  

 ændringsdirektivet kan gennemføres i administrativt fastsatte  

 forskrifter.
 Der henvises til afsnittene 1.2-1.4 under de almindelige  

 bemærkninger.
7. Høring Udkast til de tidligere fremsatte lovforslag L 24 og L 25,  

 som danner grundlag for nærværende forslag, har forud for  

 behandlingen i Folketinget i oktober 2001 været sendt til høring  

 hos de nedenfor anførte offentlige og private institutioner.  

 Bestemmelserne om færøske skibe og om etablering af hjemmel til  

 at tage betaling for lovpligtige syn af visse typer af skibe, jf. forslagets  

 § 2, nr. 2 og 12, er nye elementer i forhold til L 24 og L 25. Endvidere  

 indgår den del af L 25, der sigtede på at gennemføre  

 incitamentsregler på arbejdsmiljøområdet til søs,  

 ikke i nærværende forslag.
Det er ikke som følge af de  

 nævnte justeringer af de tidligere lovforslag fundet nødvendigt  

 at sende det reviderede forslag i fornyet høring.
De berørte  

 parter, herunder blandt andet rederiforeningerne og Kommunernes  

 Landsforening, er imidlertid orienteret om forslagets § 2, nr. 12, om hjemmel  

 til at tage betaling for lovpligtige syn af visse typer af skibe.
 Amtsrådsforeningen i Danmark,  

 Arbejderbevægelsens Erhvervsråd, Beskæftigelsesministeriet,  

 Bilfærgernes Rederiforening, Danmarks Fiskeriforening, Danmarks  

 Rederiforening, Dansk Arbejdsgiverforening, Dansk Industri, Dansk  

 Navigatørforening, Dansk Sejlunion, Dansk  

 Sø-Restaurationsforening, Danske Havnevirksomheder, Finansministeriet,  

 Fiskeriets Arbejdsmiljøråd, Fiskernes Forbund, Forbundet af  

 Offentligt Ansatte, Foreningen af Danske Privathavne, Foreningen af Danske  

 Ral- og Sandsugere, Foreningen af Jernskibs- og Maskinbyggerier i Danmark  

 (Skibsværftsforeningen), Forsvarsministeriet, Funktionærernes og  

 Tjenestemændenes Fællesråd, Færøernes  

 Landsstyre, Grønlands Hjemmestyre, Hotel-, Restaurant- &  

 Turisterhvervets Arbejdsgiverforening, Indenrigs- og Sundhedsministeriet,  

 Justitsministeriet, Kommunernes Landsforening, Københavns Kommune,  

 Landsorganisationen i Danmark, Maskinmestrenes Forening, Metal-Søfart,  

 Miljø- og Energiministeriet, Ministeriet for Fødevarer,  

 Landbrug og Fiskeri, Radiotelegrafistforeningen af 1917, Rederiforeningen af  

 1895, Rederiforeningen for mindre skibe, Restaurations- og  

 Bryggeriarbejderforbundet, RestaurationsBranchens Forbund, Rigsombudsmanden i  

 Grønland, Rigsombudsmanden på Færøerne,  

 Sammenslutningen af Danske Havne, Scandlines A/S, Skatteministeriet, Skibs-  

 og Bådebyggeriernes Arbejdsgiverforening, Socialministeriet,  

 Specialarbejderforbundet i Danmark, Statsansattes Kartel,  

 Statshavneadministrationen i Frederikshavn, Statsministeriet,  

 Statstjenestemændenes Centralorganisation II, Søfartens  

 Arbejdsmiljøråd, Sømændenes Forbund,  

 Søsportens Brancheforening, Trafikministeriet og  

 Udenrigsministeriet.
8. Vurdering af konsekvenser af lovforslaget Positive konsekvenser/ Mindreudgifter (hvis ja, angiv omfang) Negative konsekvenser/ Merudgifter (hvis ja, angiv omfang) Økonomiske konsekvenser for stat, kommuner og amtskommuner Indtægter hidrørende fra eventuel brug af hjemlen til at tage  

 betaling for lovpligtige syn af visse typer af skibe vil fremgå af  

 finansloven for 2003.
 Gennemførelsen af de fem direktiver indebærer et øget  

 personaleforbrug i Søfartsstyrelsen på i alt fem  

 årsværk.
 Den af ændringen af havnestatskontroldirektivet følgende  

 indberetningspligt forventes at medføre mindre merudgifter for de  

 stats- eller kommunalt ejede havne.
 Økonomi- og Erhvervsministeriet vil drøfte  

 spørgsmålet om kompensation inden for rammerne af det udvidede  

 totalbalanceprincip med de kommunale organisationer, såfremt eventuel  

 brug af hjemlen til at tage betaling for lovpligtige syn af visse typer af  

 skibe skulle medføre merudgifter for kommunerne.
Administrative konsekvenser for stat, kommuner og amtskommuner Gennemførelsen af de fem direktiver indebærer et øget  

 personaleforbrug i Søfartsstyrelsen på i alt fem  

 årsværk.
Økonomiske konsekvenser for erhvervslivet Den del af forslaget, som vedrører ændringerne af  

 havnestatskontroldirektivet, herunder den skærpede kontrol med  

 udenlandske skibe, der anløber danske havne, vil på sigt bedre  

 konkurrencevilkårene for den danske handelsflåde.
 Spørgsmålet om, i hvilket omfang de nye hviletidsregler for  

 søfarende medfører merudgifter, afhænger af de kommende  

 overenskomstforhandlinger.
 Gennemførelsen af bulkskibsdirektivet medfører merudgifter  

 for terminaloperatørerne.
Brug af hjemlen til at tage betaling for lovpligtige syn af visse typer af  

 skibe kan føre til meromkostninger for erhvervet.
Det er ikke på  

 nuværende tidspunkt muligt at anslå omfanget heraf, men vil  

 fremgå af finansloven for 2003.
Administrative konsekvenser for erhvervslivet Ingen De nye registreringskrav, der følger af direktiverne om arbejdstid  

 og hviletid for søfarende, indebærer øgede administrative  

 byrder for skibsledelsen.
Disse kan dog først opgøres ved  

 udmøntningen af detailforskrifterne.
Det skønnes, at byrderne  

 udgør ca. ½ til 1 time pr. måned pr. skib i  

 handelsflåden.
 Indberetningspligten, som følger af ændringen af  

 havnestatskontroldirektivet, medfører en mindre øget  

 administrativ belastning for havnene.
Gennemførelsen af bulkskibsdirektivet forventes at medføre  

 en øget administrativ belastning for de terminaloperatører, som  

 endnu ikke har indført kvalitetsstyringssystemer.
Omfanget heraf  

 skønnes at være mindre end ½ årsværk for hver af de  

 berørte operatører.
Miljømæssige konsekvenser Gennemførelsen af ændringen af havnestatskontroldirektivet  

 forventes på sigt at reducere antallet af såkaldte substandard  

 skibe og derved faren for forurening af havmiljøet og kysterne med  

 olie og andre skadelige stoffer.
 Bulkskibsdirektivets gennemførelse forventes at mindske risikoen  

 for, at bulkskibe forulykker, hvorved risikoen for forurening reduceres.
Ingen Forholdet til EU-retten Lovforslaget sigter på at skabe hjemmel til, at direktiverne  

 1999/63/EF, 1999/95/EF, 2000/34/EF om arbejdstid og hviletid for  

 søfarende samt direktiv 2001/96/EF om sikker lastning og losning af  

 bulkskibe kan gennemføres i administrativt fastsatte forskrifter.
 Forslaget sigter endvidere på at gennemføre dele af  

 Europa-Parlamentets og Rådets direktiv 2001/106/EF af 19. december 2001  

 om ændring af Rådets direktiv 95/21/EF om håndhævelse  

 over for skibe, der anløber Fællesskabets havne og sejler i  

 farvande under medlemsstaternes jurisdiktion, af internationale standarder  

 for skibes sikkerhed, for forureningsforebyggelse og for leve- og  

 arbejdsvilkår om bord (havnestatskontrol) ved bestemmelser i lov om  

 sikkerhed til søs samt på at skabe hjemmel til, at de  

 øvrige dele af ændringsdirektivet kan gennemføres i  

 administrativt fastsatte forskrifter.
Bemærkninger til lovforslagets  

 enkelte bestemmelser Til § 1 Til nr. 1 og 2 Forslaget medfører, at sømandslovens § 57 om  

 hviletid, jf. forslagets § 1, nr. 3, fremover som noget nyt i visse  

 situationer vil omfatte skibsførere, der indgår i brovagten.  

 Dette er i overensstemmelse med FN s søfartsorganisations (IMO s)  

 internationale uddannelseskonvention om normer for uddannelse, certificering  

 og vagttjeneste (STCW-konventionen). En vagtgående skibsfører  

 indgår i vagtturnus med en eller flere andre navigatører.  

 Skibsføreren anses også for vagtgående, når den  

 pågældende overtager en anden navigatørs vagt.
Generelt gælder, at skibsføreren i  

 modsætning til andre medlemmer af driftsbesætningen selv  

 tilrettelægger sin arbejds- og hviletid.
Skibsføreren har en  

 særstilling, og den pågældendes arbejdstid og hviletid er  

 almindeligvis ikke skemasat.
Som øverste ansvarlige for sikkerheden om  

 bord vil skibsføreren ofte træde til på broen, når  

 skibet befinder sig i en situation, hvor særlig opmærksomhed er  

 påkrævet.
Det kan eksempelvis være tilfældet ved  

 vejrforhold med nedsat sigt eller ved sejlads i farvande, som er stærkt  

 trafikerede, eller hvori det er vanskeligt at navigere.
Skibsførerens  

 arbejdstid og hviletid må derfor kunne indrettes med den  

 nødvendige fleksibilitet.
Skibsføreren må på den  

 ene side fortsat kunne varetage sin funktion og på den anden side kunne  

 tilrettelægge arbejdet uden for de situationer, hvor  

 tilstedeværelsen er nødvendig af hensyn til sikkerheden,  

 således at der bliver mulighed for at få den fornødne  

 hvile.
Til nr. 3 Forslaget tager sigte på at skabe hjemmel til, at  

 direktiverne 1999/63/EF, 1999/95/EF og 2000/34/EF om arbejdstid og hviletid  

 for søfarende kan gennemføres i dansk ret ved administrativt  

 fastsatte forskrifter.
 Den foreslåede bestemmelse fastlægger  

 overordnet princippet om, at søfarendes og fiskeres hviletid skal  

 være regelmæssig og bestå af uafbrudte hvileperioder, der  

 er tilstrækkeligt lange til at sikre den enkeltes sundhed og sikkerhed.  

 Bestemmelsen lægger derudover op til at etablere en bemyndigelse for  

 økonomi- og erhvervsministeren til at fastsætte nærmere  

 regler om hviletid samt med hensyn til fiskere tillige om den
gennemsnitlige ugentlige arbejdstid.
 Gennemførelsen af de nye direktiver vil ske ved to  

 bekendtgørelser: en for søfarende i handelsflåden og en  

 anden for fiskere.
 Søfarendes hviletid m.v.
I den kommende bekendtgørelse om hviletid for  

 søfarende vil det være muligt at videreføre princippet om  

 alene at regulere hviletiden.
Efter direktivbestemmelserne skal en  

 søfarende således have mindst 10 timers hviletid pr.  

 arbejdsdøgn, heraf mindst 6 timer i sammenhæng.
De 10 timer kan  

 deles i højst to hvileperioder, og der må maksimalt være  

 14 timer mellem hvileperioderne.
Sømandslovens § 57, stk. 1, 1.-4.  

 pkt., vil derfor blive videreført ved den bekendtgørelse, der  

 udstedes i medfør af bestemmelsen.
 Den særlige regel i sømandslovens § 57, stk.  

 1, 5. pkt., om mulighed for at fravige hviletidsreglerne ved et skibs ankomst  

 til og afgang fra havn vil derimod ikke kunne videreføres inden for  

 direktivbestemmelsernes rammer.
 Spørgsmålet om behovet for  

 videreførelse af sømandslovens § 57, stk. 2 og 3, vil blive  

 drøftet med erhvervet i forbindelsen med udstedelsen af  

 bekendtgørelsen.
Som noget nyt vil der blive gennemført en regel om,  

 at søfarendes hviletid mindst skal være på 77 timer over  

 en given 7-døgns periode.
Der etableres endvidere mulighed for ved  

 overenskomstaftaler at fravige hviletidsbestemmelserne for vagtgående  

 søfarende generelt samt for alle søfarende på skibe med  

 korte rejser mod kompensation i form af øget fritid, afspadsering  

 eller lignende.
Sådanne aftaler skal godkendes eller registreres i  

 Søfartsstyrelsen og skal respektere de bestemmelser om hviletid for  

 vagtgående søfarende, der findes i STCW-konventionen.
Skibsledelsen vil endvidere få pligt til at  

 registrere de søfarendes vagtplaner til søs og i havn og samlet  

 hviletid pr. døgn.
Registrering af hviletiden skal kontrolleres med  

 passende mellemrum.
Fiskeres hviletid og gennemsnitlige arbejdstid De administrative bestemmelser om fiskeres hviletid vil  

 fra 1. august 2003, hvor direktiv 2000/34/EF træder i kraft, i store  

 træk komme til at svare til de ovenfor nævnte regler for  

 søfarende i handelsflåden.
Direktivet stiller ikke krav om  

 registrering af hvile- og arbejdstid, hvilket vil blive afspejlet i  

 udformningen af de nærmere regler.
Direktivet  

 nødvendiggør, at reglerne for fiskere ud over  

 hviletidsbestemmelser også indeholder bestemmelser om, at den  

 gennemsnitlige ugentlige arbejdstid ikke må overstige 48 timer over en  

 referenceperiode, som ikke kan overstige 12 måneder.
Der er også  

 på fiskeriområdet i særlige situationer mulighed for at  

 fravige de generelle bestemmelser.
Da fiskeriområdet reguleres gennem en ændring  

 af det generelle arbejdstidsdirektiv, der ikke indeholder særlige  

 kontrolregler, bibeholdes den ordning, der gælder for det øvrige  

 arbejdsmarked.
Her involveres myndighederne alene i tilfælde af klage.  

 Løbende overvågning af den enkelte fiskers gennemsnitlige  

 ugentlige arbejdstid ville være særdeles vanskelig og  

 ressourcekrævende og ville samtidig i realiteten berøre  

 overenskomstspørgsmål.
 I perioden indtil direktivet træder i kraft den 1.  

 august 2003, vil de hidtidige regler blive videreført ved midlertidige  

 administrative bestemmelser.
Til nr. 4 Som en følge af, at skibsføreren i fremtiden  

 også kan være omfattet af hviletidsbestemmelserne, foreslås  

 stk. 1 i lovens § 65 udvidet med henblik på, at rederen kan straffes,  

 hvis denne tilsidesætter sin tilsynspligt i relation til  

 skibsførerens hviletid, jf. forslagets § 1, nr. 2, om  

 indsættelse af et nyt nr. 12 i sømandslovens § 49.
Skibsføreren har i medfør af lovens § 66,  

 nr. 2, litra a, pligt til at sikre, at besætningen overholder reglerne  

 om hviletid.
I den kommende bekendtgørelse om hviletid for  

 søfarende vil det fremgå, at rederen skal sikre, at  

 skibsføreren har mulighed for at opfylde de forpligtelser, der  

 påhviler denne, jf. § 12 i rammeaftalen.
Princippet i denne bestemmelse  

 svarer til princippet i § 9, 2. pkt., i lov om sikkerhed til søs.
Til nr. 5 Forslaget er en konsekvens af, at hæftestraffe blev  

 afskaffet ved lov nr. 433 af 31. maj 2000 om ændring af straffeloven,  

 som trådte i kraft den 1. juli 2001.
Til § 2 Til nr. 1 Det foreslås, at der indsættes et nyt § 1,  

 stk. 2, i lov om sikkerhed til søs, hvorefter der kan fastsættes  

 regler om, hvilke genstande der skal anses som skibe.
Sigtet med bestemmelsen  

 er at forbedre de retlige muligheder for at håndhæve loven.
Lovgivningen om sikkerhed til søs indeholder ingen  

 definition af begrebet skib.
I almindelighed er der ikke tvivl om, hvilke  

 flydende genstande der er skibe.
Som nævnt under de almindelige  

 bemærkningers afsnit 1.6 har afgrænsningen af begrebet skib dog i  

 enkelte tilfælde givet anledning til usikkerhed.
Den foreslåede bestemmelse tilsigter ikke at undtage  

 traditionelle skibe fra lovens anvendelsesområde, men alene at give  

 økonomi- og erhvervsministeren adgang til at præcisere  

 afgrænsningen, hvor denne kan give anledning til tvivl.
Den  

 nærmere regulering af kravene til skibe og driften af disse finder sted  

 i administrativt fastsatte forskrifter.
Mens eksempelvis tilsynsregler oftest  

 retter sig mod bestemte kategorier af skibe, retter sejladsforskrifter sig  

 mere generelt mod ethvert stort eller lille fartøj, som befinder sig  

 på vandet.
Hvor der er behov herfor, vil det i de enkelte  

 administrative forskrifter blive præciseret, hvilke flydende genstande  

 forskriften omfatter.
Til nr. 2 Der foreslås tilføjet et nyt punktum til den  

 gældende lovs § 1, stk. 2, som bliver stk. 3, jf. forslagets § 2, nr.  

 1. Det foreslåede nye punktum præciserer lovens  

 anvendelsesområde.
Dette er en konsekvens af, at sagsområdet  

 "sikkerhed til søs inden for Erhvervsministeriets  

 område" med virkning fra den 1. januar 2002 er overført som  

 færøsk særanliggende i henhold til lov om  

 Færøernes hjemmestyre.
Færøske skibe, hvilket vil  

 sige skibe, som er registreret i de færøske skibsregistre, er  

 herefter undergivet hjemmestyrets lovgivning om sikkerhed til søs.
Af  

 ordensmæssige grunde foreslås det præciseret, at  

 færøske skibe ved anvendelse af bestemmelserne i den danske lov  

 om sikkerhed til søs sidestilles med skibe, som er udenlandske.
Til nr. 3 Den foreslåede bestemmelse har sammenhæng med  

 bestemmelserne i lovforslagets § 1, som tager sigte på at skabe hjemmel  

 til, at tre direktiver om arbejds- og/eller hviletid om bord i skibe kan  

 gennemføres i dansk ret ved administrativt fastsatte forskrifter.
 Forhold, der har tæt tilknytning til  

 ansættelsesvilkårene, herunder hviletiden, reguleres traditionelt  

 primært i sømandsloven, der imidlertid alene gælder for  

 danske skibe.
I lov om sikkerhed til søs er samlet en række  

 kontrol- og bemyndigelsesbestemmelser, der giver mulighed for at  

 fastsætte regler om bl.a. skibes bygning, udstyr og drift, samt  

 hvorledes arbejdet om bord skal udføres med henblik på at sikre  

 de søfarendes sikkerhed og sundhed.
Lov om sikkerhed til søs  

 danner også det hjemmelsmæssige grundlag for kontrol af  

 udenlandske skibe, der anløber dansk havn.
Det foreslås at tydeliggøre bemyndigelsen i  

 lovens § 3, nr. 4, idet kontrollen med udenlandske skibe, der anløber  

 dansk havn, også omfatter en række internationale konventioner om  

 de søfarendes leve- og arbejdsvilkår, der for danske skibe er  

 reguleret i sømandsloven.
Som eksempler herpå kan nævnes  

 forplejning, mindstealder ved ansættelse til søs samt  

 lægeundersøgelse af søfarende.
Dette følger af  

 ILO-konvention nr. 147. Den foreslåede ændring har til  

 formål at tydeliggøre, at sådanne forhold, herunder  

 overholdelse af de internationale bestemmelser om arbejdstid og hviletid, kan  

 kontrolleres på udenlandske skibe, der anløber dansk havn.
Til nr. 4 Den foreslåede bestemmelse sigter på at skabe  

 hjemmel til, at Europa-Parlamentets og Rådets direktiv 2001/96/EF af 4.  

 december 2001 om harmoniserede krav til og procedurer for sikker lastning og  

 losning af bulkskibe (EF-Tidende 2002 L 13, side 9ff) kan gennemføres  

 i dansk ret ved administrativt fastsatte forskrifter.
Direktivet indebærer, at operatører af  

 havneterminaler skal etablere kvalitetsstyringssystemer, som sikrer et  

 tilfredsstillende sikkerhedsniveau i forbindelse med terminalernes ledelse og  

 drift ved lastning og losning af bulkskibe, og som skal certificeres samt  

 kontrolleres løbende.
Certificeringen af terminalerne vil blive  

 uddelegeret til klassifikationsselskaberne, og den løbende kontrol vil  

 blive foretaget i tilknytning til havnestatskontrollen af udenlandske  

 skibe.
Reguleringen retter sig mod skibenes sikkerhed, idet de  

 omhandlede kvalitetssikringssystemer skal eliminere risikoen for overlastning  

 og fysisk beskadigelse af skibenes konstruktion i forbindelse med lastning og  

 losning.
Beskyttelsen af de personer, som forestår arbejdet med at  

 laste og losse skibene, reguleres af arbejdsmiljøloven.
Til nr. 5 Det foreslås, at adgangen til at fravige  

 bestemmelsen i lovens § 2 udvides til at omfatte skibe, der er mindre end 15  

 meter.
Der er tale om en mindre teknisk tilpasning, der er en følge af  

 de internationale regler på fiskeskibsområdet, som anvender  

 måleenheden "meter" frem for måleenhederne  

 "BRT" og "bruttotonnage". De internationale bestemmelser  

 er i dansk lovgivning gennemført for fiskeskibe på 15 meter  

 eller derover.
Til nr. 6-10 Bestemmelserne i forslagets nr. 6-10 foreslås indsat  

 med henblik på at gennemføre dele af Europa-Parlamentets og  

 Rådets direktiv 2001/106/EF af 19. december 2001 om ændring af  

 Rådets direktiv 95/21/EF om håndhævelse over for skibe, der  

 anløber Fællesskabets havne og sejler i farvande under  

 medlemsstaternes jurisdiktion, af internationale standarder for skibes  

 sikkerhed, for forureningsforebyggelse og for leve- og arbejdsvilkår om  

 bord (havnestatskontrol). Med forslaget lægges der op til at  

 gennemføre de dele af ændringsdirektivet, der vedrører  

 tilbageholdelse og anløbsforbud, i egentlige lovbestemmelser  

 (forslagets nr. 6-8), mens der skabes hjemmel til, at de øvrige dele  

 af ændringsdirektivet kan gennemføres i administrativt fastsatte  

 forskrifter (forslagets nr. 9 og 10).
Med hensyn til den foreslåede ændring af  

 lovens § 14, stk. 2, jf. forslagets § 2, nr. 6, indebærer  

 ændringsdirektivet, at et skib skal kunne tilbageholdes ved manglende  

 eller fejlbehæftet sort boks (Voyage Data Recorder), såfremt en  

 sådan er obligatorisk på det pågældende skib.  

 Samtidig præciserer direktivet, at tilbageholdelse vil kunne ske, ikke  

 kun når skibet mangler "certifikater", men også  

 når det mangler andre "dokumenter", der er foreskrevet i de  

 internationale konventioner.
Den foreslåede bestemmelse sikrer, at  

 Søfartsstyrelsen i sådanne tilfælde har mulighed for at  

 træffe beslutning om, at et skib skal tilbageholdes.
 Med hensyn til forslagets § 2, nr. 7, foreslås  

 lovens § 15 om anløbsforbud erstattet af en generel bestemmelse,  

 hvorefter anløbsforbud kan udstedes, når der i EU-regler eller  

 internationale bestemmelser er hjemmel hertil.
Efter de gældende regler kan anløbsforbud  

 udstedes, når et skib sejler på trods af en tilbageholdelse eller  

 undlader at anløbe et udpeget reparationsværft.  

 Anløbsforbud kan også meddeles, når et skib, der er  

 tilbageholdt alene som følge af manglende såkaldt  

 ISM-certificering, får ophævet tilbageholdelsen uden at  

 være certificeret.
Disse bestemmelser gennemfører reglerne i det  

 gældende havnestatskontroldirektiv (1995/21/EF) og den  

 samarbejdsaftale, der er indgået i samarbejdsorganisationen om  

 havnestatskontrol (Paris MOU).
Ændringsdirektivet indebærer, at området  

 for anløbsforbud udvides.
Efter ændringsdirektivet skal gas- og  

 kemikalietankskibe, bulkskibe, olietankskibe samt passagerskibe fra de lande,  

 som er optaget på den såkaldte Paris MOU sortliste, i tilknytning  

 til en tilbageholdelse meddeles forbud imod at anløbe europæiske  

 havne, hvis skibet gentagne gange tilbageholdes ved havnestatskontrol.
Anløbsforbud meddeles, når et skib fra et af  

 landene på sortlisten tilbageholdes tredje gang inden for 24  

 måneder.
Sortlisten indeholder et afsnit med flagstater, hvis skibe  

 betegnes som "yderst risikable". Skibe fra disse lande meddeles  

 anløbsforbud, når de tilbageholdes anden gang inden for 36  

 måneder.
 Den foreslåede bestemmelse giver  

 Søfartsstyrelsen mulighed for at meddele anløbsforbud, hvor  

 dette følger af de nævnte regler.
 Den foreslåede ophævelse af lovens § 15, stk.  

 4, er en konsekvens af den foreslåede ændring af lovens § 16,  

 stk. 3, jf. bemærkningerne nedenfor til forslagets § 2, nr. 9.
Med hensyn til den foreslåede ændring af  

 lovens § 16, stk. 2, jf. forslagets § 2, nr. 8, indebærer  

 ændringsdirektivet, at befragterens navn og adresse skal oplyses ved  

 tilbageholdelse af skibe, der transporterer flydende eller fast last i bulk.  

 Bestemmelsen sigter på at motivere befragterne til at undlade at  

 anvende skibe, der ikke lever op til de internationale konventioner.
Den  

 foreslåede bestemmelse sikrer, at Søfartsstyrelsen kan  

 iværksætte en sådan offentliggørelse.
Med hensyn til den foreslåede ændring af  

 lovens § 16, stk. 3, jf. forslagets § 2, nr. 9, indeholder  

 ændringsdirektivet detaljerede procedurer for, hvordan adgangsforbud  

 ophæves.
Den gældende lovs § 15, stk. 4, lever ikke op hertil, og  

 det foreslås at erstatte bestemmelsen med en adgang for økonomi-  

 og erhvervsministeren til at fastsætte regler om fremgangsmåden  

 ved og betingelserne for ophævelse af tilbageholdelser og  

 anløbsforbud.
Med hensyn til den foreslåede ændring af  

 lovens § 20, jf. forslagets § 2, nr. 10, indebærer  

 ændringsdirektivet, at der skal ske indberetning af alle anløb  

 af udenlandske skibe bortset fra færger i rutefart.
Den  

 foreslåede bestemmelse skaber hjemmel til, at økonomi- og  

 erhvervsministeren kan gennemføre en indberetningsordning af denne  

 karakter.
Til nr. 11 Den foreslåede bestemmelse sigter på at  

 præcisere, at formanden for tilbageholdelsesnævnet ikke blot skal  

 opfylde betingelserne for at kunne blive dommer, men at den  

 pågældende skal være dommer.
Den foreslåede  

 formulering er i overensstemmelse med Justitsministeriets generelle  

 anbefaling vedrørende udformningen af sådanne bestemmelser.
 Spørgsmålet om råds- og  

 nævnsstrukturen på søfartsområdet vil i  

 øvrigt blive overvejet generelt.
Til nr. 12 Med bestemmelsen lægges der op til at skabe hjemmel  

 til at tage betaling for lovpligtige syn af visse typer af skibe svarende til  

 de lande, som vi normalt sammenligner os med.
Stillingtagen til brug af denne  

 hjemmel vil ske i forbindelse med finansloven for 2003.
Forslaget indebærer ingen ændring af den  

 hidtidige betalingsordning for fiskeskibe.
Forslaget indebærer heller  

 ingen ændring med hensyn til betaling for de kontrolsyn og  

 inspektioner, som på stikprøvebasis foretages på  

 Søfartsstyrelsens initiativ eller på baggrund af en konkret  

 mistanke om mangler på skibene.
 Der henvises i øvrigt til de almindelige  

 bemærkningers afsnit 1.5.
Ad den foreslåede § 24 Bestemmelsen i stk. 1 giver økonomi- og  

 erhvervsministeren adgang til at videreføre den nuværende  

 betalingsordning for fiskeskibe, der følger af den gældende lovs  

 § 24, stk. 2. Overførelsen af skibstilsynet som færøsk  

 særanliggende indebærer dog, at syn på danske fiskeskibe,  

 der foretages på Færøerne, sidestilles med syn, der er  

 foretaget i udlandet.
Bestemmelsen i stk. 2 etablerer for andre skibe end  

 fiskeskibe hjemmel til at tage betaling for lovpligtige syn svarende til de  

 lande, som vi normalt sammenligner os med.
Forslaget indebærer  

 samtidig, at der kan tages betaling for syn af skibe i de tilfælde,  

 hvor dette hidtil er sket, jf. bekendtgørelse nr. 201 af 24. marts  

 1998 om betaling for syn af skibe m.v.
Bestemmelsen i stk. 3 svarer med en mindre teknisk  

 justering til den gældende lovs § 25, 2. pkt.
Efter denne bestemmelse  

 opkræves betaling i forbindelse med udførelse af såkaldte  

 konsulentsyn, hvilket vil sige ikke foreskrevne syn, der foretages efter  

 anmodning.
I disse tilfælde bliver betalingen for arbejdet fastsat  

 i overensstemmelse med de regler om priskalkulation, som gælder for  

 indtægtsdækket virksomhed inden for staten.
Herudover  

 viderefører bestemmelsen den eksisterende mulighed for at  

 opkræve betaling i forbindelse med godkendelse af skibsudstyr og  

 fartøjer.
 Bestemmelsen i stk. 4 svarer til den gældende  

 lovs § 24, stk. 4, om betaling for inspektion i medfør af direktiv  

 1995/21/EF om havnestatskontrol.
Bestemmelsen i stk. 5 etablerer hjemmel til, at der  

 kan opkræves renter ved forsinket betaling, samt at skyldig betaling  

 m.v. kan inddrives ved udpantning.
Bestemmelsen er ikke begrænset til  

 betaling i forbindelse med havnestatskontrol, men omfatter alle  

 tilfælde efter § 24, hvor der ikke sker rettidig betaling af  

 beløb, som skyldes i forbindelse med Søfartsstyrelsens syn af  

 skibe.
Viser der sig behov for at fastsætte regler om forrentning af  

 forfaldne, skyldige beløb, vil disse blive fastsat i overensstemmelse  

 med de bestemmelser, der i øvrigt anvendes, når rettidig  

 indbetaling til det offentlige ikke finder sted.
Ad den foreslåede § 25 Den foreslåede bestemmelse svarer til den  

 gældende lovs § 24, stk. 3, og er en konsekvens af, at reglerne om  

 betaling for Søfartsstyrelsens syn af skibe nu er samlet i forslaget  

 til ny § 24.
Til nr. 13 Indtil 1998 blev der alene ydet statstilskud til  

 konsulenttjeneste til arbejdsmiljørådene og til  

 arbejdsmiljøtjenestens rejser til skibe, som befinder sig uden for  

 Danmark.
Med hjemmel i finansloven ydes der med virkning fra 1999 tillige  

 tilskud til informationsaktiviteter på  

 arbejdsmiljøområdet.
Af ordensmæssige grunde foreslås det, at  

 adgangen til at yde tilskud til informationsaktiviteter fremgår af lov  

 om sikkerhed til søs.
Udmøntningen af tilskuddet vil  

 fremgå af de årlige finanslove.
Til nr. 14 Det strafbare område i lovens § 28 foreslås  

 udvidet i forhold til den gældende bestemmelse.
Det foreslås, at  

 også tilsidesættelse af vilkår knyttet til tilladelser,  

 dispensationer eller godkendelser meddelt i henhold til loven skal kunne  

 straffes.
Som det er tilfældet med de øvrige bestemmelser i  

 lovens § 28, vil ændringen være omfattet af lovens § 31 om  

 forhøjet straf ved skærpende omstændigheder.
Til nr. 15-17 De foreslåede ændringer er en følge af,  

 at hæftestraffen blev afskaffet ved lov nr. 433 af 31. maj 2000 om  

 ændring af straffeloven, som trådte i kraft den 1. juli 2001.
Til § 3 Bestemmelsen fastlægger ændringslovens  

 ikrafttrædelse til den 30. juni 2002.
 Ikrafttrædelsesdatoen er fastsat under hensyn til,  

 at direktiv 1999/63/EF og direktiv 1999/95/EF om arbejdstid og hviletid for  

 søfarende skal være gennemført senest den 30. juni  

 2002.
 Bestemmelsen i § 34, stk. 2, i lov om sikkerhed til  

 søs indebærer, at de gældende regler om betaling for syn  

 af skibe, bekendtgørelse nr. 201 af 24. marts 1998 om betaling for syn  

 af skibe m.v., forbliver i kraft, indtil den ophæves eller  

 afløses af regler udstedt i medfør af de foreslåede nye  

 bestemmelse i § 24 i lov om sikkerhed til søs.
Til § 4 Bestemmelsen fastslår, at ændringsloven ikke  

 gælder for Færøerne og Grønland, men at dennes  

 bestemmelser ved kongelig anordning helt eller delvis kan sættes i  

 kraft for Grønland med de afvigelser, som de særlige  

 grønlandske forhold tilsiger.
Med virkning fra den 1. januar 2002 er de områder  

 inden for lov om sikkerhed til søs, som administreres af  

 økonomi- og erhvervsministeren, overført som  

 færøsk særanliggende.
Overførelsen indebærer,  

 at hjemmestyret har overtaget den lovgivende og administrative myndighed  

 på området, og at færøske skibe, hvilket vil sige  

 skibe, som er registreret i de færøske skibsregistre, herefter  

 er undergivet hjemmestyrets lovgivning om sikkerhed til søs.
Da  

 sømandslovens område endvidere er reguleret ved  

 færøsk lovgivning, vil ændringsloven ikke skulle  

 sættes i kraft for Færøerne.
Lov om sikkerhed til søs er ved kongelig anordning  

 sat i kraft for Grønland med virkning fra den 1. juli 2001. Efter  

 sømandslovens § 77 gælder loven ikke for Færøerne  

 og Grønland, men kan ved kongelig anordning helt eller delvis  

 sættes i kraft for Grønland med de afvigelser, som de  

 særlige grønlandske forhold tilsiger.
Dette er ikke sket, men en  

 del af de forhold, som er omfattet af sømandsloven er reguleret ved  

 grønlandske regler.
Spørgsmålet om ikraftsættelse  

 af ændringsloven vil blive forelagt for de grønlandske  

 myndigheder.
Bilag 1 Lovforslaget sammenholdt med gældende love Gældende formulering Lovforslaget § 49. For skibsføreren gælder med de fornødne  

 lempelser:
1) 11)	§ 33, stk. 3, jf. §§ 35 og 41, om efterhyre ved død og 12)	§ 61 om erstatning for tab af ejendele.
§ 1 I sømandsloven, jf. lovbekendtgørelse nr. 766 af 19.  

 september 1995, som ændret bl.a. ved § 1 i lov nr. 14 af 13. januar  

 1997 og senest ved lov nr. 1088 af 29. december 1999, foretages  

 følgende ændringer:
 1. I § 49, nr. 11, ændres »død og« til:  

 »død,«.
 2. I § 49 indsættes efter nr. 11 som nyt  

 nummer:
 »12) § 57 om hviletid og«.
 Nr. 12 bliver herefter nr. 13.
§ 57. En sømand skal have fornøden tid til hvile og  

 søvn.
Inden for hvert arbejdsdøgn skal hviletiden være  

 på mindst 10 timer.
Hviletiden kan deles i højst to perioder,  

 hvoraf den ene mindst skal være på 6 timer.
Tiden mellem to  

 på hinanden følgende hvileperioder må ikke overstige 14  

 timer.
Såfremt skibsføreren finder det sikkerhedsmæssigt  

 forsvarligt, kan bestemmelsen dog fraviges ved ankomst til eller afgang fra  

 havn.
 Stk. 2. På søn- og helligdage må der  

 ikke pålægges en sømand arbejde, som kan udsættes.
 Stk. 3. På søn- og helligdage bør der  

 endvidere så vidt muligt gives enhver sømand, som ønsker  

 det, lejlighed til uforstyrret at holde gudstjeneste om bord.
 Stk. 4. Efter anmodning fra rederen kan  

 Søfartsstyrelsen tillade, at hviletiden efter stk. 1 beregnes inden  

 for hvert kalenderdøgn.
 3. § 57 affattes således:
»§ 57. Søfarende skal have regelmæssige, uafbrudte  

 hvileperioder, der er tilstrækkeligt lange til at sikre sundheden og  

 sikkerheden. Økonomi- og erhvervsministeren fastsætter regler om  

 søfarendes hvile- og arbejdstid.
Bestemmelserne om arbejdstid finder  

 ikke anvendelse på handelsskibe.« § 65. Tilsidesætter rederen sine pligter efter § 46, § 49,  

 nr. 1, og § 64 b, stk. 1, straffes han med bøde.
 Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5. kapitel.
 4. I § 65, stk. 1, ændres »§ 49, nr. 1« til: »§ 49,  

 nr. 1 og 12«.
§ 66. Medmindre højere straf er forskyldt efter anden  

 lovgivning, straffes skibsføreren eller den, der er trådt i  

 skibsførerens sted, 1)	med bøde eller hæfte, hvis han a)	forsætligt eller groft uagtsomt anvender videregående  

 magtmidler end tilladt efter §§ 62 og 63, stk. 2, eller b)	tilsidesætter sine pligter efter § 12, stk. 2 og 3, § 18 a,  

 stk. 1-4, § 18 b, stk. 4 og 5, §§ 27 og 55, 2)	med bøde, hvis han a)	anvender nogen til arbejde i strid med §§ 4 eller 57, eller b)	tilsidesætter sine pligter efter § 32, § 56, stk. 1, 2 og 4, §  

 60, § 63, stk. 3 og 4, § 64 a, stk. 3, § 64 b, stk. 1, og § 74.
 5. I § 66, nr. 1, ændres »hæfte« til:  

 »fængsel i indtil 4 måneder«.
§ 1. Loven finder anvendelse på danske skibe.
For krigsskibe og  

 troppetransportskibe finder dog alene kapitel 3 og § 17, stk. 3,  

 anvendelse.
 Stk. 2. Erhvervsministeren kan fastsætte regler om,  

 at loven og de i medfør af denne udstedte forskrifter helt eller  

 delvist skal finde anvendelse på udenlandske skibe i dansk havn,  

 på dansk søterritorium, i de eksklusive økonomiske zoner  

 samt på dansk kontinentalsokkelområde og fiskeriterritorium.
§ 2 I lov om sikkerhed til søs, jf. lovbekendtgørelse nr. 554 af  

 21. juni 2000, foretages følgende ændringer:
 1. I § 1 indsættes efter stk. 1 som nyt stykke:
» Stk. 2 bliver herefter stk. 3.
 2. I § 1, stk. 2, der bliver stk. 3, indsættes som  

2. pkt.:
» § 3. Erhvervsministeren kan fastsætte regler om skibes  

 bygning, udstyr og drift, herunder om, 1) 2) 3) 4)	hjælpemidler og materialer, om disses indretning og  

 mærkning, anvendelse, vedligeholdelse og pasning, om  

 sikkerhedsarbejdet, om arbejdsgiverens pligter i forbindelse med de  

 sikkerheds- og sundhedsmæssige forhold, hvorunder arbejde om bord, som  

 ikke er omfattet af lov om arbejdsmiljø, skal udføres, 5) 6) 7) 3. I § 3, nr. 4, indsættes efter »pligter i  

 forbindelse med de«: »søfarendes arbejds- og levevilkår om bord,  

 herunder de«.
8)	mærkning, lastning, transport og losning af farligt gods og  

 anden ladning, der kræver særlige foranstaltninger af hensyn til  

 skibets og menneskelivs sikkerhed og beskyttelse af havet mod forurening,  

 og 9)	transport 4. I § 3, nr. 8, indsættes efter »forurening,«:  »herunder om terminaloperatørers  

 kvalitetsstyringssystemer for lastning og losning af bulkskibe,«.
§ 5. For skibe, hvis køl er lagt Stk. 2. For skibe under 20 BRT eller med en bruttotonnage  

 på under 20 og for bevaringsværdige skibe kan der  

 fastsættes lempeligere regler, der fraviger bestemmelserne i § 2.
 5. § 5, stk. 2, affattes således:
» § 14. Er det som følge af fejl Stk. 2. Søfartsstyrelsen kan endvidere  

 tilbageholde et skib, hvis skibet mangler foreskrevne certifikater, eller  

 såfremt rederen, føreren eller den, der handler på disses  

 vegne, lægger Søfartsstyrelsen hindringer i vejen for en  

 forsvarlig udøvelse af dens pligter.
 Stk. 3.
 Stk. 4.
 6. § 14, stk. 2, affattes således:
» § 15. I tilslutning til en tilbageholdelse efter § 14 kan  

 Søfartsstyrelsen udstede forbud mod, at et skib anløber danske  

 havne, såfremt 1)	skibet afsejler eller fortsætter sin sejlads på trods af  

 tilbageholdelsen, 2)	skibet undlader at anløbe et reparationsværft, som  

 udpeges efter aftale med Søfartsstyrelsen, med henblik på at  

 udbedre de forhold, som førte til tilbageholdelsen, eller 3)	et skib, der er tilbageholdt alene som følge af manglende  

 ISM-certificering, får ophævet tilbageholdelsen uden at  

 være certificeret.
 Stk. 2. Søfartsstyrelsen kan efter anmodning fra  

 et andet land udstede forbud mod anløb af danske havne, når et  

 skib mangler foreskrevet ISM-certifikat eller har overtrådt  

 bestemmelser for en tilbageholdelse, som er meddelt af det  

 pågældende land.
 Stk. 3. Når der er udstedt et anløbsforbud  

 over for et skib, kan Søfartsstyrelsen give tilladelse til  

 anløb af en bestemt dansk havn, hvis skibets fortsatte sejlads  

 indebærer risiko for tab af menneskeliv, skade på  

 havmiljøet, eller hvis bydende nødvendige sikkerhedshensyn  

 gør det påkrævet, eller med henblik på at  

 afhjælpe fejl og mangler.
 Stk. 4. Søfartsstyrelsen ophæver et  

 anløbsforbud, når de forhold, som førte til  

 anløbsforbudet, er bragt i orden, jf. dog § 24, stk. 4.
7. I § 15 ophæves stk. 1, 2 og 4,  

 og i stk. 3, der bliver stk. 1, indsættes før »Når der er udstedt et anløbsforbud«: »Søfartsstyrelsen  

 kan udstede anløbsforbud, hvor dette er hjemlet i EU-regler eller  

 internationale bestemmelser.« § 16. Kun de medarbejdere Stk. 2. Søfartsstyrelsen kan informere andre lande  

 og offentliggøre oplysninger om skibe, der er blevet tilbageholdt  

 eller er meddelt anløbsforbud, herunder om navnet på skibets  

 klassifikationsselskab og årsagen til tilbageholdelsen eller  

 anløbsforbudet.
 Stk. 3. Erhvervsministeren kan fastsætte  

 nærmere regler om Søfartsstyrelsens tilbageholdelse af skibe og  

 meddelelse af anløbsforbud, herunder om underretning af politi og  

 havnemyndigheder m.v.
 Stk. 4.
 8. I § 16, stk. 2, indsættes efter »lande«: », klassifikationsselskaber eller personer«, og efter  »skibets  

 klassifikationsselskab« indsættes: », befragter m.v.«.
 9. I § 16, stk. 3, indsættes som 2. pkt.:
»Økonomi- og erhvervsministeren kan endvidere fastsætte  

 regler om fremgangsmåden ved og betingelserne for ophævelse af  

 tilbageholdelser eller anløbsforbud.« § 20. Politi, toldmyndigheder, arbejdstilsyn og havnemyndigheder,  

 som får kendskab til forhold, der strider mod denne lov eller regler  

 fastsat i medfør af loven, skal underrette Søfartsstyrelsen  

 herom.
Vedkommende myndighed kan fastsætte nærmere regler  

 herom.
Stk. 2. En læge, der konstaterer eller får  

 mistanke om, at en person har været udsat for skadelige  

 påvirkninger i forbindelse med sit arbejde om bord i et skib, skal  

 underrette arbejdstilsynet herom.
Erhvervsministeren kan fastsætte  

 nærmere regler herom.
 Stk. 3. Erhvervsministeren kan fastsætte regler om  

 pligt til anmeldelse af arbejdsulykker, forgiftningstilfælde,  

 erhvervssygdomme og andre forhold af sikkerheds- og sundhedsmæssig  

 betydning.
 10. I § 20 indsættes som nyt stk. 1:
»Økonomi- og erhvervsministeren kan fastsætte regler om  

 indberetningspligt i forbindelse med skibes anløb af danske eller  

 udenlandske havne.« Stk. 1-3 bliver herefter stk. 2-4.
§ 21. Erhvervsministeren nedsætter  

 Tilbageholdelsesnævnet, der består af en formand, der skal  

 opfylde de almindelige betingelser for at kunne blive dommer, samt et antal  

 medlemmer med teknisk eller nautisk sagkundskab.
For hvert af medlemmerne kan  

 udpeges stedfortrædere.
 Stk. 2.
 Stk. 3.
 11. I § 21, stk. 1, ændres »opfylde de almindelige betingelser for at kunne blive  

 dommer« til: »være dommer«.
Kapitel 9 Betaling og sikkerhedsstillelse i forbindelse med afholdelse af syn og  

 tilbageholdelser § 24. Syn af skibe, der foretages af Søfartsstyrelsen,  

 er gratis, jf. dog stk. 2 og 4 samt § 25, 2. pkt.
Stk. 2. Stk. 1 omfatter ikke 1)	syn og godkendelser m.v., som foretages af Søfartsstyrelsen,  

 selv om de er omfattet af en autorisation meddelt i henhold til § 22, 2)	syn, som foretages af Søfartsstyrelsen, fordi der er givet  

 fritagelse fra regler fastsat i medfør af § 23 om optagelse i  

 klassifikationsselskabers registre, 3)	syn, der efter anmodning udføres uden for sædvanlig  

 arbejdstid, 4)	første hovedsyn af skibe, som foretages i udlandet, samt  

 andre syn, der efter anmodning foretages i udlandet, eller 5)	aftalte syn, der ikke har kunnet påbegyndes, må afbrydes  

 eller ikke har kunnet afsluttes inden for en fastsat normtid på grund  

 af værftets, rederiets eller disses repræsentanters forhold.
 Stk. 3. De i §§ 22 og 23 nævnte  

 klassifikationsselskaber, andre virksomheder og enkeltpersoner kan  

 kræve betaling for deres arbejde.
Stk. 4. Såfremt der ved inspektion af et udenlandsk  

 skib er konstateret fejl, som gør tilbageholdelse af skibet  

 berettiget, kan Søfartsstyrelsen opkræve betaling for  

 inspektionen.
Tilbageholdelsen ophæves ikke, før der er sket  

 fuldstændig betaling eller stillet sikkerhed herfor.
§ 25. Erhvervsministeren fastsætter regler om normtider  

 for lovpligtige syn af skibe og om betaling for de i § 24, stk. 2 og 4,  

 nævnte syn m.v.
Erhvervsministeren fastsætter endvidere regler om  

 betaling for ikke lovpligtige syn og syn, der foretages på udenlandske  

 skibe, herunder skibe under bygning, samt om betaling for godkendelse af  

 skibsudstyr eller af fartøjer.
 12. Kapitel 9 affattes således:
» Betaling og sikkerhedsstillelse i forbindelse med  

 afholdelse af syn og tilbageholdelser § 24. Økonomi- og erhvervsministeren fastsætter  

 regler om betaling for syn af fiskeskibe, hvor Søfartsstyrelsen  

 foretager 1)	syn og godkendelser m.v. efter anmodning, selv om de er omfattet af  

 en autorisation meddelt i henhold til § 22, 2)	syn, hvor der er givet fritagelse fra regler fastsat i medfør  

 af § 23 om optagelse i klassifikationsselskabers registre, 3)	syn, der efter anmodning udføres uden for sædvanlig  

 arbejdstid, 4)	første hovedsyn i udlandet eller på  

 Færøerne samt andre syn, der efter anmodning foretages i  

 udlandet eller på Færøerne, eller 5)	aftalte syn, der ikke har kunnet påbegyndes, må afbrydes  

 eller ikke har kunnet afsluttes inden for en af økonomi- og  

 erhvervsministeren fastsat normtid på grund af værftets,  

 rederiets eller disses repræsentanters forhold.
 Stk. 2. For andre end de i stk. 1 nævnte skibe kan  

 økonomi- og erhvervsministeren fastsætte regler om betaling for  

 Søfartsstyrelsens udførelse af syn, som er foreskrevet i  

 medfør af loven.
 Stk. 3. Økonomi- og erhvervsministeren  

 fastsætter regler om betaling for syn, som foretages efter anmodning,  

 herunder syn af udenlandske skibe, samt om betaling for godkendelse af  

 skibsudstyr og fartøjer.
 Stk. 4. Konstateres der ved havnestatskontrol af et  

 udenlandsk skib fejl, som gør tilbageholdelse af skibet berettiget,  

 kan Søfartsstyrelsen opkræve betaling for kontrollen.  

 Tilbageholdelsen ophæves ikke, før der er sket fuldstændig  

 betaling eller stillet sikkerhed herfor.
Stk. 5. Økonomi- og erhvervsministeren kan  

 fastsætte regler om forrentning af beløb efter stk. 1-4, der  

 ikke betales til forfaldstid.
Skyldige beløb efter denne bestemmelse  

 kan inddrives ved udpantning.
§ 25. De i §§ 22 og 23 nævnte klassifikationsselskaber,  

 andre virksomheder og enkeltpersoner kan kræve betaling for deres  

 arbejde.« § 27. Erhvervsministeren Stk. 3. Erhvervsministeren yder tilskud til  

 konsulenttjeneste for arbejdsmiljørådene samt til  

 arbejdsmiljøtjenesternes rejser til skibe, som befinder sig uden for  

 Danmark.
 Stk. 4.
 13. I § 27, stk. 3, ændres »Erhvervsministeren yder tilskud til  

 konsulenttjeneste« til: »Økonomi- og erhvervsministeren kan yde tilskud  

 til informationsaktiviteter og konsulenttjeneste«.
§ 28. Med bøde, hæfte eller fængsel i indtil 1  

 år straffes den, der 1)	overtræder §§ 9-13 eller 19, stk. 2, og 2)	den, der ikke efterkommer påbud eller forbud, der er meddelt i  

 henhold til loven eller i henhold til forskrifter udstedt i medfør af  

 loven.
 14. § 28 affattes således:
» 1)	overtræder §§ 9-13 eller 19, stk. 2, 2)	tilsidesætter vilkår knyttet til en tilladelse,  

 dispensation eller en godkendelse efter loven, eller 3)	ikke efterkommer påbud eller forbud, der er meddelt i henhold  

 til loven eller i henhold til forskrifter udstedt i medfør af  

 loven.« § 29. Den, der foranlediger grundstødning, forlis eller  

 anden søulykke ved grov fejl eller grov forsømmelse i  

 tjenesten, straffes med bøde eller hæfte, medmindre  

 højere straf er forskyldt efter anden lovgivning.
Det samme  

 gælder, hvis den pågældende gentagne gange ved fejl eller  

 forsømmelse foranlediger en sådan begivenhed.
Stk. 2. Den skibsfører, der på grov  

 måde eller gentagne gange navigerer eller behandler skibet i strid med  

 godt sømandskab, straffes med bøde eller hæfte.
Den  

 skibsfører, der undlader at gøre sig bekendt med de påbud  

 og forskrifter, der gælder for skibsfarten i de farvande, skibet  

 besejler, og på de steder, som skibet anløber, straffes med  

 bøde eller hæfte.
 Stk. 3. Har den, der fører et skib eller i  

 øvrigt udfører arbejde om bord i et skib i en stilling af  

 væsentlig betydning for sikkerheden, nydt spiritus eller andre  

 rusmidler i et sådant omfang, at vedkommende er ude af stand til at  

 udføre sin tjeneste på fuldt betryggende måde, straffes  

 den pågældende med bøde, hæfte eller fængsel i  

 indtil 2 år, medmindre højere straf er forskyldt efter anden  

 lovgivning.
 Stk. 4.
 Stk. 5.
 Stk. 6.
 § 30. Forsømmer skibsføreren i tilfælde af  

 skibssammenstød, eller hvor skibet ved sin sejlads eller på  

 lignende måde forårsager skade på et andet skib eller  

 ombordværende personer eller gods, så vidt det kan ske uden  

 særlig fare for eget skib, dets besætning og passagerer, at yde  

 det andet skib og dettes besætning og passagerer al hjælp, som er  

 mulig og fornøden til frelse fra den opståede fare, samt til at  

 opgive sit eget skibs radiokaldesignal, navn og hjemsted såvel som sted  

 eller havn, hvorfra det kommer, og hvortil det er bestemt, straffes den  

 pågældende med bøde eller hæfte.
 Stk. 2. Den, der med forsæt til at unddrage sig  

 tjenesten, undlader at indfinde sig om bord i rette tid eller forlader  

 skibet, straffes med bøde eller hæfte, hvis vedkommende  

 indså eller burde indse, at rømning ville medføre fare  

 for menneskeliv eller skibet.
 15. I § 29, stk. 3, og § 32, stk. 4, 1. pkt.,  

 udgår: », hæfte«.
 16. I § 29, stk. 1, § 29, stk. 2, 1. pkt., § 29, stk. 2, 2.  

 pkt., § 30, stk. 1, og § 30, stk. 2, ændres »hæfte« til: »fængsel i indtil 4 måneder«.
§ 31. Straffen efter § 29, stk. 1 og 2, kan stige til fængsel  

 i indtil 1 år, såfremt der foreligger skærpende  

 omstændigheder, jf. § 32, stk. 1 og 2, og til fængsel i indtil 2  

 år, såfremt overtrædelsen er begået  

 forsætligt.
Straffen efter §§ 28 og 30 kan stige til hæfte  

 eller fængsel i indtil 2 år, hvis overtrædelsen er  

 begået forsætligt eller ved grov uagtsomhed.
§ 32. Ved straffens udmåling Stk. 2.
 Stk. 3.
Stk. 4. I forskrifter, der udstedes i medfør af  

 loven, kan der fastsættes straf af bøde, hæfte eller  

 fængsel i indtil 1 år.
Det kan endvidere fastsættes, at  

 straffen kan stige til hæfte eller fængsel i indtil 2 år  

 under tilsvarende omstændigheder som nævnt i stk. 1.
 Stk. 5.
 17. I § 31 og § 32, stk. 4, 2. pkt., udgår:  

»hæfte eller«.
 1)   Loven gennemfører dele af  

 Europa-Parlamentets og Rådets direktiv 2001/106/EF af 19. december 2001  

 om ændring af Rådets direktiv 95/21/EF om håndhævelse  

 over for skibe, der anløber Fællesskabets havne og sejler i  

 farvande under medlemsstaternes jurisdiktion, af internationale standarder  

 for skibes sikkerhed, for forureningsforebyggelse og for leve- og  

 arbejdsvilkår om bord (havnestatskontrol) (EF-Tidende 2002  L 19, side  

 17 ff).
