Nr LSF 227 Forslag til Lov om daghøjskoler og produktionsskoler m.v.
Fremsat af undervisningsministeren (Ole Vig Jensen) den 19. april 1995 Vedtaget ved tredjebehandling den 2. juni 1995 Lov nr. 449 af 14/06/1995 Kapitel 1 Formål og virksomhed Daghøjskoler § 1. Daghøjskolerne giver tilbud om undervisning, hvis hovedsigte  

 er folkeoplysning, til personer over 18 år.
 Stk. 2. Tilbudet skal styrke deltagernes personlige udvikling og  

 forbedre deres muligheder i uddannelsessystemet og på arbejdsmarkedet.
Stk. 3. Tilbudet tilrettelægges som heltidsundervisning for  

 kortuddannede.
Undervisningsministeren kan fastsætte nærmere regler om  

 heltidsundervisningen.
§ 2. Daghøjskoletilbud kan omfatte emne- og projektorienteret  

 undervisning, foredragsvirksomhed, studieture og ekskursioner, aktiviteter i  

 tilknytning til undervisningen og praktik af kortere varighed i privat eller  

 offentlig virksomhed.
Specialundervisning og specialpædagogisk bistand kan  

 indgå i tilbudet.
 Stk. 2. Daghøjskolerne tilbyder deltagere med behov herfor  

 undervisning, der styrker deltagernes grundlæggende færdigheder.
 Stk. 3. Indtil 1/3 af undervisningstiden på det enkelte  

 kursusforløb kan anvendes til undervisning, der hører under anden lovgivning.
 Stk. 4. En daghøjskole skal hvert kalenderår gennemføre mindst et  

 kursusforløb af minimum 16 ugers varighed.
Produktionsskoler § 3. Produktionsskoler tilbyder kombinerede undervisnings- og  

 produktionsprogrammer til unge under 25 år, som ikke har gennemført en  

 ungdomsuddannelse.
Tilbudet kan endvidere i særlige tilfælde gives til  

 enkelte personer på 25 år og derover, som har et særligt behov for et  

 produktionsskoleforløb.
 Stk. 2. Tilbudet skal styrke deltagernes personlige udvikling og  

 forbedre deres muligheder i uddannelsessystemet og på arbejdsmarkedet.
§ 4. Produktionsskoletilbud omfatter praktisk arbejde, produktion  

 og teoretisk undervisning i tilknytning hertil.
Den teoretiske undervisning  

 skal være af betydeligt omfang og i størst mulig grad integreres med det  

 praktiske arbejde.
I tilbudet kan indgå praktik af kortere varighed i  

 offentlig eller privat virksomhed.
Produktionsskolerne tilbyder endvidere  

 deltagere med behov herfor undervisning, der styrker deltagernes  

 grundlæggende færdigheder.
 Stk. 2 . Produktionsskoler kan tilbyde specialundervisning og  

 anden specialpædagogisk bistand.
 Stk. 3 . Indtil 12 timer om ugen kan anvendes til undervisning,  

 der hører under anden lovgivning.
 § 5. En produktionsskole kan afsætte sin produktion på vilkår, der  

 ikke giver urimelig konkurrence.
Kapitel 2 Godkendelse, drift og tilsyn § 6. Daghøjskoler og produktionsskoler etableres som selvejende  

 institutioner med vedtægter, der godkendes af den kommunalbestyrelse eller  

 det amtsråd, der helt eller delvis yder grundtilskud til skolen, jf. § 11,  

 stk. 1.
 Stk. 2. Vedtægterne skal indeholde bestemmelser om skolens ophør,  

 herunder om anvendelse af eventuelle overskydende midler.
 Stk. 3. Ved godkendelsen af vedtægterne skal kommunalbestyrelsen  

 påse, at skolen råder over egnede lokaler og kan påbegynde sin virksomhed på  

 et realistisk økonomisk grundlag.
Stk. 4. Godkendelse af vedtægter kan tilbagekaldes, såfremt der  

 ikke længere er behov for skolen.
Tilbagekaldelsen skal ske med mindst et års  

 varsel til en 1. januar.
En godkendelse kan tillige tilbagekaldes, såfremt  

 skolens virksomhed ikke længere er i overensstemmelse med bestemmelserne i  

 denne lov.
Tilbagekaldelsen kan i så fald ske uden varsel.
 § 7. En daghøjskole eller produktionsskole kan ikke anvende  

 institutionens midler til at investere i aktie- eller anpartsselskaber,  

 interessentskaber, andelsforeninger, fonde eller andre selskaber eller  

 institutioner med erhvervsmæssige formål.
 § 8. Den overordnede ledelse af den enkelte skole varetages af  

 bestyrelsen.
Stk. 2. I bestyrelsen kan der være repræsentanter for den eller de  

 kommunalbestyrelser og amtsråd, der yder grundtilskud til skolen, jf. § 11,  

 stk. 1. Antallet af kommunale eller andre offentligt udpegede repræsentanter  

 må dog ikke være så stort, at det udgør et flertal i bestyrelsen.
I en  

 produktionsskoles bestyrelse skal de lokale arbejdsmarkedsorganisationer være  

 repræsenteret.
 Stk. 3. Bestyrelsen udarbejder hvert år en plan for skolens  

 virksomhed, der for daghøjskolernes vedkommende skal være i overensstemmelse  

 med §§ 1 og 2 og for produktionsskolernes vedkommende med §§ 3 og 4.  

 Virksomhedsplanen skal omfatte en beskrivelse af mål, målgruppe samt  

 indholdet af undervisningen og produktionsvirksomheden.
 Stk. 4. Bestyrelsen fastsætter regler for optagelse af deltagere  

 på skolen.
 Stk. 5. Bestyrelsen fastlægger efter forslag fra skolelederen  

 skolens budget og godkender dens regnskab.
 Stk. 6. Bestyrelsen ansætter og afskediger skolens leder.
Stk. 7. Bestyrelsen ansætter og afskediger lærere og andet  

 personale.
Bestyrelsen kan bemyndige skolens leder hertil.
 § 9. Skolelederen varetager den daglige ledelse og har det  

 pædagogiske ansvar.
 § 10. Undervisningsministeren fører tilsyn med skolerne.
 Stk. 2. Efter anmodning fra undervisningsministeren har skolerne  

 pligt til at afgive oplysninger om undervisningen, lærerne, deltagerne samt  

 om skolernes drift og regnskab.
Stk. 3. Daghøjskoler og produktionsskoler kan indhente oplysninger  

 hos deltagerne om deres personnumre.
Skolerne kan videregive disse  

 oplysninger til undervisningsministeren, jf. stk. 2.
 Stk. 4. Undervisningsministeren træffer beslutning om, i hvilken  

 form oplysninger skal gives, herunder om indberetning i elektronisk form.
Kapitel 3 Tilskud § 11. En eller flere kommunalbestyrelser eller amtsråd kan yde  

 grundtilskud til daghøjskoler og produktionsskoler med et samlet beløb pr.  

 skole, der for 1996 udgør 300.000 kr. for begge skoleformer i 1993 pris- og  

 lønniveau.
Tilskuddene reguleres årligt med Finansministeriets indeks for  

 pris- og lønudviklingen.
 Stk. 2. Undervisningsministeren kan træffe bestemmelse om  

 nedsættelse af grundtilskuddet for daghøjskoler, der i 1995 modtager  

 kommunalt tilskud på under 300.000 kr., samt for daghøjskoler i tyndt  

 befolkede områder.
 Stk. 3 . Hvor grundtilskud ydes af flere kommunalbestyrelser eller  

 amtsråd i fællesskab, træffer de aftale om, hvilken kommunalbestyrelse eller  

 hvilket amtsråd der godkender skolens vedtægter, jf. § 6, stk. 1.
Stk. 4. Tilsagn om grundtilskud kan opsiges, såfremt der ikke  

 længere er behov for skolen.
Opsigelsen skal ske med mindst et års varsel til  

 en 1. januar.
Et tilsagn kan tillige opsiges, såfremt skolens virksomhed ikke  

 længere er i overensstemmelse med bestemmelserne i denne lov.
Opsigelsen kan  

 i så fald ske uden varsel.
 Stk. 5. Kommunalbestyrelser og amtsråd kan yde tilskud til skoler  

 ud over grundtilskud i henhold til stk. 1.
 Stk. 6. Kommunalbestyrelser og amtsråd kan overdrage fast ejendom  

 til en skole.
 § 12. Staten yder driftstilskud til daghøjskoler og  

 produktionsskoler, hvis vedtægter er godkendt, jf. § 6, stk. 1, og som  

 modtager grundtilskud, jf. § 11, stk. 1.
 Stk. 2. Driftstilskud efter stk. 1 omfatter tilskud til  

 undervisningsudgifter, fællesudgifter og bygningsudgifter.
 Stk. 3 . Staten yder tilskud til skoleydelse ved  

 produktionsskoler, jf. § 19.
 § 13. Tilskud i henhold til § 12 ydes som fast tilskud pr. årselev  

 med beløb, hvis størrelse fastsættes på de årlige finanslove, jf. dog stk. 2.
 Stk. 2 . Til årselever, som omfatter personer, der deltager som  

 led i et aktiveringsforløb i henhold til lov om kommunal aktivering eller lov  

 om en aktiv arbejdsmarkedspolitik, ydes tilskud med 80 pct. af den efter stk.  

 1 fastsatte sats.
 Stk. 3. Ved beregningen af årselever på daghøjskoler indgår kun  

 sammenhængende kursusforløb af mindst 4 ugers og højst 24 ugers varighed.
 Stk. 4. Ved beregningen af årselever på daghøjskoler indgår kun  

 undervisningsforløb, der er gennemført med mindst de samme 8 elever,  

 medmindre særlige forhold gør sig gældende.
 Stk. 5. Ved beregningen af årselever på daghøjskoler indgår kun  

 deltagere under 61 år.
 Stk. 6. Undervisningsministeren fastsætter nærmere regler om  

 beregning af årselever ved daghøjskoler og produktionsskoler, herunder om,  

 hvilken tilknytning eleverne skal have til Danmark for at indgå i  

 årselevberegningen.
§ 14. Tilskud i henhold til §§ 11 og 12 må kun anvendes til  

 skolens virksomhed efter denne lov.
Der kan ikke foretages transport i  

 tilsagte eller forventede tilskud.
 Stk. 2. Undervisningsministeren fastsætter nærmere regler om  

 tilskud i henhold til §§ 11 og 12, herunder om ansøgning, anvisning, ydelse  

 af forskud, tilbagebetaling, modregning af tilskud og kontrol af udbetalt  

 tilskud.
 Stk. 3. Undervisningsministeren kan standse udbetalingen af  

 tilskud, hvis skolens virksomhed ikke er i overensstemmelse med  

 bestemmelserne i denne lov, eller hvis skolen ikke indgiver oplysninger til  

 Undervisningsministeriet, jf. § 10.
 § 15. Finansministeren eller den, ministeren bemyndiger hertil,  

 udarbejder regler om løn- og andre ansættelsesvilkår for ledere og lærere ved  

 daghøjskoler og produktionsskoler.
Kapitel 4 Regnskab og revision § 16. Skolernes regnskabsår er kalenderåret.
 Stk. 2. Årsregnskaber for daghøjskoler og produktionsskoler skal  

 revideres af en statsautoriseret revisor, af en registreret revisor eller af  

 Kommunernes Revisionsafdeling eller andre kommunale revisionsorganer.
 Stk. 3 . Revisor attesterer oplysninger til brug for beregningen  

 af tilskud, jf. §§ 12 og 13.
 Stk. 4 . Årsregnskaberne opstilles og revideres efter regler  

 fastsat af undervisningsministeren.
Kapitel 5 Andre bestemmelser § 17. Efter regler fastsat af undervisningsministeren skal  

 daghøjskoler opkræve betaling for deltagelse i undervisningen.
 § 18. Daghøjskoler og produktionsskoler kan udbyde undervisning  

 som indtægtsdækket virksomhed.
 § 19. Produktionsskolerne udbetaler en skoleydelse til deltagerne.  

 Skoleydelsens størrelse pr. uge fastsættes på de årlige finanslove.
 Stk. 2. Undervisningsministeren kan fastsætte nærmere regler om  

 skoleydelsen, herunder om, at denne ikke skal udbetales til visse grupper af  

 deltagere.
§ 20. Daghøjskoler og produktionsskoler samarbejder med andre  

 uddannelsesinstitutioner i et lokalt fællesskab.
Samarbejdet kan angå udbudet  

 af uddannelser, kurser og vejledningsaktiviteter m.v. og gensidig meddelelse  

 af oplysninger om planlagte og forventede initiativer.  

 Undervisningsministeren kan fastsætte nærmere regler herom.
 § 21. Undervisningsministeren kan yde tilskud til forsøgs- og  

 udviklingsarbejder samt til konsulentvirksomhed.
 Stk. 2. Undervisningsministeren kan fastsætte nærmere regler om  

 tilskud i henhold til stk. 1, herunder om regnskab og revision.
 Stk. 3. Undervisningsministeren kan fravige bestemmelserne i denne  

 lov i forbindelse med forsøgs- og udviklingsarbejde.
Kapitel 6 Ikrafttrædelses- og overgangsbestemmelser § 22. Loven træder i kraft den 1. januar 1996.
 Stk. 2. I lov om ungdomsskoler, produktionsskoler og daghøjskoler,  

 jf. lovbekendtgørelse nr. 837 af 19. oktober 1993, foretages følgende  

 ændringer:
 1. I lovens titel udgår », produktionsskoler og  

 daghøjskoler«.
 2. § 3, stk. 2, nr. 3, ophæves.
 Nr. 4 bliver herefter nr. 3.
 3. Kapitel 2 og 3 samt § 31 ophæves.
 4. I § 30 udgår »leder- og  

 medarbejderuddannelse«.
 Stk. 3 . De produktionsskoler, der ved lovens ikrafttræden er  

 etableret som del af en kommunal ungdomsskole, kan bevare deres hidtidige  

 status indtil den 31. december 1997.
Stk. 4. Skoler, der er oprettet inden denne lovs ikrafttræden med  

 vedtægter godkendt i henhold til lov om ungdomsskoler, produktionsskoler og  

 daghøjskoler, kan modtage statstilskud i henhold til reglerne i denne lov  

 indtil 31. december 1996, såfremt kommunalbestyrelsen har vedtaget at yde  

 tilskud efter lovens regler.
Efter den 31. december 1996 kan statstilskud  

 efter denne lov kun ydes til skoler, som modtager kommunalt grundtilskud, og  

 hvis vedtægter er i overensstemmelse med og godkendt i henhold til reglerne i  

 denne lov.
En kommune, der yder grundtilskud for 1996 til en skole oprettet  

 før lovens ikrafttræden, godkender skolens nye vedtægter inden 31. december  

 1996, i det omfang vedtægtsændringerne er nødvendiggjort af denne lov.  

 Skolens anmodning om godkendelse af nye vedtægter skal være kommunen i hænde  

 senest 1. juli 1996.
 § 23. I lov om kommunal aktivering, jf. lovbekendtgørelse nr. 150  

 af 8. marts 1995, ophæves § 25.
 § 24. I lov om social bistand, jf. lovbekendtgørelse nr. 1024 af  

 13. december 1994, som ændret blandt andet ved lov nr. 1127 af 21. december  

 1994 og senest ved lov nr. 86 af 8. februar 1995, ophæves § 134 a, stk. 5,  

 sidste pkt.
 § 25. Loven gælder ikke for Færøerne og Grønland.
Oprindeligt fremsat forslag Kapitel 1 Formål og virksomhed Daghøjskoler § 1. Daghøjskolerne giver tilbud om undervisning, hvis hovedsigte  

 er folkeoplysning, til personer over 18 år.
 Stk. 2. Tilbuddet skal styrke deltagernes personlige udvikling og  

 forbedre deres muligheder i uddannelsessystemet og på arbejdsmarkedet.
Stk. 3. Tilbuddet tilrettelægges som heltidsundervisning for  

 kortuddannede.
Undervisningsministeren kan fastsætte nærmere regler om  

 heltidsundervisningen.
§ 2. Daghøjskoletilbud kan omfatte emne- og projektorienteret  

 undervisning, foredragsvirksomhed, studieture og ekskursioner, aktiviteter i  

 tilknytning til undervisningen og praktik af kortere varighed i privat eller  

 offentlig virksomhed.
Specialundervisning og specialpædagogisk bistand kan  

 indgå i tilbuddet.
 Stk. 2. Daghøjskolerne tilbyder deltagere med behov herfor  

 undervisning, der styrker deltagernes grundlæggende færdigheder.
 Stk. 3. Indtil 1/3 af undervisningstiden på det enkelte  

 kursusforløb kan anvendes til undervisning, der hører under anden lovgivning.
 Stk. 4. En daghøjskole skal hvert kalenderår gennemføre mindst et  

 kursusforløb af minimum 16 ugers varighed.
Produktionsskoler § 3. Produktionsskoler tilbyder kombinerede undervisnings- og  

 produktionsprogrammer til unge under 25 år, som ikke har gennemført en  

 ungdomsuddannelse.
Tilbuddet kan endvidere i særlige tilfælde gives til  

 enkelte personer på 25 år og derover, som har et særligt behov for et  

 produktionsskoleforløb.
 Stk. 2. Tilbuddet skal styrke deltagernes personlige udvikling og  

 forbedre deres muligheder i uddannelsessystemet og på arbejdsmarkedet.
§ 4. Produktionsskoletilbud omfatter praktisk arbejde, produktion  

 og teoretisk undervisning i tilknytning hertil.
Den teoretiske undervisning  

 skal være af betydeligt omfang og i størst mulig grad integreres med det  

 praktiske arbejde.
I tilbuddet kan indgå praktik af kortere varighed i  

 offentlig eller privat virksomhed.
Produktionsskolerne tilbyder endvidere  

 deltagere med behov herfor undervisning, der styrker deltagernes  

 grundlæggende færdigheder.
 Stk. 2 . Produktionsskoler kan tilbyde specialundervisning og  

 anden specialpædagogisk bistand.
 Stk. 3 . Indtil 12 timer om ugen kan anvendes til undervisning,  

 der hører under anden lovgivning.
 § 5. En produktionsskole kan afsætte sin produktion på vilkår, der  

 ikke giver urimelig konkurrence.
 Kapitel 2.
Godkendelse, drift og tilsyn § 6. Daghøjskoler og produktionsskoler etableres som selvejende  

 institutioner med vedtægter, der godkendes af den kommunalbestyrelse eller  

 det amtsråd, der helt eller delvist yder grundtilskud til skolen, jf. § 11,  

 stk. 1.
 Stk. 2. Vedtægterne skal indeholde bestemmelser om skolens ophør,  

 herunder om anvendelse af eventuelle overskydende midler.
 Stk. 3. Ved godkendelsen af vedtægterne skal kommunalbestyrelsen  

 påse, at skolen råder over egnede lokaler og kan påbegynde sin virksomhed på  

 et realistisk økonomisk grundlag.
Stk. 4. Godkendelse af vedtægter kan tilbagekaldes, såfremt der  

 ikke længere er behov for skolen.
Tilbagekaldelsen skal ske med mindst et års  

 varsel til en 1. januar.
En godkendelse kan tillige tilbagekaldes, såfremt  

 skolens virksomhed ikke længere er i overensstemmelse med bestemmelserne i  

 denne lov.
Tilbagekaldelsen kan i så fald ske uden varsel.
 § 7. En daghøjskole eller produktionsskole kan ikke anvende  

 institutionens midler til at investere i aktie- eller anpartsselskaber,  

 interessentskaber, andelsforeninger, fonde eller andre selskaber eller  

 institutioner med erhvervsmæssige formål.
 § 8. Den overordnede ledelse af den enkelte skole varetages af  

 bestyrelsen.
Stk. 2. I bestyrelsen kan der være repræsentanter for den eller de  

 kommunalbestyrelser og amtsråd, der yder grundtilskud til skolen, jf. § 11,  

 stk. 1. Antallet af kommunale eller andre offentligt udpegede repræsentanter  

 må dog ikke være så stort, at det udgør et flertal i bestyrelsen.
I en  

 produktionsskoles bestyrelse skal de lokale arbejdsmarkedsorganisationer være  

 repræsenteret.
 Stk. 3. Bestyrelsen udarbejder hvert år en plan for skolens  

 virksomhed, der for daghøjskolernes vedkommende skal være i overensstemmelse  

 med §§ 1 og 2 , og for produktionsskolernes vedkommende §§ 3 og 4.  

 Virksomhedsplanen skal omfatte en beskrivelse af mål, målgruppe samt  

 indholdet af undervisningen og produktionsvirksomheden.
 Stk. 4. Bestyrelsen fastsætter regler for optagelse af deltagere  

 på skolen.
 Stk. 5. Bestyrelsen fastlægger efter forslag fra skolelederen  

 skolens budget og godkender dens regnskab.
 Stk. 6. Bestyrelsen ansætter og afskediger skolens leder.
Stk. 7. Bestyrelsen ansætter og afskediger lærere og andet  

 personale.
Bestyrelsen kan bemyndige skolens leder hertil.
 § 9. Skolelederen varetager den daglige ledelse og har det  

 pædagogiske ansvar.
 § 10. Undervisningsministeren fører tilsyn med skolerne.
 Stk. 2. Efter anmodning fra undervisningsministeren har skolerne  

 pligt til at afgive oplysninger om undervisningen, lærerne, deltagerne samt  

 om skolernes drift og regnskab.
Stk. 3. Daghøjskoler og produktionsskoler kan indhente oplysninger  

 hos deltagerne om deres personnumre.
Skolerne kan videregive disse  

 oplysninger til undervisningsministeren, jf. stk. 2.
 Stk. 4. Undervisningsministeren træffer beslutning om, i hvilken  

 form oplysninger skal gives, herunder om indberetning i elektronisk form.
 Kapitel 3.
Tilskud § 11. En eller flere kommunalbestyrelser eller amtsråd kan yde  

 grundtilskud til daghøjskoler og produktionsskoler med et samlet beløb pr.  

 skole, der for 1996 udgør 300.000 kr. for begge skoleformer i 1993 pris- og  

 lønniveau.
Tilskuddene reguleres årligt med Finansministeriets index for  

 pris- og lønudviklingen.
 Stk. 2. Undervisningsministeren kan træffe bestemmelse om  

 nedsættelse af grundtilskuddet for daghøjskoler, der i 1995 modtager  

 kommunalt tilskud på under 300.000 kr.
 Stk. 3 . Hvor grundtilskud ydes af flere kommunalbestyrelser eller  

 amtsråd i fællesskab, træffer de aftale om, hvilken kommunalbestyrelse eller  

 hvilket amtsråd der godkender skolens vedtægter, jf. § 6, stk. 1.
Stk. 4. Tilsagn om grundtilskud kan opsiges, såfremt der ikke  

 længere er behov for skolen.
Opsigelsen skal ske med mindst et års varsel til  

 en 1. januar.
Et tilsagn kan tillige opsiges, såfremt skolens virksomhed ikke  

 længere er i overensstemmelse med bestemmelserne i denne lov.
Opsigelsen kan  

 i så fald ske uden varsel.
 Stk. 5. Kommunalbestyrelser og amtsråd kan yde tilskud til skoler  

 ud over grundtilskud i henhold til stk. 1.
 Stk. 6. Kommunalbestyrelser og amtsråd kan overdrage fast ejendom  

 til en skole.
 § 12. Staten yder driftstilskud til daghøjskoler og  

 produktionsskoler, hvis vedtægter er godkendt, jf. § 6, stk. 1, og som  

 modtager grundtilskud, jf. § 11, stk. 1.
Stk. 2. Driftstilskud efter stk. 1 omfatter tilskud til  

 undervisningsudgifter og fællesudgifter.
Endvidere til bygningsudgifter ved  

 daghøjskolerne samt ved de produktionsskoler, der ejer bygninger, som  

 anvendes i undervisningen.
 Stk. 3 . Staten yder tilskud til skoleydelse ved  

 produktionsskoler, jf. § 19.
 § 13. Tilskud i henhold til § 12 ydes som fast tilskud pr. årselev  

 med beløb, hvis størrelse fastsættes på de årlige finanslove, jf. dog stk. 2.
 Stk. 2 . Til årselever for personer, der deltager som led i et  

 aktiveringsforløb i henhold til lov om kommunal aktivering eller lov om en  

 aktiv arbejdsmarkedspolitik, ydes tilskud med 80 pct. af den efter stk. 1  

 fastsatte sats.
 Stk. 3. Ved beregningen af årselever på daghøjskoler indgår kun  

 sammenhængende kursusforløb af mindst 4 ugers og højst 24 ugers varighed.
 Stk. 4. Ved beregningen af årselever på daghøjskoler indgår kun  

 undervisningsforløb, der er gennemført med mindst de samme 8 elever,  

 medmindre særlige forhold gør sig gældende.
 Stk. 5. Ved beregningen af årselever på daghøjskoler indgår kun  

 deltagere under 61 år.
 Stk. 6. Undervisningsministeren fastsætter nærmere regler om  

 beregning af årselever ved daghøjskoler og produktionsskoler, herunder om  

 hvilken tilknytning eleverne skal have til Danmark for at indgå i  

 årselevberegningen.
§ 14. Tilskud i henhold til §§ 11 og 12 må kun anvendes til  

 skolens virksomhed efter denne lov.
Der kan ikke foretages transport i  

 tilsagte eller forventede tilskud.
 Stk. 2. Undervisningsministeren fastsætter nærmere regler om  

 tilskud i henhold til §§ 11 og 12, herunder om ansøgning, anvisning, ydelse  

 af forskud, tilbagebetaling, modregning af tilskud og kontrol af udbetalt  

 tilskud.
 Stk. 3. Undervisningsministeren kan standse udbetalingen af  

 tilskud, hvis skolens virksomhed ikke er i overensstemmelse med  

 bestemmelserne i denne lov, eller hvis skolen ikke indgiver oplysninger til  

 Undervisningsministeriet, jf. § 10.
 § 15. Finansministeren eller den ministeren bemyndiger hertil,  

 udarbejder regler om løn- og andre ansættelsesvilkår for ledere og lærere ved  

 daghøjskoler og produktionsskoler.
 Kapitel 4.
Regnskab og revision § 16. Skolernes regnskabsår er kalenderåret.
 Stk. 2. Årsregnskaber for daghøjskoler og produktionsskoler skal  

 revideres af en statsautoriseret revisor, en registreret revisor eller af  

 Kommunernes Revisionsafdeling eller andre kommunale revisionsorganer.
 Stk. 3 . Revisor attesterer oplysninger til brug for beregningen  

 af tilskud, jf. §§ 12 og 13.
 Stk. 4 . Årsregnskaberne opstilles og revideres efter regler  

 fastsat af undervisningsministeren.
 Kapitel 5.
Andre bestemmelser § 17. Efter regler fastsat af undervisningsministeren skal  

 daghøjskoler opkræve betaling for deltagelse i undervisningen.
 § 18. Daghøjskoler og produktionsskoler kan udbyde undervisning  

 som indtægtsdækket virksomhed.
 § 19. Produktionsskolerne udbetaler en skoleydelse til deltagerne.  

 Skoleydelsens størrelse pr. uge fastsættes på de årlige finanslove.
 Stk. 2. Undervisningsministeren kan fastsætte nærmere regler om  

 skoleydelsen, herunder om at denne ikke skal udbetales til visse grupper af  

 deltagere.
§ 20. Daghøjskoler og produktionsskoler samarbejder med andre  

 uddannelsesinstitutioner i et lokalt fællesskab.
Samarbejdet kan angå  

 udbuddet af uddannelser, kurser og vejledningsaktiviteter m.v. og gensidig  

 meddelelse af oplysninger om planlagte og forventede initiativer.  

 Undervisningsministeren kan fastsætte nærmere regler herom.
 § 21. Undervisningsministeren kan yde tilskud til forsøgs- og  

 udviklingsarbejder samt til konsulentvirksomhed.
 Stk. 2. Undervisningsministeren kan fastsætte nærmere regler om  

 tilskud i henhold til stk. 1, herunder om regnskab og revision.
 Stk. 3. Undervisningsministeren kan fravige bestemmelserne i denne  

 lov i forbindelse med forsøgs- og udviklingsarbejde.
 Kapitel 6.
Ikrafttrædelses- og overgangsbestemmelser § 22. Loven træder i kraft den 1. januar 1996.
 Stk. 2. I lov om ungdomsskoler, produktionsskoler og daghøjskoler,  

 jf. lovbekendtgørelse nr. 837 af 19. oktober 1993, foretages følgende  

 ændringer:
 1) I lovens titel udgår: », produktionsskoler og  

 daghøjskoler«.
2) § 3, stk. 2, nr. 3 ophæves.
Nr. 4 bliver herefter nr. 3.
 3) Kapitel 2 og 3 samt § 31 ophæves.
 4) I § 30 udgår: »leder- og medarbejderuddannelse«.
 Stk. 3 . De produktionsskoler, der ved lovens ikrafttræden er  

 etableret som del af en kommunal ungdomsskole, kan bevare deres hidtidige  

 status indtil den 31. december 1997.
Stk. 4. Skoler, der er oprettet inden denne lovs ikrafttræden med  

 vedtægter godkendt i henhold til lov om ungdomsskoler, produktionsskoler og  

 daghøjskoler, kan modtage statstilskud i henhold til reglerne i denne lov  

 indtil 31. december 1996, såfremt kommunalbestyrelsen har vedtaget at yde  

 tilskud efter lovens regler.
Efter den 31. december 1996 kan statstilskud  

 efter denne lov kun ydes til skoler, som modtager kommunalt grundtilskud, og  

 hvis vedtægter er i overensstemmelse med og godkendt i henhold til reglerne i  

 denne lov.
En kommune, der yder grundtilskud for 1996 til en skole oprettet  

 før lovens ikrafttræden, godkender skolens nye vedtægter inden 31. december  

 1996, i det omfang vedtægtsændringerne er nødvendiggjort af denne lov.  

 Skolens anmodning om godkendelse af nye vedtægter skal være kommunen i hænde  

 senest 1. juli 1996.
 § 23. I lov om kommunal aktivering, jf. lovbekendtgørelse nr. 150  

 af 8. marts 1995, ophæves § 25.
 § 24. Loven gælder ikke for Færøerne og Grønland.
Bemærkninger til lovforslaget Almindelige bemærkninger I.
Lovforslagets baggrund og indhold Lovforslaget fremsættes for at tilvejebringe et mere hensigtsmæssigt  

 lovgrundlag for daghøjskolernes og produktionsskolernes placering i det  

 samlede voksen- og ungdomsuddannelsesbillede.
Forslaget må ses på baggrund af Folketingets debat om redegørelsen om  

 Uddannelse til Alle (unge) fra november 1993 og redegørelsen om  

 voksenuddannelse fra maj 1994. Det er i dag almindeligt anerkendt, at en  

 massiv forøgelse af voksenuddannelsesindsatsen er en af forudsætningerne for  

 vækst i beskæftigelsen og et væsentligt bidrag til et smidigere og mere  

 konkurrencedygtigt arbejdsmarked.
Uddannelsesaktiviteter skal være med til at  

 sikre, at en stor del af de voksne, der har brug for supplerende uddannelse,  

 får mulighed herfor.
 Dette fremgår bl.a. af rapporten fra 4-partsudvalget om voksen- og  

 efteruddannelse af juli 1994.
 Som led i en styrket voksenuddannelsesindsats anbefaler udvalget et  

 efterspørgselsstyret udbud finansieret ved aktivitetsbestemte tilskud og  

 deltagerbetaling.
 Endvidere skal der lægges vægt på et bredt udbud af uddannelser, der  

 ligestiller erhvervsrettede, almene og folkeoplysende tilbud.
 Især er det væsentligt at sikre, at uddannelsesmulighederne for de  

 kortuddannede prioriteres højt for at medvirke til nedbringelse af den  

 strukturelle arbejdsløshed og for at undgå denne gruppes udstødning af  

 arbejdsmarkedet.
 Også på ungdomsuddannelsesområdet skal der ske en udbygning, og i en  

 redegørelse til Folketinget i november 1993 fremlagde undervisningsministeren  

 en handlingsplan for uddannelse af alle unge.
 Målgruppen er de knap 25 % af en ungdomsårgang, der ikke får en  

 ungdomsuddannelse, enten fordi de ikke påbegynder en sådan uddannelse, eller  

 fordi de ikke gennemfører den.
 For at skabe uddannelse til alle unge er der taget, og vil der blive  

 taget, en lang række initiativer, herunder etablering af nye, tværgående  

 uddannelsesforløb sammensat af kendte elementer, der bedre modsvarer de unges  

 individuelle behov.
 På nuværende tidspunkt er erhvervsgrunduddannelsen (egu) blevet igangsat,  

 og 1. januar 1995 startede den fri ungdomsuddannelse (FUU). Endelig  

 forberedes etableret brobygningskurser, der skal lette overgangen fra  

 grundskolen til ungdomsuddannelserne.
 Daghøjskolerne og produktionsskolerne er tiltænkt en større rolle i  

 udbygningen af voksen- og ungdomsuddannelserne.
 Produktionsskolerne har hidtil været knyttet tæt til det kommunale  

 aktiveringssystem, men den pædagogiske model med tæt forbindelse mellem  

 undervisning og produktion har slået så meget an, at produktionsskolerne må  

 siges at dække et behov, der rækker ud over det snævert aktiveringsmæssige.  

 Der vil derfor være behov for skolerne også i perioder med lav  

 ungdomsarbejdsløshed.
Daghøjskolerne har mange års erfaring med udvikling af kurser, som har  

 været meget efterspurgt af kortuddannede kursister, primært ledige, men i  

 stigende grad også af beskæftigede med voksenuddannelsesstøtte eller med  

 orlovsydelse.
Daghøjskolerne er derfor et vigtigt og naturligt led i den  

 igangværende udbygning af voksenuddannelserne.
Imidlertid har de eksisterende finansierings- og styringsregler for såvel  

 daghøjskoler som produktionsskoler ikke vist sig tilstrækkeligt  

 hensigtsmæssige.
Skolerne kan i dag kun vanskeligt matche de nye krav, der  

 navnlig er blevet aktuelle fra 1994 i forbindelse med arbejdsmarkedsreformen  

 og reformen af den kommunale aktiveringsindsats.
Med forslaget bliver skolernes tilbud ikke længere primært aktiverende  

 tilbud til ledige, men ordinære uddannelsestilbud til uddannelsessøgende.
Som  

 en konsekvens heraf vil der være frit optag til skolerne.
Finansiering Hovedhjørnestenen i lovforslaget er en finansieringsreform, der forenkler  

 og erstatter det kludetæppe af finansieringsordninger, der har udviklet sig  

 for de to skoleformer siden den nuværende lov trådte i kraft den 1. januar  

 1991. Der lægges i lovforslaget op til en højere grad af statslig  

 finansiering suppleret med kommunalt grundtilskud for derved at sikre såvel  

 øget selvstændighed for skolerne med frit optag som fortsat lokal forankring.  

 Dog foreslås statstilskuddet ydet med nedsat sats for personer, der deltager  

 som led i et aktiveringsforløb i henhold til lov om kommunal aktivering eller  

 lov om en aktiv arbejdsmarkedspolitik, idet det forudsættes, at henholdsvis  

 kommunen eller arbejdsformidlingen normalt dækker resten.
 Hertil kommer, at der på daghøjskolerne skal opkræves en deltagerbetaling,  

 der dog i betragtning af målgruppen for undervisningen forudsættes at blive  

 beskeden.
Grundtilskuddet ydes af en eller flere kommuner eller amtskommuner med et  

 fast årligt beløb pr. skole.
Beløbet reguleres årligt med Finansministeriets  

 index for pris- og lønudviklingen.
Flere kommuner og amtskommuner kan gå  

 sammen om at udrede et grundtilskud.
Det kommunale grundtilskud er forudsætningen for, at der ydes  

 statstilskud, og er dermed reelt også forudsætningen for skolens eksistens.  

 Det er derfor af afgørende betydning for skolernes planlægning, at de har  

 sikkerhed for grundtilskud en vis periode frem i tiden.
Det foreslås derfor,  

 at kommunerne skal give et års varsel til en 1. januar ved opsigelse af  

 grundtilskud.
Iøvrigt vil opsigelse kun kunne ske i tilfælde, hvor der ikke  

 længere er behov for den pågældende skole.
 Grundtilskud foreslås fastsat i loven til 300.000 kr. for begge  

 skolerformer (1993 pris- og lønniveau).
Statstilskud foreslås ydet som aktivitetsbestemt taxametertilskud  

 omfattende undervisningstaxameter, fællesudgiftstaxameter og  

 bygningstaxameter.
Bygningstaxameter ydes dog ikke til produktionsskoler, der  

 ikke ejer bygninger, der anvendes i undervisningen.
Endvidere foreslås ydet  

 særskilt tilskud til skoleydelsen ved produktionsskoler.
Satserne foreslås  

 fastsat på de årlige finanslove.
 På daghøjskolerne vil kun deltagere mellem 18 og 61 år udløse  

 statstilskud, men tilbuddene står i øvrigt åbne for alle.
Der vil endvidere blive fremsat forslag til ændring af lov om  

 erhvervsgrunduddannelse m.v. (egu), således at finansieringen af skoledelene  

 vil følge de almindelige regler for de enkelte elementer.
Det betyder, at  

 finansieringen af egu-dele på daghøjskoler og produktionsskoler vil ske i  

 henhold til forslaget om lov om daghøjskoler og produktionsskoler.
Der er her  

 tale om en harmonisering med finansieringsreglerne for den fri  

 ungdomsuddannelse.
 Finansieringsreformen vil ikke alene forbedre skolernes almindelige  

 planlægning betydeligt, men også lette skolerne i det lokale og regionale  

 samarbejde med andre skoleformer, herunder erhvervsskoler,  

 voksenuddannelsescentre og AMU-centre, et samarbejde, som skolerne iflg.  

 lovforslaget bliver forpligtet til.
Såvel daghøjskoler som produktionsskoler kan med lovforslaget fortsat  

 anvendes i aktiveringsindsatsen.
Det foreslås derfor, som en konsekvens af  

 finansieringsomlægningen, at tilskud til kommunerne i henhold til § 25 i lov  

 om kommunal aktivering ophæves.
Støtte På daghøjskoler vil ledige kunne deltage med bevarelse af  

 kontanthjælp/dagpenge.
Hertil kommer muligheden for deltagelse med VUS og  

 orlovsydelse og uddannelsesgodtgørelse.
Der forberedes for tiden en  

 lovgivning, der skal forenkle de eksisterende ordninger for  

 voksenuddannelsesstøtte.
Produktionsskoler.
Den hidtidige ordning med en særlig godtgørelse  

 til deltagere på produktionsskolerne videreføres under betegnelsen  

 skoleydelse.
Denne planlægges fastsat til samme beløb som den nuværende  

 godtgørelse (500 kr. om ugen for deltagere under 18 år og 1.000 kr. om ugen  

 for ældre deltagere).
 Dette svarer til skoleydelsen ved erhvervsgrunduddannelsen, og der vil  

 således fortsat være harmoniserede ydelser ved de to uddannelser.
Styring I naturlig forlængelse af finansieringsreformen foreslås skolerne fortsat  

 organiseret som selvejende institutioner, men med øget selvstændighed, ikke  

 mindst i forhold til kommunerne, der dog fortsat vil være en central  

 samarbejdspartner.
For produktionsskolernes vedkommende betyder det bl.a., at  

 skolerne ikke længere vil kunne være etableret som en del af den kommunale  

 ungdomsskole.
Produktionsskoler, der ved den ny lovs ikrafttræden er  

 organiseret som en del af en ungdomsskole, kan bevare deres status indtil  

 udgangen af 1997.
Den øgede selvstændighed for skolerne giver sig organisatorisk udslag i,  

 at antallet af offentligt udpegede medlemmer ikke må være så stort, at de  

 udgør et flertal i bestyrelsen.
Der stilles i øvrigt ingen krav om  

 bestyrelsessammensætning, bortset fra kravet om at de lokale  

 arbejdsmarkedsparter skal være repræsenteret i produktionsskolernes  

 bestyrelse.
 Skolernes øgede selvstændighed viser sig også ved, at de er eneansvarlige  

 for optagelsen af elever, og at de selv står for fastsættelsen af de årlige  

 virksomhedsplaner.
Selv om det således er hensigten at skabe større selvstændighed og  

 handlemulighed for skolerne, er det dog meningen at fastholde et lokalt  

 engagement og en lokal forankring.
Det viser sig ved, at det er  

 kommunalbetyrelsen eller amtsrådet i en grundtilskudsydende kommune eller  

 amt, der godkender skolens vedtægter og dermed dens oprettelse.
Hvor  

 grundtilskud ydes af flere (amts)kommuner varetages vedtægtsgodkendelsen af  

 en enkelt kommunalbestyrelse eller et amtsråd på alles vegne.
Som noget nyt  

 skal det ved godkendelsen af vedtægterne sikres, at skolen råder over egnede  

 lokaler, og at den kan påbegynde sin virksomhed på et realistisk økonomisk  

 grundlag.
 Tilsynet med skolerne foreslås placeret i Undervisningsministeriet som en  

 konsekvens af, at ministeriet skal bære hovedparten af finansieringen.  

 Tilsynet vil koncentrere sig om, hvorvidt betingelserne for udbetaling af  

 statstilskud er opfyldt, herunder om virksomheden er omfattet af lovens  

 formål.
Undervisningens indhold Skolernes tilbud har som hidtil til formål at styrke deltagernes  

 personlige udvikling og forbedre deres muligheder i forhold til  

 arbejdsmarkedet og uddannelsessystemet.
 Lovforslaget tilsigter ingen ændringer i indholdet af den hidtidige  

 produktionsskolevirksomhed, der fortsat vil være kombinationen af produktion  

 og undervisning, ligesom daghøjskolernes tilbud som hidtil skal omfatte  

 undervisning, hvis hovedsigte er folkeoplysning.
 Som noget nyt foreslås, at begge skoleformer skal tilbyde deltagere med  

 behov herfor grundlæggende færdigheder, f.eks. dansk, regning og edb, for  

 dermed at styrke skolernes uddannelsesmæssige profil.
Undervisningen på skolerne er eksamensfri, men som noget nyt bliver der  

 mulighed for, at indtil 1/3 af undervisningstiden - på produktionsskoler 12  

 ugentlige timer - på det enkelte forløb kan anvendes til undervisning, der i  

 øvrigt henhører under anden uddannelseslovgivning.
Her tænkes i første række  

 på kompetencegivende almen voksenuddannelse, dansk for indvandrere og  

 egentlige erhvervsrettede kurser gennemført i samarbejde med erhvervsskoler  

 eller AMU-centre.
Der bliver således mulighed for at kombinere og eventuelt  

 integrere kompetencegivende undervisning med skolernes øvrige virksomhed.  

 Erfaringen har vist, at der er behov for sådanne kombinerede forløb.
 Det skal understreges, at muligheden for at supplere undervisningen på  

 daghøjskoler og produktionsskoler med undervisning, der udbydes i henhold til  

 anden uddannelseslovgivning, alene er et tilbud til skoler og elever,  

 og at det er helt frivilligt, om man vil gøre brug af denne mulighed.
Undervisningen kan gennemføres på flere måder, men typisk vil det ske ved,  

 at skolen køber undervisning hos et voksenuddannelsescenter, et AMU-center  

 osv.
Købet forudsættes finansieret af det almindelige taksametertilskud.
Målgrupper Daghøjskolernes målgruppe er voksne i aldersgruppen 18 - 61 år.  

 Tilbud skal iflg. forslaget tilrettelægges for kortuddannede. Ældre personer  

 er dog ikke afskåret fra at deltage i daghøjskolernes undervisningstilbud,  

 selv om de ikke udløser statslige tilskud efter denne lov.
 Daghøjskoleforløb særligt tilrettelagt for personer med længere  

 uddannelser kan udbydes som indtægtsdækket virksomhed.
Endelig har skolerne mulighed for at søge godkendelse som kreds i henhold  

 til lov om støtte til folkeoplysning og gennemføre undervisning og  

 aktiviteter efter denne lov.
Det giver bl.a. mulighed for at gennemføre  

 undervisning for personer over 61 år med de tilskudsmuligheder,  

 folkeoplysningsloven giver.
Produktionsskolerne . Som led i lovforslaget foreslås en mindre  

 justering af målgruppen, der i dag er unge arbejdsløse under 30 år, der ikke  

 har gennemført en kompetencegivende uddannelse.
Efter forslaget er skolernes  

 målgruppe unge under 25 år, der ikke har gennemført en ungdomsuddannelse.  

 Tilbud med statstilskud kan endvidere i enkelte tilfælde gives til personer  

 på 25 år og derover, som efter skolens vurdering har et særligt behov for et  

 produktionsskoleforløb.
Deltagerne vil blandt andet være unge, der kommer som  

 led i en erhvervsgrunduddannelse (egu) eller fri ungdomsuddannelse (FUU).
Målgruppen vil i vidt omfang fortsat omfatte den svageste gruppe af unge,  

 som har vanskeligheder med at komme i gang med en uddannelse efter  

 folkeskolen.
Det skal dog ikke længere være afgørende, om de i de konkrete  

 tilfælde er uden beskæftigelse, idet tilbuddene står åbne for alle uden  

 gennemført ungdomsuddannelse.
 Produktionsskolerne vil fortsat kunne anvendes som aktiveringstilbud, og i  

 øvrigt vil de efter de nye regler selv være ansvarlige for elevoptagelsen.
Daghøjskolernes og produktionsskolernes udvikling Daghøjskoler.
Den første daghøjskole startede i 1979. Ideen var at  

 etablere en højskole uden bopælspligt i deltagernes lokalmiljø. Baggrunden  

 var høj arbejdsløshed, behov for nye uddannelsesmuligheder for de ledige samt  

 nødvendigheden af at give navnlig de kortuddannede bedre kvalifikationer.
Daghøjskolerne blev etableret med tilskud dels fra lov om  

 fritidsundervisning m.v., dels ved kommunale beskæftigelsesmidler.
Desuden  

 blev der ydet statstilskud fra bevillinger til forsøgs- og udviklingsarbejde.  

 Det af Undervisningsmisteriet nedsatte Folkeoplysningsudvalg, som havde til  

 opgave at stille forslag om revision af reglerne om  

 folkeoplysningsvirksomhed, og som afgav betænkning nr. 1164 i 1989, udtalte  

 om daghøjskolerne bl.a., at der var et påtrængende behov for et selvstændigt  

 regelsæt for disse skoler for at sikre deres fortsatte eksistens på et  

 rimeligt niveau.
 I 1990 fik daghøjskolerne eget lovgrundlag med ikrafttræden 1. januar  

 1991. ( Lov nr. 411 af 13. juni 1990 om produktionsskoler, ungdomsskoler og  

 daghøjskoler).
I henhold til denne lov giver daghøjskolerne tilbud om folkeoplysning til  

 voksne over 18 år.
Skolernes grundlag er således folkeoplysningen, som  

 generelt kan karakteriseres ved, at den er åben for alle, at den er  

 frivillig, at den er uden prøver, at det offentlige sætter den økonomiske og  

 styringsmæssige ramme, men overlader det til skolerne at fastsætte indholdet,  

 og at undervisningen/aktiviteterne tager udgangspunkt i deltagernes livs- og  

 arbejdserfaringer.
 Daghøjskolerne blev en vigtig del af samfundets indsats for de ledige.  

 Sigtet var ikke kun at give deltagerne bedre muligheder for at skaffe sig  

 ordinært arbejde eller uddannelse, men lige så meget at søge at give de  

 ledige basis for et tilfredsstillende liv på trods af ledigheden.
Daghøjskolernes virksomhed kom som nævnt efterhånden til at omfatte andre  

 end ledige.
Også beskæftigede på uddannelsesorlov eller med  

 voksenuddannelsesstøtte søger nu i vidt omfang daghøjskolerne.
Deltagernes  

 uddannelsesmæssige baggrund spænder vidt, men de kortuddannede udgør langt  

 den overvejende del.
Daghøjskolernes undervisning i dag kan karakteriseres som almen  

 undervisning med praktiske og kreative indslag, vejledning og sociale og  

 kulturelle aktiviteter.
Formålet er at styrke den enkeltes handleevne og evne  

 til at træffe valg og forbedre deltagernes muligheder i forhold til  

 arbejdsmarkedet og uddannelsessystemet.
Vejledning er integreret i hele daghøjskoleforløbet.
Karakteristisk for  

 mange daghøjskolers vejledning er, at den tager udgangspunkt i deltagerens  

 eget livsforløb og erfaringer, at vejledningen/undervisningen skal søge at  

 åbne nye perspektiver og muligheder for deltagerne, og at den skal have et  

 langsigtet perspektiv.
Daghøjskolernes undervisning er i væsentligt omfang emneorienteret.  

 Samfundsfaglige og psykologiske emner og værkstedsfag spiller en fremtrædende  

 rolle.
Men der undervises også i emner som dansk, matematik, fremmedsprog og  

 edb.
 Daghøjskolernes udvikling i tal:
 1991: 146 skoler med ca. 9.000 deltagere svarende til 3.600 årselever.
 1992: 158 skoler med ca. 12.000 deltagere svarende til 4.900 årselever.
 1993: 178 skoler med ca. 14.000 deltagere svarende til 5.600 årselever.
 1994: 177 skoler med ca. 18.000 deltagere svarende til 7.300 årselever,  

 hvoraf ca. 1.500 oppebærer voksenuddannelsesstøtte eller orlovsydelse.
Statstilskuddet udgjorde i 1991 max. 23.000 kr. pr. årsplads.
I årene  

 1992-94 udgjorde tilskuddet max. 21.000 kr.
Fra 1994 yder staten et særligt  

 tilskud med 50.000 kr. pr. årsplads for deltagere med voksenuddannelsesstøtte  

 eller orlovsydelse.
I 1993 beløb udgifterne sig til 306,5 mio. kr., hvoraf staten dækkede ca.  

 111 mio. kr.
I 1994 forventes staten at yde tilskud med ca. 190 mio. kr.,  

 hvoraf 75 mio. kr. vedrører deltagere med voksenuddannelsesstøtte eller  

 orlovsydelse.
 Oplysninger fra 1991 viser, at 55 % af deltagerne var på på dagpenge, og  

 37 % modtog bistandshjælp.
Efter kursernes afslutning fik knap 30 % lønarbejde, 20 % kom i uddannelse  

 og 0,5 % fik iværksætterydelse.
Det vil sige, at halvdelen af deltagerne  

 inden for et år efter kursets afslutning flyttede sig fra ledighed til  

 arbejde eller uddannelse.
Produktionsskoler.
Ideen med kombinerede undervisnings- og  

 produktionsprogrammer for unge arbejdsløse stammer fra slutningen af  

 halvfjerdserne.
I de første par år med udgangspunkt i projekter, der  

 oprindelig var etableret som kommunale beskæftigelsesprojekter.
Målgruppen for disse projekter var unge arbejdsløse, der ikke havde  

 gennemført kompetencegivende uddannelse, og som ikke umiddelbart var  

 motiveret for at begynde på en sådan uddannelse.
Hensigten var at give disse  

 unge et bedre grundlag for at komme i gang med en egentlig uddannelse eller  

 at opnå varig beskæftigelse på arbejdsmarkedet.
På produktionsskoler er der  

 ikke faste start- og afslutningstider for samlede forløb, sådan som det  

 kendes fra andre undervisningsinstitutioner.
Der er således løbende optag og  

 udslusning, hvilket har medvirket til, at forsøgene har kunnet opvise  

 særdeles gode udslusningsresultater.
 Der skete i løbet af få år en kraftig ekspansion i antallet af disse  

 skoler, således at der i midten af firserne var etableret ca. 60  

 produktionsskoler.
I 1985 blev der tilvejebragt et lovgrundlag for skolene (lov nr. 269 af 6.  

 juni 1985 om produktionsskoler), hvorved der blev givet fastere rammer for  

 skolernes virksomhed.
Det blev bl.a. om finansieringen fastsat, at kommunerne  

 skulle dække udgifterne i det omfang, de ikke kunne dækkes af statstilskud  

 eller andre indtægter.
 Statens tilskud ydedes af en rammebevilling på de årlige finanslove.  

 Tilskuddet blev ydet med ca. 50 % af skolernes udgifter, dog afhængig af det  

 samlede antal årspladser.
Ved revisionen af loven i 1990 blev en del opgaver bl.a. med hensyn til  

 godkendelse af skolernes vedtægter lagt ud til kommunerne.
Hovedprincipperne  

 i 85-loven blev dog bibeholdt og dannede model for daghøjskolernes  

 lovgrundlag.
 Som det fremgår af aktivitetstallene, har produktionsskolerne placeret sig  

 som en fremgangsrig og betydende skoleform.
Med reformen af aktiveringsindsatsen i 1994 er kommunernes økonomiske  

 vilkår for at støtte produktionsskolerne blevet forringet.
For at imødegå  

 dette er der i 1994 givet mulighed for at yde supplerende statstilskud til  

 pladser for deltagere under 18 år, ligesom godtgørelsessatserne er blevet  

 justeret til samme niveau som uddannelsesydelsen for egu-elever.
Disse  

 initiativer har dog ikke kunnet forhindre en nedgang i aktivitetsniveauet fra  

 1993 til 1994.
 Aktivitetsudvikling:
 1992: 114 skolen med 10.800 deltagere svarende til 3.969 årspladser.
 1993: 118 skoler med 12.500 deltagere svarende til 4.150 årspladser.
 1994: 118 skoler med 11.200 deltagere svarende til 3.750 årspladser.
I 1992 blev statstilskud ydet med en sats på 33.600 kr. pr.årsplads.
I  

 1993, 1994 og 1995 blev satsen fastsat til 37.600 kr.
Stigningen i satsen fra 1992 til 1993 er dog ikke reel, men udslag af en  

 ændret metode til opgørelse af årspladserne.
I 1994 og 1995 udbetales et  

 supplerende tilskud for deltagere under 18 år på 20.000 kr. pr. årsplads.
 Nettoudgifterne (excl. indtægter ved salg af produktion) beløb sig i 1993  

 til 446,7 mio. kr., incl. 114,9 mio. kr. til deltagergodtgørelse.  

 Statstilskuddet beløb sig til 156,1 mio. kr., mens resten blev afholdt af  

 kommuner og amter.
I 1994 forventes nettoudgifter på ca. 460 mio. kr.
Stigningen fra 1993 til  

 1994, hvor aktivitetsomfanget som nævnt er faldet, skyldes forhøjelse af  

 deltagergodtgørelsessatserne.
Statens udgifter forventes at beløbe sig til  

 157 mio. kr. incl. det supplerende tilskud til deltagere under 18 år.
Forholdet til EU-retten Lovforslaget indeholder ikke EU-retlige aspekter.
II. Økonomiske og administrative konsekvenser Lovforslaget vil ikke medføre ændringer i enhedsomkostningerne for så vidt  

 angår driftsudgifterne.
Forslaget er således på overordnet plan  

 udgiftsneutralt, men indebærer betydelige forskydninger mellem de  

 medfinansierende myndigheder, først og fremmest ved at hovedparten af AF's og  

 kommunernes finansiering nu erstattes af det direkte statstilskud.
Daghøjskoler Det forudsættes, at taxametertilskuddene sammen med grundtilskuddet vil  

 dække langt størstedelen af det gennemsnitlige finansieringsbehov.
I dag er  

 deltagelse i daghøjskoletilbud for de fleste deltagere enten gratis eller  

 belagt med en mindre deltagerbetaling.
Med lovforslaget indføres obligatorisk  

 deltagerbetaling fastsat af skolerne.
Produktionsskoler På produktionsskolerne er det under den nugældende lov kun  

 Undervisningsministeriet og kommunerne, der bidrager til den direkte  

 finansiering.
Finansieringsomlægningen vil betyde, at der flyttes en  

 finansieringsbyrde fra kommunerne til staten.
Deltagerne vil ikke mærke  

 omlægningen, idet undervisningen fortsat vil være gratis for dem.
Regulering af bevilling Undervisningsministeriet har beregnet, at der på bloktilskudsaktstykket  

 for 1995 skal ske en overførsel af bevillinger fra kommunerne til  

 Undervisningsministeriet på 85,3 mio. kr. i 1996 for daghøjskolerne og på  

 179,8 mio. kr. i 1996 for produktionsskolerne.
 De kommunale udgifter til aktivering på produktionsskoler vil fortsat være  

 omfattet af budgetgarantien.
Reguleringen er beregnet på grundlag af den faktiske fordeling af  

 årselever i 1994. Der foreslås endelig efterregulering i 1997 vedrørende  

 daghøjskoler, når de faktiske tal for 1996 kendes.
Efterreguleringen  

 vedrørende produktionsskolerne sker over budgetgarantien.
 Det har ikke været muligt af afslutte forhandlingerne med kommunerne om  

 reguleringen før lovens fremsættelse.
Administrative konsekvenser Lovforslaget vil medføre merudgifter for Undervisningsministeriet til  

 udvikling og vedligeholdelse af et nyt edb-baseret administrativt system for  

 de to skoleformer på 800.000 kr. i 1995 og 200.000 kr. i 1996 samt 100.000  

 kr. i de følgende år.
Bemærkninger til de enkelte bestemmelser Til § 1 Til stk. 1 I stedet for betegnelsen »folkeoplysning« i den nugældende lov  

 (lov om ungdomsskoler, produktionsskoler og daghøjskoler, jf.  

 lovbekendtgørelse nr. 837 af 19. oktober 1993) er formålet for  

 daghøjskolernes undervisning beskrevet som »undervisning, hvis  

 hovedsigte er folkeoplysning«.
Hermed understreges det, at daghøjskoler  

 som andre skoleinstitutioner, bl.a. folkehøjskolerne, tilbyder undervisning.
 Det folkeoplysende hovedsigte kan suppleres med undervisning, der henhører  

 under anden lovgivning, herunder kompetencegivende undervisning, jf. § 2,  

 stk. 3. Der gives således mulighed for, at den prøvefri folkeoplysning i  

 begrænset omfang kan kombineres med anden, eventuelt prøveforberedende  

 undervisning.
Daghøjskolerne henvender sig uændret til voksne over 18 år, men som noget  

 nyt ydes der kun statstilskud til deltagere under 61 år, jf. § 13, stk. 5.  

 Denne øvre aldersgrænse for ydelse af statstilskud svarer til den øvre grænse  

 for at kunne få voksenuddannelsesstøtte (VUS) i henhold til lov om støtte til  

 voksenuddannelse.
Grænsen må ses i sammenhæng med stk. 2, hvorefter tilbuddet  

 bl.a. skal forbedre deltagernes muligheder i uddannelsessystemet og på  

 arbejdsmarkedet.
Til stk. 2 Bestemmelsen, der er en videreførelse af den gældende regel, understreger,  

 at daghøjskolerne i modsætning til folkehøjskolerne har en særlig  

 forpligtelse til at forbedre elevernes muligheder såvel i forhold til fortsat  

 uddannelse som til deres beskæftigelsesmuligheder på arbejdsmarkedet.
Til stk. 3 Som noget nyt understreges det i selve lovteksten, at undervisningen skal  

 tilrettelægges for kortuddannede.
For så vidt angår målgruppen adskiller  

 daghøjskolerne sig fra folkehøjskolerne, der henvender sig til alle voksne.  

 Pointeringen af kortuddannede som målgruppe er en præcisering i forhold til  

 den nuværende lov, og reelt har langt den største del af daghøjskolernes  

 elever været kortuddannede.
 Bestemmelsen udelukker ikke, at personer med længere uddannelse kan  

 optages på et daghøjskoleforløb.
 Det skal fremgå af virksomhedsplanen, jf. § 8, stk. 3, hvem undervisningen  

 er tilrettelagt for.
 Daghøjskolevirksomhed tilrettelagt for personer med længere uddannelse kan  

 gennemføres som indtægtsdækket virksomhed, jf. § 18.
Endelig fastslås det, at daghøjskoletilbud fortsat skal tilrettelægges som  

 heltidsundervisning.
Heltidsundervisning vil normalt være på ikke under 30  

 timer om ugen, men i særlige tilfælde kan timetallet være lavere, forudsat at  

 karakteren af heltidsundervisning bibeholdes.
I den nuværende lov er omfanget  

 af den ugentlige undervisning fastsat til »mindst 5 timer fordelt på  

 ugens fem første dage«, altså 25 timer.
Som hovedregel vil  

 undervisningen også i fremtiden blive gennemført på hverdage, men der åbnes  

 mulighed for, at weekender kan inddrages.
Undervisningen skal dog ikke kunne  

 koncentreres på weekender.
Nærmere regler herom kan fastsættes af  

 undervisningsministeren.
Til § 2 Til stk. 1 Bestemmelsen beskriver daghøjskolernes brede undervisningsbegreb, der  

 omfatter såvel fag/emnebaseret undervisning som projektorienteret  

 undervisning, foredrag, ekskursioner samt muligheden for praktik af kortere  

 omfang.
Endvidere kan aktiviteter i tilknytning til undervisningen indgå i  

 tilbuddet.
Herved tænkes på aktiviteter, for eksempel studiegrupper, hvortil  

 der ikke er knyttet en underviser.
Som noget nyt kan specialundervisning og anden specialpædagogisk bistand  

 indgå i daghøjskolernes tilbud.
Udgifterne hertil forudsættes dækket over det  

 almindelige taksametertilskud, jf. § 12, stk. 1. Skolerne kan i denne  

 forbindelse gøre brug af adgangen i stk. 3 til at anvende undervisning, der  

 henhører under anden lovgivning.
Til stk. 2 Bestemmelsen, der er ny, understreger skolernes ansvar over for deltagere  

 med behov for at få styrket grundlæggende færdigheder.
Her tænkes især på  

 grundlæggende færdigheder i læsning, skrivning, regning og edb.
Skolerne kan  

 i denne forbindelse bl.a. gøre brug af muligheden i stk. 3 for at inddrage  

 undervisning, der henhører under lov om specialundervisning for voksne.
Til stk. 3 Bestemmelsen, der er ny, gør det muligt inden for daghøjskoleforløbets  

 rammer at tilrettelægge undervisning, som ellers henhører under anden  

 lovgivning.
Bestemmelsen imødekommer et behov, der ikke hidtil har kunnet  

 opfyldes, da den nugældende timetalsnorm på 25 ugentlige timer reelt har  

 udelukket samkøring med anden undervisning, for eksempel almen  

 voksenuddannelse på VUC, AMU-kurser og dansk for indvandrere.
 Sådan anden undervisning forudsættes købt af daghøjskolen og finansieret  

 over det almindelige daghøjskoletilskud.
Til § 3 Til stk. 1 I forhold til den nuværende lov er der tale om en let ændret definition af  

 målgruppen.
Denne har hidtil været unge arbejdsløse under 30 år, som ikke har  

 gennemført en kompetencegivende uddannelse, og som ikke har haft motivation  

 eller mulighed for at påbegynde en sådan uddannelse.
Efter forslaget bliver målgruppen primært unge under 25 år, som ikke har  

 gennemført en ungdomsuddannelse.
Der vil dog være mulighed for i særlige  

 tilfælde at optage enkelte personer på 25 år og derover.
Der er her tænkt på  

 situationer, hvor disse personer har et særligt behov for netop de tilbud, en  

 produktionsskole kan give.
Optagelse kan i disse tilfælde ske efter  

 vedkommende skoles skøn.
I øvrigt er produktionsskolerne hermed defineret som et tilbud til unge,  

 og hensigten er at fremme uddannelse til alle, mens de er unge.
Det er  

 således ikke længere en forudsætning for optagelse, at den unge er  

 arbejdsløs.
Hermed bliver produktionsskolerne et uddannelsestilbud i tilknytning til  

 ungdomsuddannelserne, men skolerne vil dog fortsat kunne anvendes i  

 aktiveringen af ledige.
Skolerne vil ligeledes kunne anvendes for elever fra  

 folkeskolens 8.- 10. klasser for de undervisningsforløb, der kan etableres  

 for disse i henhold til folkeskolelovens § 9, stk. 5.
Afgrænsningen til unge, der ikke har gennemført en ungdomsuddannelse, vil  

 betyde en begrænsning i forhold til nugældende regler.
Unge med  

 studentereksamen, højere handelseksamen m.v. kan herefter ikke optages på  

 produktionsskoler.
Til stk. 2 Sigtet med produktionsskolevirksomheden er stadig at give deltagerne bedre  

 muligheder for at komme videre, primært i uddannelsessystemet.
Til § 4 Til stk. 1 Bestemmelsen svarer til de gældende regler om produktionsskoler i loven om  

 ungdomsskoler, produktionsskoler og daghøjskoler samt i bekendtgørelsen om  

 produktionsskoler.
Endvidere er der som noget nyt indsat bestemmelse om, at  

 skolerne skal tilbyde deltagere med behov herfor undervisning, der skal  

 styrke deltagernes grundlæggende færdigheder.
Her tænkes især på  

 grundlæggende færdigheder i læsning, skrivning, regning og edb.
Til stk. 2 Bestemmelsen, der er ny, svarer til den for daghøjskoler foreslåede  

 bestemmelse, jf. § 2, stk. 1.
Til stk. 3 Bestemmelsen, der er ny, svarer til § 2, stk. 3 om daghøjskoler.
Der vil  

 herved også for produktionsskoler være mulighed for at tilrettelægge  

 undervisning, der ellers henhører under anden lovgivning.
Til § 5 Bestemmelsen svarer til den nuværende § 15 i lov om ungdomsskoler,  

 produktionsskoler og daghøjskoler.
Dog er 2. punktum udeladt som overflødigt.
Til § 6 Til stk. 1 Bestemmelsen fastslår, at daghøjskoler og produktionsskoler fortsat skal  

 etableres som selvejende institutioner.
Godkendelsen af vedtægterne foretages  

 af kommunalbestyrelsen/amtsrådet i en enkelt tilskudsydende (amts)kommune.  

 Dette er en forenkling i forhold til de nugældende regler, hvor hver af flere  

 tilskudsydende kommunalbestyrelser og amtsråd skal godkende vedtægterne.
Ved  

 godkendelsen giver (amts)kommunen tilsagn om helt eller delvist at yde  

 grundtilskud.
 De eksisterende skoler, hvis vedtægter er godkendt i henhold til den  

 nuværende lov om ungdomsskoler, produktionsskoler og daghøjskoler, skal for  

 at opnå tilskud efter den nye lov have tilpasset deres vedtægter hertil og  

 have fornøden kommunal godkendelse af de ændrede vedtægter.
Den nuværende lovs ordning med etablering af en produktionsskole som del  

 af en kommunal ungdomsskole er ikke gentaget i forslaget.
Ordningen, der  

 bl.a. indebærer, at ungdomsskolens bestyrelse og leder samtidig skal være  

 betyrelse og leder for produktionsskolen, er ikke i overensstemmelse med  

 grundtanken i dette lovforslag om, at produktionsskoler skal være selvejende  

 institutioner med selvstændig ansvarlig bestyrelse.
Der er dog givet de  

 eksisterende produktionsskoler i ungdomsskoleregi mulighed for at fortsætte  

 med denne ordning i en overgangsperiode til udgangen af 1997, jf. § 22, stk.  

 3.
Til stk. 2 Bestemmelsen svarer til gældende bestemmelser i bekendtgørelserne om  

 daghøjskoler og om produktionsskoler.
Til stk. 3 Bestemmelsen, der er ny, skal sikre at virksomheden kan foregå i  

 betryggende rammer og påbegyndes på et realistisk grundlag.
Til stk. 4 Bestemmelsen skal ses i sammenhæng med bestemmelsen i § 11, stk. 4, om  

 opsigelse af tilsagn om grundtilskud.
Da en godkendelse af vedtægter  

 forudsætter ydelse af grundtilskud, jf. bemærkningerne til stk. 1, vil  

 tilbagekaldelse af godkendelsen være en forudsætning for at opsige tilsagn om  

 grundtilskud.
 Tilbagekaldelse af en vedtægtsgodkendelse og det dertil hørende tilsagn om  

 kommunal grundtilskud kan kun ske, hvis der ikke længere er behov for skolen.  

 Ved afgørelsen heraf må tages hensyn såvel til den enkelte skoles elevtal som  

 til det samlede behov for uddannelsestilbud af henholdsvis daghøjskoler og  

 produktionsskoler i kommunen.
Kommunalbestyrelsen skal i det enkelte tilfælde give en begrundelse for  

 tilbagekaldelsen.
Der skal i så fald gives skolen et års varsel - svarende  

 til det for tilbagekaldelse af tilskud foreslåede, jf. § 11, stk. 4.
Der vil dog som hidtil være adgang til at trække en godkendelse tilbage,  

 hvis en skole ikke overholder lovens bestemmelser.
Dette er præciseret i  

 bestemmelsens 2. punktum.
Til § 7 Bestemmelsen, der er ny, må ses som et supplement til lovforslagets § 14,  

 stk. 1, hvorefter skolerne kun må anvende tilskud i henhold til §§ 11 og 12  

 til virksomhed efter denne lov.
 Bestemmelsen er desuden udtryk for en almindelig grundsætning for alle  

 offentligt støttede institutioner, hvorefter disse kun kan udøve sådan  

 virksomhed, der er forudsat i den pågældende lovgivning.
 Da der ikke er fastsat positive bestemmelser herom i den eksisterende  

 lovgivning, har man fundet det rigtigst at medtage en bestemmelse herom.
Til § 8 Til stk. 1 Bestemmelsen fastslår, at bestyrelsen har det overordnede ansvar for  

 skolens virksomhed.
Dette er en naturlig konsekvens af skolernes selvstændige  

 stilling.
Til stk. 2 Bestemmelsen omhandler bestyrelsernes sammensætning.
Det fastslås direkte,  

 at de grundtilskudsydende kommuner og amtskommuner har bemyndigelse til at  

 kunne indgå i bestyrelserne, hvilket i mange tilfælde vil være naturligt.
 Endvidere fastslås det som en konsekvens af skolernes øgede  

 selvstændighed, at (amts)kommunerne ikke må udpege et flertal af  

 bestyrelsesposterne.
Dette er en ændring i forhold til den gældende lovgivning, og for en del  

 af de eksisterende skoler skal der derfor foretages ændring i vedtægternes  

 bestemmelser om bestyrelsessammensætningen.
For at give skolerne fornøden tid  

 til dette er der givet en frist herfor til den 31. december 1996, jf. § 22,  

 stk. 4, og bemærkningerne til § 6, stk. 1.
Bestemmelsen om, at de lokale arbejdsmarkedsorganisationer skal være  

 repræsenteret i produktionsskolernes bestyrelser, er en videreførelse af  

 gældende bestemmelse.
Bestemmelsen videreføres for at sikre en nær  

 tilknytning til arbejdsmarkedet og for at sikre, at skolernes produktion ikke  

 afsættes på konkurrenceforvridende vilkår.
Til stk. 3 Bestyrelsen skal hvert år udarbejde en virksomhedsplan med angivelse af  

 mål, målgruppe, og indholdet af undervisningen og for produktionsskolers  

 vedkommende tillige af produktionsvirksomheden.
Beskrivelsen skal være så  

 fyldig og præcis, at den kan danne grundlag for en vurdering af, om skolens  

 virksomhed er i overensstemmelse med §§ 1 og 2 for daghøjskolernes  

 vedkommende og §§ 3 og 4 for produktionsskolernes vedkommende.  

 Virksomhedsplanerne skal i modsætning til de nugældende bestemmelser ikke  

 godkendes af kommunalbestyrelsen, men skal på forlangende udleveres til  

 Undervisningsministeriet.
Til stk. 4 Som anført i de almindelige bemærkninger bliver skolerne med forslaget et  

 ordinært uddannelsestilbud til en bredere målgruppe end ledige.
Som en naturlig konsekvens heraf indføres der frit optag til skolerne.
Det  

 betyder, at optagelse ikke som hidtil skal ske efter aftale med vedkommende  

 kommune, men er overladt til skolens afgørelse.
De nærmere regler herfor  

 fastsættes af bestyrelsen, dog inden for den ved loven fastsatte målgruppe.
Til stk. 5 Bestemmelsen flytter godkendelsen af budget og regnskab fra kommunerne til  

 skolerne og er udslag af skolernes større selvstændighed.
Til stk. 6 Bestemmelsen fastslår bestyrelsens selvstændige ansvar ved ansættelse og  

 afskedigelse af skolelederen.
Til stk. 7 I lov om ungdomsskoler, produktionsskoler og daghøjskoler findes ingen  

 bestemmelser om ansættelse af lærere og andet personale.
Bestemmelsen  

 fastslår bestyrelsens ansvar.
Det må dog formodes, at bestyrelsen i de fleste  

 tilfælde vil bemyndige skolelederen til at varetage denne funktion.
Til § 9 Bestemmelsen fastlægger skolelederens kompetence- og ansvarsområde.  

 Bestyrelsen vil afstikke hovedlinierne for skolens virksomhed, som lederen  

 skal handle indenfor.
Skolelederen vil normalt have fuldmagt til at foretage  

 almindelige disposistioner, herunder af økonomisk karakter, der må betegnes  

 som rimelige og normale.
Til § 10 Til stk. 1 Bestemmelsen, der er ny, fastslår, at undervisningsministeren fører tilsyn  

 med skolerne.
Bestemmelsen er en konsekvens af finansieringsomlægningen, hvor  

 staten forudsættes at bidrage med den største del af finansieringen.
Tilsynet  

 skal sikre, at skolernes virksomhed er i overensstemmelse med intentionerne i  

 loven, samt at grundlaget for ydelse af statstilskud er i orden.
Tilsynet  

 baseres på indberetninger, jf. stk. 2 og 3, samt på stikprøvevise  

 institutionsbesøg.
Til stk. 2 Bestemmelsen, der er ny, skal ses som et redskab for  

 Undervisningsministeriet til at føre tilsyn med skolerne.
Bestemmelsen  

 indfører en pligt for skolerne til at afgive oplysninger, herunder  

 virksomhedsplanen, efter ministeriets anmodning, jf. det under § 8, stk. 3,  

 anførte.
Oplysningerne kan især vedrøre undervisningens indhold og omfang,  

 lærernes forhold, deltagernes alder, uddannelse og forsørgelsesmåde samt  

 skolens drift og økonomi, herunder dens regnskab.
Oplysningerne skal anvendes  

 dels til administrationen af skolerne, herunder tilsynet, dels til  

 udarbejdelse af statistik for området.
 Bestemmelsen vedrører ikke videregivelse af oplysninger omfattet af § 28 i  

 forvaltningsloven (private forhold m.v.).
Til stk. 3 Bestemmelsen giver skolerne adgang til at indhente personnumre fra  

 deltagerne og videregive disse til Undervisningsministeriet, jf. stk. 2.  

 Forinden indhentningen af oplysninger vil der blive udarbejdet  

 registerforskrift.
Til § 11 Bestemmelsen indfører et nyt kommunalt grundtilskud, der er en betingelse  

 for statstilskud i henhold til § 12.
Grundtilskuddet ydes med samme beløb pr. skole, og er således ikke  

 aktivitetsafhængigt.
Grundtilskuddet forudsættes at dække fællesudgifter  

 (lederløn, administration, bygningsforsyning).
Grundtilskuddets størrelse foreslås fastlagt i loven og herefter reguleret  

 med Finansministeriets index for pris - og lønudviklingen.
Herved får  

 kommunerne, der fastlægger deres budgetter før finanslovens vedtagelse, et  

 sikrere budgetteringsgrundlag.
Grundtilskuddet kan ydes af en enkelt kommune eller amtskommune eller af  

 to eller flere kommuner eller amtskommuner i fællesskab.
Grundtilskuddet pr.  

 skole er således det samme, uanset om det udredes af en eller flere  

 (amts)kommuner i fællesskab.
Til stk. 2 En del eksisterende daghøjskoler er så små, at de efter de nuværende  

 regler modtager mindre end 300.000 kr. i kommunalt tilskud.
 Et ubetinget krav om ydelse af fuldt grundtilskud til alle skoler kunne  

 derfor føre til, at kommunerne ville standse deres tilskud til disse skoler,  

 således at de måtte lukke.
 Den foreslåede bemyndigelse for ministeren til at nedsætte grundtilskuddet  

 i disse tilfælde skal sikre de små skolers eksistensmulighed efter den nye  

 lov.
Til stk. 3 Bestemmelsen, der skal ses i sammenhæng med § 6, stk. 1, skal sikre en  

 enkel procedure ved godkendelse af vedtægterne.
Til stk. 4 Opsigelse af tilsagn om grundtilskud foreslås ligesom tilbagekaldelse af  

 vedtægtsgodkendelse gjort afhængig af en behovsvurdering, jf. § 6, stk. 4, og  

 bemærkningerne hertil.
 Af hensyn til skolernes planlægning foreslås også her et varsel til  

 skolerne på et år til en 1. januar.
 Tilsagnet om grundtilskud kan dog ligesom vedtægtsgodkendelsen trækkes  

 tilbage uden varsel, hvis skolens virksomhed ikke er i overensstemmelse med  

 loven.
 Opsigelse af tilsagn om grundtilskud kan således ske ud fra de samme  

 hensyn som tilbagekaldelse af vedtægtsgodkendelse.
Hvor grundtilskud ydes af flere kommuner i fællesskab, vil det være den  

 enkelte kommune, der må træffe afgørelse om, hvorvidt skolens virksomhed  

 fortsat opfylder et behov for denne.
Meddelelse om opsigelse må tillige gives  

 til de øvrige kommuner.
For så vidt disse ønsker at fortsætte med at yde  

 tilskud til skolen, må de træffe aftale om ydelse af den del af  

 grundtilskuddet, der hidtil har været ydet af den kommune, der har opsagt  

 tilsagnet.
Tilsagn om grundtilskud er omfattet af reglerne i Indenrigsministeriets  

 bekendtgørelse nr. 343 af 5. maj 1994 om kommunernes låntagning og meddelelse  

 af garantier m.v., hvorefter tilsagn om regelmæssige ydelser og lignende, som  

 kommunen ikke efter lovgivningen er forpligtet til at præstere, kræver den  

 kommunale tilsynsmyndigheds samtykke.
Da det må anses for ufornødent, at  

 tilsynsmyndigheden skal meddele samtykke til tilsagn om grundtilskud, vil  

 disse tilsagn ved en ændring af bekendtgørelsen blive undtaget fra  

 samtykkekravet.
Til stk. 5 Bestemmelsen giver kommuner og amter hjemmel til at yde tilskud ud over  

 grundtilskuddet.
Det gør det muligt for kommunerne at støtte en skole, hvis  

 udgifter ikke kan dækkes af statstilskud og grundtilskud.
Til stk. 6 Bestemmelsen bemyndiger kommuner og amter til vederlagsfrit at kunne  

 overdrage fast ejendom til skolerne.
Til § 12 Til stk. 1 Iflg. § 20, stk. 1, og § 25 i lov om ungdomsskoler, produktionsskoler og  

 daghøjskoler kan undervisningsministeren yde tilskud til henholdsvis  

 produktionsskoler og daghøjskoler, ligesom ministeren kan fastsætte nærmere  

 regler herom.
 I modsætning hertil foreslås indført statsligt tilskud til driftsudgifter  

 (taxametertilskud), der udbetales som lovhjemlet tilskud, når visse  

 betingelser er opfyldt, nemlig at skolerne er godkendt, jf. § 6, stk. 1, og  

 der er givet tilsagn om grundtilskud, jf. § 11, stk. 1.
Til stk. 2 Driftstilskuddet indeholder undervisningstaxameter, fællesudgiftstaxameter  

 og bygningstaxameter.
 Baggrunden for at begrænse bygningstilskuddet til produktionsskoler, der  

 ejer bygninger, er et ønske om at tilskynde kommunerne til at overdrage  

 produktionsskolerne de bygninger, som de får stillet til rådighed.
 Det hidtidige særlige tilskud til bo-pladser (døgnpladser) ved  

 produktionsskolerne bortfalder hermed, idet tilskud til denne udgift må anses  

 for en ren kommunal opgave.
 Der ydes ikke længere særskilt tilskud til leder- og læreruddannelse.  

 Udgifter hertil forudsættes afholdt af skolen som en driftsudgift og  

 forudsættes således dækket bl.a. af statstilskuddet.
Til stk. 3 Med forslaget indføres særskilt statstilskud til den skoleydelse til  

 deltagerne, som erstatter den hidtidige deltagergodtgørelse, jf. § 19, stk.  

 1.
Til § 13 Til stk. 1 Bestemmelsen fastslår, at tilskud - ligesom tilfældet er under den  

 nuværende ordning - beregnes som et fast (taxameter)tilskud pr. årselev.
 I modsætning til den nuværende ordning, hvor takstbeløbet fastsættes ved  

 at sammenholde antallet af ansøgte pladser med finanslovbevillingen, vil  

 takstbeløbet ifølge lovforslaget blive fastsat på de årlige finanslove.  

 Skolerne vil herefter have sikkerhed for tilskud til løbende at kunne  

 tilpasse deres kapacitet til skiftende behov.
Til stk. 2 Bestemmelsen, der er ny, betyder, at statstilskud kun udløses med 80 pct.  

 for elever, der er henvist til en daghøjskole eller en produktionsskole som  

 led i et aktiveringstilbud i henhold til lov om kommunal aktivering eller lov  

 om en aktiv arbejdsmarkedspolitik.
Den resterende udgift forudsættes normalt  

 afholdt af kommunen eller arbejdsformidlingen.
Til stk. 3 Efter gældende bestemmelser skal et daghøjskoleforløb være af mindst 4  

 ugers varighed og den enkelte skole skal gennemføre mindst et forløb årligt  

 af mindst 16 ugers varighed.
Herudover har der været mulighed for kurser af  

 kortere varighed som introduktion eller lignende.
Denne bestemmelse har givet anledning til en usikker praksis, og  

 muligheden for statstilskud til kurser under 4 uger foreslås derfor at falde  

 bort.
Introducerende undervisning kan indlægges i de længere forløb eller  

 gennemføres som indtægtsdækket virksomhed.
 Bestemmelsen om et loft på 24 uger indebærer afsluttede  

 undervisningsforløb for deltagerne.
Til stk. 4 Bestemmelsen, der er ny, indebærer, at der på hvert undervisningsforløb  

 skal være mindst 8 elever, der har gennemført hele forløbet, for at dette er  

 tilskudsberettiget.
Reglen skal sikre kontinuitet og stabilitet i daghøjskoleforløbene og  

 hermed af skolemiljøet.
Undtagelsesbestemmelsen tænkes anvendt i situationer,  

 hvor kravet ikke kan opfyldes, f.eks. hvor arbejdsløse elever har måttet  

 forlade skolen, fordi de har fået anvist job.
Til stk. 5 Bestemmelsen fastlægger som noget nyt, at kun deltagere under 61 år er  

 tilskudsudløsende på daghøjskolerne.
Begrænsningen til deltagere under 61 år,  

 som svarer til den øvre grænse for at opnå voksenduddannelsesstøtte, skal ses  

 på baggrund af, at undervisningen skal forbedre deltagernes muligheder på  

 arbejdsmarkedet og i uddannelsessystemet,jf. bemærkningerne til § 1, stk. 1.  

 Ældre personer kan fortsat optages, men uden at de udløser statstilskud.
For denne gruppe vil der desuden være mulighed for etablering af særlige  

 kurser svarende til daghøjskolekurserne i henhold til reglerne i lov om  

 støtte til folkeoplysning.
Herved kan der opnås kommunalt tilskud, ligesom de  

 pågældende vil have mulighed for at opnå kommunalt tilskud til  

 deltagerbetalingen.
I praksis vil dette kunne ske ved, at daghøjskoler  

 etablerer sådanne særlige kurser og søger tilskud i henhold til lov om støtte  

 til folkeoplysning.
Til stk. 6 Baggrunden for bestemmelsen om elevers tilknytning til Danmark er, at der  

 ikke skal kunne ydes statstilskud i tilfælde, hvor deltagere er kommet til  

 Danmark alene for at gå på en skole her.
Deltagerne må have en vis  

 tilknytning til Danmark for at udløse statstilskud til skoleophold.  

 Kriterierne for denne tilknytning vil blive fastsat i forbindelse med de  

 øvrige regler om beregning af årselever.
Til § 14 Til stk. 1 Bestemmelsen, der er ny, præciserer praksis, jf. bemærkningerne til § 7,  

 stk. 1. Bestemmelsens 2. punktum skal sikre, at bevilgede tilskud kun  

 udbetales til skolerne.
Til stk. 2 Bestemmelsen bemyndiger undervisningsministeren til at fastsætte nærmere  

 regler om ansøgning, anvisning og kontrol med statstilskud.
Endvidere gives  

 der adgang til, at undervisningsministeren umiddelbart kan kræve  

 tilbagebetaling af for meget udbetalt tilskud, evt. i form af modregning i  

 efterfølgende års tilskud.
Til stk. 3 Bestemmelsen skal sikre, at skolerne indsender oplysninger til  

 Undervisningsministeriet til rette tid og i rette form, bl.a. for at  

 ministeriet kan sikre sig mod at udbetale tilskud til skoler, der er  

 inaktive, eller hvis virksomhed og deltagere ikke er omfattet af loven.
Til § 15 Bestemmelsen, der er ny, er en konsekvens af, at staten forudsættes at  

 dække over halvdelen af skolernes udgifter.
I sådanne tilfælde fastsættes  

 løn- og ansættelsesvilkår ved selvejende institutioner af finansministeren.
Til § 16 Til stk. 1 Bestemmelsen fastslår, at skolernes regnskabsår følger kalenderåret og  

 hermed er harmoniseret med såvel statens som kommunernes finansår.
Til stk. 2 Bestemmelsen fastslår, at skolerne har selvstændig revision på lige fod  

 med andre selvejende uddannelsesinstitutioner.
Til stk. 3 Bestemmelsen fastslår, at oplysninger, der danner grundlag for  

 Undervisningsministeriets beregning af tilskud, skal attesteres af revisor.
Til stk. 4 Bestemmelsen pålægger undervisningsministeren at udarbejde regnskabs- og  

 revisionsinstruks.
Til § 17 Det foreslås, at daghøjskolerne skal opkræve betaling for deltagelse i  

 undervisningen.
Forslaget imødekommer den af Udvalget om voksen- og  

 efteruddannelse anbefalede finansieringsform, hvori deltagerbetaling indgår.  

 Betalingen skal sikre et efterspørgselsstyret uddannelsessystem.
Da  

 daghøjskolernes virksomhed tilrettelægges for kortuddannede, forudsættes  

 deltagernes egenbetaling at blive fastsat til et lavt beløb.
Det er skolen  

 selv, der fastsætter deltagerbetalingen.
Til § 18 Bestemmelsen skal sikre, at skolerne kan udbyde kurser, der ikke er  

 omfattet af denne lov.
Der tænkes i første række på vejledningskurser, kurser  

 på daghøjskoler, der ikke er tilrettelagt for kortuddannedede og kurser med  

 et specifikt erhvervsmæssigt indhold for deltagere med  

 voksenuddannelsesstøtte (VUS).
 Endelig kan daghøjskoler, der opfylder betingelserne herfor, gennemføre  

 undervisning i henhold til lov om støtte til folkeoplysning.
Til § 19 Til stk. 1 Som nævnt under bemærkningen til § 12, stk. 3, ændres betegnelsen for den  

 hidtidige deltagergodtgørelse til skoleydelse svarende til betegnelsen ved  

 andre uddannelsesaktiviteter som for eksempel erhvervsgrunduddannelsen.
Denne  

 udbetales til alle deltagere på en produktionsskole og påregnes fastsat til  

 samme beløb som den nuværende godtgørelse (500 kr., henholdsvis 1.000 kr.,  

 ugentlig for deltagere under og over 18 år). Skoleydelsen fastsættes på de  

 årlige finanslove fælles for produktionsskoler og erhvervsgrunduddannelsen.
 Baggrunden for denne skoleydelse, som ligger en del over SU-niveauet, er  

 bl.a. at godtgøre eleverne for deltagelse i skolens produktion og derved give  

 disse unge et ekstra incitament til at starte på en produktionsskole.
Til stk. 2 Bestemmelsen bemyndiger undervisningsministeren til at fastsætte nærmere  

 regler om skoleydelsen, herunder om at visse grupper af deltagere ikke skal  

 have udbetalt ydelsen.
Dette kan være aktuelt, hvis deltagere i forvejen får  

 udbetalt lignende ydelser efter andre regler, således som det for eksempel er  

 tilfældet efter lov om erhvervsgrunduddannelse mv.
Til § 20 Bestemmelsen svarer til bestemmelser i loven om erhvervsskoler og loven om  

 arbejdsmarkedsuddannelsescentre, hvorefter de pågældende skoleformer  

 forpligtes til samarbejde med hinanden og med andre uddannelsesinstitutioner.  

 Med bestemmelsen udvides kredsen af samarbejdende institutioner.
Til § 21 Til stk. 1 Bestemmelsen foreslås for at fremme forsøg og udviklingsarbejde med  

 henblik på fortsat fornyelse af skolernes virksomhed.
Endvidere foreslås den  

 eksisterende mulighed for at yde statstilskud til konsulentvirksomhed  

 videreført.
Til stk. 2 Bestemmelsen bemyndiger undervisningsministeren til at fastsætte regler  

 for anvendelsen og administrationen af tilskud til forsøgs- og  

 udviklingsarbejder og til konsulentvirksomhed, herunder om regnskab og  

 revision.
Til stk. 3 Bestemmelsen, der er ny, foreslås for at udvide mulighederne for forsøgs-  

 og udviklingsarbejder.
Denne svarer til tilsvarende bestemmelser i andre  

 uddannelseslove.
Til § 22 Til stk. 1 Det foreslås, at loven træder i kraft den 1. januar 1996.
Til stk. 2 De foreslåede ændringer i den nuværende lov er konsekvenser af  

 lovforslaget.
Dog er baggrunden for ophævelsen af den hidtidige § 31 (om  

 klage over afgørelser truffet af et direktorat), at den er blevet overflødig  

 som følge af ophævelsen af direktoratsstrukturen i Undervisningsministeriet.  

 Endvidere er den foreslåede ændring af § 30 (om tilskud til  

 konsulentvirksomhed, leder- og medarbejderuddannelse samt forsøgs- og  

 udviklingsarbejde) en følge af, at der ikke længere skal ydes særskilt  

 tilskud til leder- og læreruddannelse ved daghøjskoler og produktionsskoler,  

 jf. bemærkningerne til § 12, stk. 1. Dette skal således også gælde for  

 ungdomsskolen.
Der skal derimod fortsat kunne ydes tilskud til ungdomsskolens  

 forsøgs- og udviklingsarbejde samt til konsulentvirksomhed.
Til stk. 3 For at give de produktionsskoler, der er etableret i regi af en kommunal  

 ungdomsskole, fornøden tid til omorganisering efter de nye regler - som  

 selvejende institution - foreslås en overgangsregel, således at de kan  

 fortsætte med deres hidtidige status indtil 31. december 1997.
Til stk. 4 De eksisterende daghøjskoler og produktionsskoler, der er godkendt efter  

 den nuværende lov om ungdomsskoler, produktionsskoler og daghøjskoler, skal  

 for at opnå tilskud efter den nye lov have ændret deres vedtægter, herunder  

 eventuelle bestemmelser om bestyrelsessammensætningen med et flertal af  

 offentligt udpegede medlemmer, jf. bemærkningerne til § 6, stk. 1, og § 8,  

 stk. 2.
For at give skolerne fornøden tid hertil foreslås en overgangsbestemmelse,  

 hvorefter disse forhold først kræves bragt i orden inden udgangen af 1996.  

 Skolerne vil herved kunne modtage tilskud efter den nye lovs regler fra 1.  

 januar 1996, selvom nye vedtægter endnu ikke er godkendt.
Det vil være en  

 betingelse herfor, at kommunerne fortsat yder støtte til skolerne, og at  

 denne støtte ydes i overensstemmelse med den nye lovs regler.
 For disse skoler skal kommunerne godkende de nye vedtægter, når de alene  

 indeholder sådanne ændringer, som er nødvendiggjort af den nye lov.
Til § 23 § 25 i lov om kommunal aktivering, hvorefter staten yder tilskud til  

 kommunerne i forbindelse med aktivering af ledige under 25 år, foreslås  

 ophævet som en konsekvens af finansieringsomlægningen på produktionsskolerne,  

 hvorefter den statslige finansiering samles i Undervisningsministeriet.
Efter 2. behandling den 1. juni 1995 Kapitel 1 Formål og virksomhed Daghøjskoler § 1. Daghøjskolerne giver tilbud om undervisning, hvis hovedsigte  

 er folkeoplysning, til personer over 18 år.
 Stk. 2. Tilbudet skal styrke deltagernes personlige udvikling og  

 forbedre deres muligheder i uddannelsessystemet og på arbejdsmarkedet.
Stk. 3. Tilbudet tilrettelægges som heltidsundervisning for  

 kortuddannede.
Undervisningsministeren kan fastsætte nærmere regler om  

 heltidsundervisningen.
§ 2. Daghøjskoletilbud kan omfatte emne- og projektorienteret  

 undervisning, foredragsvirksomhed, studieture og ekskursioner, aktiviteter i  

 tilknytning til undervisningen og praktik af kortere varighed i privat eller  

 offentlig virksomhed.
Specialundervisning og specialpædagogisk bistand kan  

 indgå i tilbudet.
 Stk. 2. Daghøjskolerne tilbyder deltagere med behov herfor  

 undervisning, der styrker deltagernes grundlæggende færdigheder.
 Stk. 3. Indtil 1/3 af undervisningstiden på det enkelte  

 kursusforløb kan anvendes til undervisning, der hører under anden lovgivning.
 Stk. 4. En daghøjskole skal hvert kalenderår gennemføre mindst et  

 kursusforløb af minimum 16 ugers varighed.
Produktionsskoler § 3. Produktionsskoler tilbyder kombinerede undervisnings- og  

 produktionsprogrammer til unge under 25 år, som ikke har gennemført en  

 ungdomsuddannelse.
Tilbudet kan endvidere i særlige tilfælde gives til  

 enkelte personer på 25 år og derover, som har et særligt behov for et  

 produktionsskoleforløb.
 Stk. 2. Tilbudet skal styrke deltagernes personlige udvikling og  

 forbedre deres muligheder i uddannelsessystemet og på arbejdsmarkedet.
§ 4. Produktionsskoletilbud omfatter praktisk arbejde, produktion  

 og teoretisk undervisning i tilknytning hertil.
Den teoretiske undervisning  

 skal være af betydeligt omfang og i størst mulig grad integreres med det  

 praktiske arbejde.
I tilbudet kan indgå praktik af kortere varighed i  

 offentlig eller privat virksomhed.
Produktionsskolerne tilbyder endvidere  

 deltagere med behov herfor undervisning, der styrker deltagernes  

 grundlæggende færdigheder.
 Stk. 2 . Produktionsskoler kan tilbyde specialundervisning og  

 anden specialpædagogisk bistand.
 Stk. 3 . Indtil 12 timer om ugen kan anvendes til undervisning,  

 der hører under anden lovgivning.
 § 5. En produktionsskole kan afsætte sin produktion på vilkår, der  

 ikke giver urimelig konkurrence.
Kapitel 2 Godkendelse, drift og tilsyn § 6. Daghøjskoler og produktionsskoler etableres som selvejende  

 institutioner med vedtægter, der godkendes af den kommunalbestyrelse eller  

 det amtsråd, der helt eller delvis yder grundtilskud til skolen, jf. § 11,  

 stk. 1.
 Stk. 2. Vedtægterne skal indeholde bestemmelser om skolens ophør,  

 herunder om anvendelse af eventuelle overskydende midler.
 Stk. 3. Ved godkendelsen af vedtægterne skal kommunalbestyrelsen  

 påse, at skolen råder over egnede lokaler og kan påbegynde sin virksomhed på  

 et realistisk økonomisk grundlag.
Stk. 4. Godkendelse af vedtægter kan tilbagekaldes, såfremt der  

 ikke længere er behov for skolen.
Tilbagekaldelsen skal ske med mindst et års  

 varsel til en 1. januar.
En godkendelse kan tillige tilbagekaldes, såfremt  

 skolens virksomhed ikke længere er i overensstemmelse med bestemmelserne i  

 denne lov.
Tilbagekaldelsen kan i så fald ske uden varsel.
 § 7. En daghøjskole eller produktionsskole kan ikke anvende  

 institutionens midler til at investere i aktie- eller anpartsselskaber,  

 interessentskaber, andelsforeninger, fonde eller andre selskaber eller  

 institutioner med erhvervsmæssige formål.
 § 8. Den overordnede ledelse af den enkelte skole varetages af  

 bestyrelsen.
Stk. 2. I bestyrelsen kan der være repræsentanter for den eller de  

 kommunalbestyrelser og amtsråd, der yder grundtilskud til skolen, jf. § 11,  

 stk. 1. Antallet af kommunale eller andre offentligt udpegede repræsentanter  

 må dog ikke være så stort, at det udgør et flertal i bestyrelsen.
I en  

 produktionsskoles bestyrelse skal de lokale arbejdsmarkedsorganisationer være  

 repræsenteret.
 Stk. 3. Bestyrelsen udarbejder hvert år en plan for skolens  

 virksomhed, der for daghøjskolernes vedkommende skal være i overensstemmelse  

 med §§ 1 og 2 og for produktionsskolernes vedkommende med §§ 3 og 4.  

 Virksomhedsplanen skal omfatte en beskrivelse af mål, målgruppe samt  

 indholdet af undervisningen og produktionsvirksomheden.
 Stk. 4. Bestyrelsen fastsætter regler for optagelse af deltagere  

 på skolen.
 Stk. 5. Bestyrelsen fastlægger efter forslag fra skolelederen  

 skolens budget og godkender dens regnskab.
 Stk. 6. Bestyrelsen ansætter og afskediger skolens leder.
Stk. 7. Bestyrelsen ansætter og afskediger lærere og andet  

 personale.
Bestyrelsen kan bemyndige skolens leder hertil.
 § 9. Skolelederen varetager den daglige ledelse og har det  

 pædagogiske ansvar.
 § 10. Undervisningsministeren fører tilsyn med skolerne.
 Stk. 2. Efter anmodning fra undervisningsministeren har skolerne  

 pligt til at afgive oplysninger om undervisningen, lærerne, deltagerne samt  

 om skolernes drift og regnskab.
Stk. 3. Daghøjskoler og produktionsskoler kan indhente oplysninger  

 hos deltagerne om deres personnumre.
Skolerne kan videregive disse  

 oplysninger til undervisningsministeren, jf. stk. 2.
 Stk. 4. Undervisningsministeren træffer beslutning om, i hvilken  

 form oplysninger skal gives, herunder om indberetning i elektronisk form.
Kapitel 3 Tilskud § 11. En eller flere kommunalbestyrelser eller amtsråd kan yde  

 grundtilskud til daghøjskoler og produktionsskoler med et samlet beløb pr.  

 skole, der for 1996 udgør 300.000 kr. for begge skoleformer i 1993 pris- og  

 lønniveau.
Tilskuddene reguleres årligt med Finansministeriets indeks for  

 pris- og lønudviklingen.
 Stk. 2. Undervisningsministeren kan træffe bestemmelse om  

 nedsættelse af grundtilskuddet for daghøjskoler, der i 1995 modtager  

 kommunalt tilskud på under 300.000 kr., samt for daghøjskoler i tyndt  

 befolkede områder.
 Stk. 3 . Hvor grundtilskud ydes af flere kommunalbestyrelser eller  

 amtsråd i fællesskab, træffer de aftale om, hvilken kommunalbestyrelse eller  

 hvilket amtsråd der godkender skolens vedtægter, jf. § 6, stk. 1.
Stk. 4. Tilsagn om grundtilskud kan opsiges, såfremt der ikke  

 længere er behov for skolen.
Opsigelsen skal ske med mindst et års varsel til  

 en 1. januar.
Et tilsagn kan tillige opsiges, såfremt skolens virksomhed ikke  

 længere er i overensstemmelse med bestemmelserne i denne lov.
Opsigelsen kan  

 i så fald ske uden varsel.
 Stk. 5. Kommunalbestyrelser og amtsråd kan yde tilskud til skoler  

 ud over grundtilskud i henhold til stk. 1.
 Stk. 6. Kommunalbestyrelser og amtsråd kan overdrage fast ejendom  

 til en skole.
 § 12. Staten yder driftstilskud til daghøjskoler og  

 produktionsskoler, hvis vedtægter er godkendt, jf. § 6, stk. 1, og som  

 modtager grundtilskud, jf. § 11, stk. 1.
 Stk. 2. Driftstilskud efter stk. 1 omfatter tilskud til  

 undervisningsudgifter, fællesudgifter og bygningsudgifter.
 Stk. 3 . Staten yder tilskud til skoleydelse ved  

 produktionsskoler, jf. § 19.
 § 13. Tilskud i henhold til § 12 ydes som fast tilskud pr. årselev  

 med beløb, hvis størrelse fastsættes på de årlige finanslove, jf. dog stk. 2.
 Stk. 2 . Til årselever, som omfatter personer, der deltager som  

 led i et aktiveringsforløb i henhold til lov om kommunal aktivering eller lov  

 om en aktiv arbejdsmarkedspolitik, ydes tilskud med 80 pct. af den efter stk.  

 1 fastsatte sats.
 Stk. 3. Ved beregningen af årselever på daghøjskoler indgår kun  

 sammenhængende kursusforløb af mindst 4 ugers og højst 24 ugers varighed.
 Stk. 4. Ved beregningen af årselever på daghøjskoler indgår kun  

 undervisningsforløb, der er gennemført med mindst de samme 8 elever,  

 medmindre særlige forhold gør sig gældende.
 Stk. 5. Ved beregningen af årselever på daghøjskoler indgår kun  

 deltagere under 61 år.
 Stk. 6. Undervisningsministeren fastsætter nærmere regler om  

 beregning af årselever ved daghøjskoler og produktionsskoler, herunder om,  

 hvilken tilknytning eleverne skal have til Danmark for at indgå i  

 årselevberegningen.
§ 14. Tilskud i henhold til §§ 11 og 12 må kun anvendes til  

 skolens virksomhed efter denne lov.
Der kan ikke foretages transport i  

 tilsagte eller forventede tilskud.
 Stk. 2. Undervisningsministeren fastsætter nærmere regler om  

 tilskud i henhold til §§ 11 og 12, herunder om ansøgning, anvisning, ydelse  

 af forskud, tilbagebetaling, modregning af tilskud og kontrol af udbetalt  

 tilskud.
 Stk. 3. Undervisningsministeren kan standse udbetalingen af  

 tilskud, hvis skolens virksomhed ikke er i overensstemmelse med  

 bestemmelserne i denne lov, eller hvis skolen ikke indgiver oplysninger til  

 Undervisningsministeriet, jf. § 10.
 § 15. Finansministeren eller den, ministeren bemyndiger hertil,  

 udarbejder regler om løn- og andre ansættelsesvilkår for ledere og lærere ved  

 daghøjskoler og produktionsskoler.
Kapitel 4 Regnskab og revision § 16. Skolernes regnskabsår er kalenderåret.
 Stk. 2. Årsregnskaber for daghøjskoler og produktionsskoler skal  

 revideres af en statsautoriseret revisor, af en registreret revisor eller af  

 Kommunernes Revisionsafdeling eller andre kommunale revisionsorganer.
 Stk. 3 . Revisor attesterer oplysninger til brug for beregningen  

 af tilskud, jf. §§ 12 og 13.
 Stk. 4 . Årsregnskaberne opstilles og revideres efter regler  

 fastsat af undervisningsministeren.
Kapitel 5 Andre bestemmelser § 17. Efter regler fastsat af undervisningsministeren skal  

 daghøjskoler opkræve betaling for deltagelse i undervisningen.
 § 18. Daghøjskoler og produktionsskoler kan udbyde undervisning  

 som indtægtsdækket virksomhed.
 § 19. Produktionsskolerne udbetaler en skoleydelse til deltagerne.  

 Skoleydelsens størrelse pr. uge fastsættes på de årlige finanslove.
 Stk. 2. Undervisningsministeren kan fastsætte nærmere regler om  

 skoleydelsen, herunder om, at denne ikke skal udbetales til visse grupper af  

 deltagere.
§ 20. Daghøjskoler og produktionsskoler samarbejder med andre  

 uddannelsesinstitutioner i et lokalt fællesskab.
Samarbejdet kan angå udbudet  

 af uddannelser, kurser og vejledningsaktiviteter m.v. og gensidig meddelelse  

 af oplysninger om planlagte og forventede initiativer.  

 Undervisningsministeren kan fastsætte nærmere regler herom.
 § 21. Undervisningsministeren kan yde tilskud til forsøgs- og  

 udviklingsarbejder samt til konsulentvirksomhed.
 Stk. 2. Undervisningsministeren kan fastsætte nærmere regler om  

 tilskud i henhold til stk. 1, herunder om regnskab og revision.
 Stk. 3. Undervisningsministeren kan fravige bestemmelserne i denne  

 lov i forbindelse med forsøgs- og udviklingsarbejde.
Kapitel 6 Ikrafttrædelses- og overgangsbestemmelser § 22. Loven træder i kraft den 1. januar 1996.
 Stk. 2. I lov om ungdomsskoler, produktionsskoler og daghøjskoler,  

 jf. lovbekendtgørelse nr. 837 af 19. oktober 1993, foretages følgende  

 ændringer:
 1. I lovens titel udgår », produktionsskoler og  

 daghøjskoler«.
 2. § 3, stk. 2, nr. 3, ophæves.
 Nr. 4 bliver herefter nr. 3.
 3. Kapitel 2 og 3 samt § 31 ophæves.
 4. I § 30 udgår »leder- og  

 medarbejderuddannelse«.
 Stk. 3 . De produktionsskoler, der ved lovens ikrafttræden er  

 etableret som del af en kommunal ungdomsskole, kan bevare deres hidtidige  

 status indtil den 31. december 1997.
Stk. 4. Skoler, der er oprettet inden denne lovs ikrafttræden med  

 vedtægter godkendt i henhold til lov om ungdomsskoler, produktionsskoler og  

 daghøjskoler, kan modtage statstilskud i henhold til reglerne i denne lov  

 indtil 31. december 1996, såfremt kommunalbestyrelsen har vedtaget at yde  

 tilskud efter lovens regler.
Efter den 31. december 1996 kan statstilskud  

 efter denne lov kun ydes til skoler, som modtager kommunalt grundtilskud, og  

 hvis vedtægter er i overensstemmelse med og godkendt i henhold til reglerne i  

 denne lov.
En kommune, der yder grundtilskud for 1996 til en skole oprettet  

 før lovens ikrafttræden, godkender skolens nye vedtægter inden 31. december  

 1996, i det omfang vedtægtsændringerne er nødvendiggjort af denne lov.  

 Skolens anmodning om godkendelse af nye vedtægter skal være kommunen i hænde  

 senest 1. juli 1996.
 § 23. I lov om kommunal aktivering, jf. lovbekendtgørelse nr. 150  

 af 8. marts 1995, ophæves § 25.
 § 24. I lov om social bistand, jf. lovbekendtgørelse nr. 1024 af  

 13. december 1994, som ændret blandt andet ved lov nr. 1127 af 21. december  

 1994 og senest ved lov nr. 86 af 8. februar 1995, ophæves § 134 a, stk. 5,  

 sidste pkt.
 § 25. Loven gælder ikke for Færøerne og Grønland.
