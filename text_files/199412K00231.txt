Nr LSF 231 Forslag til Lov om inspektioner, erklæringsafgivelse og kontrol i medfør  

 af De Forenede Nationers konvention om forbud mod kemiske våben den 19. april 1995 Vedtaget ved tredjebehandling den 1. juni 1995 Lov nr. 443 af 14/06/1995 Kapitel 1 Internationale inspektioner § 1. Internationale inspektører har ret til at foretage inspektion  

 her i landet i overensstemmelse med De Forenede Nationers konvention af 13.  

 januar 1993 om forbud mod udvikling, fremstilling, oplagring og anvendelse af  

 kemiske våben og sådanne våbens tilintetgørelse.
Formålet med inspektionerne  

 er at kontrollere, om Danmark opfylder forpligtelserne i henhold til  

 konventionen.
 Stk. 2. Observatører fra stater, der har tiltrådt konventionen,  

 kan deltage i inspektionerne, i det omfang dette følger af konventionen.
 Stk. 3. Inspektørerne og observatørerne skal være godkendt af  

 erhvervsministeren i dennes egenskab af national myndighed i henhold til  

 konventionen og skal under en inspektion være ledsaget af en eller flere  

 repræsentanter for den danske stat.
§ 2. Med henblik på at udøve kontrol efter § 1 har inspektørerne,  

 deres danske ledsagere og eventuelle observatører i forening mod behørig  

 legitimation uden retskendelse adgang til, i det omfang det følger af  

 konventionen, 1) at inspicere enhver ejendom, enhver bygning eller ethvert område inden  

 for en bygning, 2) at lade godstrafik fra anlæg, som omfattes af inspektionen, standse og  

 kontrollere, 3) at indsamle og analysere prøver på anlæg, som omfattes af inspektionen, 4) at medbringe og anvende måleredskaber og andet teknisk udstyr til  

 indsamling og registrering af oplysninger, 5) at efterlade måleinstrumenter og andet materiale på stedet for  

 inspektionen og 6) at indhente alle øvrige oplysninger af betydning for inspektionen.
 Stk. 2. Undersøgelse af det menneskelige legeme, herunder  

 udtagelse af prøver, som led i inspektionen kan alene ske efter retskendelse.  

 Sag herom føres i strafferetsplejens former.
Stk. 3. Ejeren eller brugeren af ejendom, hvor inspektion agtes  

 foretaget, skal af erhvervsministeren eller den, der bemyndiges hertil,  

 snarest muligt have meddelelse herom, medmindre der foreligger særlige grunde  

 til at undlade dette.
Foretages inspektion uden forudgående meddelelse, gives  

 meddelelse efterfølgende.
 Stk. 4. Ansatte ved anlæg, der omfattes af inspektionen, skal  

 bistå ved inspektionens gennemførelse, i det omfang det følger af  

 konventionen.
 Stk. 5. Politiet yder fornøden bistand til gennemførelse af  

 inspektionen.
 § 3. For skade, som en inspektør eller observatør forvolder under  

 udførelsen af sine opgaver her i landet, hæfter Erhvervsministeriet på den  

 danske stats vegne efter de regler, som ville gælde, hvis skaden var forvoldt  

 af en person, der var ansat i den danske stat.
 § 4. Erhvervsministeren fastsætter efter forhandling med  

 udenrigsministeren og justitsministeren nærmere regler om gennemførelsen af  

 inspektionerne.
Kapitel 2 National erklæringsafgivelse og kontrol § 5. Virksomheder skal på anmodning fra de statslige told- og  

 skattemyndigheder afgive alle nødvendige oplysninger til brug for  

 erklæringer, der skal afgives i henhold til bestemmelserne i konventionen.
 Stk. 2. Skatteministeren fastsætter efter forhandling med  

 erhvervsministeren og udenrigsministeren nærmere regler for indhentning og  

 afgivelse af de i stk. 1 omhandlede oplysninger.
 § 6. De statslige told- og skattemyndigheder har ret til uanmeldt  

 at foretage kontrol i virksomheder af oplysningerne afgivet efter § 5, stk.  

 1.
Stk. 2. I forbindelse med kontrollen efter stk. 1 har de statslige  

 told- og skattemyndigheder og personer, der af disse er bemyndiget hertil,  

 adgang til 1) at færdes på og kontrollere enhver ejendom, enhver bygning eller  

 ethvert område inden for en bygning, som omfattes af kontrollen, 2) at lade godstrafik fra anlæg, som omfattes af kontrollen, standse og  

 kontrollere, 3) at indsamle og analysere prøver på anlæg, som omfattes af kontrollen, 4) at medbringe og anvende måleredskaber og andet teknisk udstyr til  

 indsamling og registrering af oplysninger, 5) at efterlade måleinstrumenter og andet materiale på stedet for  

 kontrollen og 6) at indhente alle øvrige oplysninger af betydning for kontrollen.
 Stk. 3. Ejeren af eller den ansvarlige for virksomheden og ansatte  

 i virksomheden skal yde de statslige told- og skattemyndigheder den fornødne  

 vejledning og hjælp ved kontrollens gennemførelse.
 Stk. 4. Politiet yder fornøden bistand til gennemførelse af  

 kontrollen.
 Stk. 5. Skatteministeren fastsætter efter forhandling med  

 erhvervsministeren og udenrigsministeren nærmere regler for gennemførelse af  

 kontrollen.
Kapitel 3 Straffebestemmelser § 7. Overtrædelse af § 2, stk. 4, og § 6, stk. 3, straffes med  

 bøde.
 § 8. Medmindre højere straf er forskyldt efter anden lovgivning,  

 straffes den, der forsætligt eller groft uagtsomt afgiver urigtige eller  

 vildledende oplysninger eller fortier oplysninger efter § 5, stk. 1, med  

 bøde, hæfte eller under skærpende omstændigheder med fængsel indtil 2 år.
 Stk. 2. I forskrifter, der udstedes i medfør af loven, fastsættes  

 straf af bøde for overtrædelse af bestemmelserne i forskrifterne.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Kapitel 4 Ikrafttrædelsesbestemmelser § 9. Udenrigsministeren fastsætter tidspunktet for lovens  

 ikrafttræden.
 § 10. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Internationale inspektioner § 1. Internationale inspektører har ret til at foretage inspektion  

 her i landet i overensstemmelse med De Forenede Nationers konvention af 13.  

 januar 1993 om forbud mod udvikling, produktion, oplagring og anvendelse af  

 kemiske våben og om disses destruktion med det formål at kontrollere, om  

 Danmark opfylder forpligtelserne i henhold til konventionen.
 Stk. 2. Observatører fra stater, der har tiltrådt konventionen,  

 kan deltage i inspektionerne, i det omfang dette følger af konventionen.
 Stk. 3. Inspektørerne og observatørerne skal være godkendt af  

 erhvervsministeren, i dennes egenskab af national myndighed i henhold til  

 konventionen, og skal under en inspektion være ledsaget af en eller flere  

 repræsentanter for den danske stat.
§ 2. Med henblik på at udøve kontrol efter § 1 har inspektørerne,  

 deres danske ledsagere og eventuelle observatører i forening mod behørig  

 legitimation uden retskendelse adgang til, i det omfang det følger af  

 konventionen, 1) at inspicere enhver ejendom, enhver bygning eller ethvert område inden  

 for en bygning, 2) at lade godstrafik fra anlæg, som omfattes af inspektionen, standse og  

 kontrollere, 3) at indsamle og analysere prøver på anlæg, som omfattes af inspektionen, 4) at medbringe og anvende måleredskaber og andet teknisk udstyr til  

 indsamling og registrering af oplysninger, 5) at efterlade måleinstrumenter og andet materiale på stedet for  

 inspektionen, og 6) at indhente alle øvrige oplysninger af betydning for inspektionen.
 Stk. 2. Undersøgelse af det menneskelige legeme, herunder  

 udtagelse af prøver, som led i inspektionen kan alene ske efter retskendelse.  

 Sag herom føres i strafferetsplejens former.
Stk. 3. Ejeren eller brugeren af ejendom, hvor inspektion agtes  

 foretaget, skal af erhvervsministeren eller den, der bemyndiges hertil,  

 snarest muligt have meddelelse herom, medmindre der foreligger særlige grunde  

 til at undlade dette.
Foretages inspektion uden forudgående meddelelse, gives  

 meddelelse efterfølgende.
 Stk. 4. Ansatte ved anlæg, der omfattes af inspektionen, skal  

 bistå ved inspektionens gennemførelse, i det omfang det følger af  

 konventionen.
 Stk. 5. Politiet yder fornøden bistand til gennemførelse af  

 inspektionen.
 § 3. For skade, som en inspektør eller observatør forvolder under  

 udførelsen af sine opgaver her i landet, hæfter Erhvervsministeriet på den  

 danske stats vegne efter de regler, som ville gælde, hvis skaden var forvoldt  

 af en person, der var ansat i den danske stat.
 § 4. Erhvervsministeren fastsætter efter forhandling med  

 udenrigsministeren og justitsministeren nærmere regler om gennemførelsen af  

 inspektionerne.
Kapitel 2 National erklæringsafgivelse og kontrol § 5. Virksomheder skal på anmodning fra de statslige told- og  

 skattemyndigheder afgive alle nødvendige oplysninger til brug for  

 erklæringer, der skal afgives i henhold til bestemmelserne i konventionen.
 Stk. 2. Skatteministeren fastsætter efter forhandling med  

 erhvervsministeren og udenrigsministeren nærmere regler for indhentning og  

 afgivelse af de i stk. 1 omhandlede oplysninger.
 § 6. De statslige told- og skattemyndigheder har ret til uanmeldt  

 at foretage kontrol i virksomheder af oplysningerne afgivet efter § 5, stk.  

 1.
Stk. 2. I forbindelse med kontrollen efter stk. 1 har de statslige  

 told- og skattemyndigheder og personer, der af disse er bemyndiget hertil,  

 adgang til, 1) at færdes på og kontrollere enhver ejendom, bygning eller ethvert  

 område inden for en bygning, som omfattes af kontrollen, 2) at lade godstrafik fra anlæg, som omfattes af kontrollen, standse og  

 kontrollere, 3) at indsamle og analysere prøver på anlæg, som er omfattet af  

 kontrollen, 4) at medbringe og anvende måleredskaber og andet teknisk udstyr til  

 indsamling og registrering af oplysninger, 5) at efterlade måleinstrumenter og andet materiale på stedet for  

 kontrollen og 6) at indhente alle øvrige oplysninger af betydning for kontrollen.
 Stk. 3. Ejeren af eller den ansvarlige for virksomheden og ansatte  

 i virksomheden skal yde de statslige told- og skattemyndigheder den fornødne  

 vejledning og hjælp ved kontrollens gennemførelse.
 Stk. 4. Politiet yder fornøden bistand til gennemførelse af  

 kontrollen.
 Stk. 5. Skatteministeren fastsætter efter forhandling med  

 erhvervsministeren og udenrigsministeren nærmere regler for gennemførelse af  

 kontrollen.
Kapitel 3 Straffebestemmelser § 7. Overtrædelse af § 2, stk. 4, og § 6, stk. 3, straffes med  

 bøde.
 § 8. Medmindre højere straf er forskyldt efter anden lovgivning,  

 straffes den, der forsætligt eller groft uagtsomt afgiver urigtige eller  

 vildledende oplysninger eller fortier oplysninger efter § 5, stk. 1, med  

 bøde, hæfte eller under skærpede omstændigheder med fængsel indtil 2 år.
 Stk. 2. I forskrifter, der udstedes i medfør af loven fastsættes  

 straf af bøde for overtrædelse af bestemmelserne i forskrifterne.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Kapitel 4 Ikrafttrædelsesbestemmelser § 9. Udenrigsministeren fastsætter tidspunktet for lovens  

 ikrafttræden.
 § 10. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning En forudsætning for Danmarks ratifikation af De Forenede Nationers (FN)  

 konvention om forbud mod udvikling, fremstilling, oplagring og anvendelse af  

 kemiske våben og sådanne våbens tilintetgørelse af 13. januar 1993 er, at der  

 indføres ny lovgivning om international inspektion og national  

 erklæringsafgivelse og kontrol i Danmark i overensstemmelse med konventionen.
 Vedtagelsen af nærværende lovforslag indebærer samtidig meddelelse af det  

 i henhold til grundlovens § 19 fornødne samtykke fra Folketinget til, at  

 Danmark ratificerer FN's konvention om forbud mod udvikling, fremstilling,  

 oplagring og anvendelse af kemiske våben og sådanne våbens tilintetgørelse af  

 13. januar 1993. Konventionen er optrykt som bilag til lovforslaget.
2. Konventionen om forbud mod kemiske våben Efter ca. 20 års forhandlinger om et forbud mod kemiske våben afsluttede  

 det særlige udvalg vedrørende kemiske våben under Nedrustningskonferencen i  

 Geneve (CD) den 26. august 1992 behandlingen af en konventionstekst, der  

 totalt forbyder kemiske våben.
Den 3. september vedtog CD's plenarforsamling  

 udvalgets beretning og besluttede i enighed at oversende konventionsteksten  

 til FN's 47. generalforsamling.
 FN's 47. generalforsamling vedtog den 30. november 1992 et  

 resolutionsforslag, der anbefaler konventionen til medlemsstaterne, anmoder  

 FN's generalsekretær om at åbne den for undertegnelse og opfordrer alle lande  

 til at undertegne og ratificere konventionen samt sikre effektiv  

 gennemførelse heraf. 145 lande var forslagsstillere, og forslaget vedtoges  

 uden afstemning.
Den 13. januar 1993 åbnedes konventionen for undertegnelse i forbindelse  

 med en ceremoni i Paris. 130 lande undertegnede ved denne lejlighed  

 konventionen, heriblandt Danmark.
Pr. 10. marts 1995 har 159 lande  

 undertegnet konventionen.
 Konventionen træder i kraft seks måneder efter, at 65 lande har  

 ratificeret den, dog tidligst to år efter datoen, hvor den åbnedes for  

 undertegnelse, d.v.s. den 13. januar 1995. Den 10. marts 1995 havde 27 lande  

 ratificeret konventionen.
Konventionen forbyder udvikling, fremstilling, oplagring og anvendelse af  

 kemiske våben.
Konventionsdeltagerne forpligter sig endvidere til at  

 tilintetgøre alle kemiske våben samt anlæg til produktion af sådanne våben  

 inden for en frist af 10 år fra tidspunktet for konventionens ikrafttræden.  

 Tilsvarende regler gælder for midlertidig omstilling af produktionsanlæg for  

 kemiske våben til anlæg til tilintetgørelse af kemiske våben.
Lande, der  

 grundet særlige forhold måtte have vanskeligheder med at overholde fristen  

 for tilintetgørelse af kemiske våben, vil dog undtagelsesvis og under særlige  

 betingelser kunne opnå en forlængelse af fristen til op til 15 år.
Konventionen indeholder et omfattende verifikationssystem, hvorefter der  

 bl.a. skal afgives erklæringer om besiddelse af kemiske våben, anlæg og  

 udstyr til produktion af kemiske våben samt tidligere overførsler og  

 modtagelser af sådanne våben og anlæg.
Bestemmelserne omfatter også planer og  

 principper for samt metoder til tilintetgørelse af kemiske våben, anlæg og  

 udstyr til produktion af kemiske våben samt regler for gennemførelse af  

 inspektioner.
Herudover fastsættes bestemmelser for omstilling af anlæg til  

 fremstilling af kemiske våben til formål, som ikke er forbudt i henhold til  

 konventionen, samt bestemmelser vedrørende erklæringer, inspektion,  

 behandling og tilintetgørelse af gamle kemiske våben og efterladte kemiske  

 våben.
Verifikationssystemet retter sig endvidere mod virksomhed, der ikke er  

 forbudt i henhold til konventionen.
Det vil sige virksomhed omfattende  

 listede kemikalier anvendt til industrielt, landbrugsmæssigt,  

 forskningsmæssigt, medicinsk, farmaceutisk eller andre fredelige formål.
I  

 denne forbindelse omfatter verifikationen indledende samt løbende  

 erklæringsafgivelse og inspektion ved en årlig syntetisk produktion af mere  

 end 200 ton adskilte organiske kemikalier eller 30 ton adskilte kemikalier  

 indeholdende elementerne fosfor, svovl eller flour.
De nærmere bestemmelser  

 om virksomhed, der ikke er forbudt i henhold til konventionen, findes i  

 konventionens verifikationsbilag, del VI-IX.
 Endelig omfatter verifikationssystemet generelle bestemmelser for  

 inspektioner, herunder udpegelse af inspektører, disses privilegier og  

 immuniteter, foranstaltninger forud for inspektioner og gennemførelse af  

 inspektioner, bestemmelser for inspektioner efter anmodning samt bestemmelser  

 for efterforskning i tilfælde af påstået brug af kemiske våben.
Med henblik på at sikre opfyldelsen af konventionens formål og hensigt,  

 gennemførelsen af dens bestemmelser, herunder bestemmelserne om international  

 verifikation af konventionens overholdelse, samt for at skabe et forum for  

 samråd og samarbejde mellem de deltagende stater oprettes »Organization  

 for the Prohibition of Chemical Weapons« (OPCW). Organisationens  

 medlemmer er de deltagende stater, som også betaler udgifterne til  

 organisationens virksomhed.
Organisationens sæde skal ligge i Haag, og dets  

 organer er Konferencen af Deltagende Stater, Eksekutivrådet og Det Tekniske  

 Sekretariat.
Konferencen, som består af en repræsentant fra samtlige af  

 Organisationens medlemsstater, er Organisationens øverste organ og skal på  

 årlige samlinger behandle ethvert spørgsmål, enhver sag og ethvert problem  

 inden for rammerne af konventionen, jf. bestemmelserne i artikel VIII.  

 Eksekutivrådet, hvor de nordiske lande har en repræsentant efter et  

 rotationsprincip, er Organisationens udøvende organ.
Det Tekniske Sekretariat  

 skal bistå Konferencen og Eksekutivrådet i udførelsen af deres opgaver samt  

 udføre de verifikationsforanstaltninger, som konventionen foreskriver.
Konventionen pålægger enhver deltagende stat at udpege en national  

 myndighed, som skal varetage funktionen som nationalt kontaktorgan i relation  

 til Organisationen og andre deltagende stater, herunder forestå  

 erklæringsafgivelse til Organisationen og bistå ved gennemførelse af  

 internationale inspektioner.
Henset til at Danmark ikke besidder kemiske  

 våben eller anlæg til fremstilling af kemiske våben, og til at Danmarks  

 tiltrædelse af konventionen derfor primært omfatter kontrol med virksomhed,  

 som ikke er forbudt i henhold til loven, jf. ovenfor, er det fundet naturligt  

 at udpege Erhvervsministeriet, der i forvejen varetager nationale  

 eksportkontrolopgaver, til dansk national myndighed.
Foruden kontakten til  

 Organisationen og deltagelse i Konferencens og Eksekutivrådets samlinger  

 forventes Erhvervsministeriet bl.a. at forestå den nationale koordination  

 mellem de berørte ministerier og erhvervsorganisationer samt orientering af  

 de i konventionen omhandlede virksomheder.
Udenrigsministeriet foreslår  

 nedsat et koordinationsudvalg under ledelse af Erhvervsministeriet bestående  

 af de berørte ministerier og erhvervsorganisationer.
3. Konventionens regler om internationale inspektioner Efter konventionen skal inspektører have adgang til at foretage  

 inspektioner her i landet for at kontrollere, om Danmark opfylder  

 forpligtelserne i henhold til konventionen.
 For at man fra dansk side kan opfylde konventionens formål, vil det være  

 nødvendigt, at der i dansk ret skabes hjemmel til at gennemføre de  

 inspektioner, der er forudsat i konventionen med tilhørende  

 verifikationsbilag, og som kan omfatte både offentlige og private områder og  

 ejendomme.
 Dette kan ske, ved at der ved lov enten skabes hjemmel for domstolene til  

 at udstede retskendelse til inspektion af sådanne lokaliteter, eller ved at  

 der som en særlig undtagelse ved lov skabes hjemmel til inspektion uden  

 retskendelse.
Det fremgår af de generelle regler i konventionens artikel VIII, at  

 inspektioner skal gennemføres så lempeligt som muligt under hensyntagen til,  

 at deres formål skal opfyldes hurtigt og effektivt.
Der må alene anmodes om  

 oplysninger, som er nødvendige i medfør af konventionen, og hensynet til  

 hemmeligholdelsen af fortrolige oplysninger skal varetages behørigt.
Der findes i konventionen regler om tre typer inspektioner, nemlig  

 indledende inspektioner, rutineinspektioner og inspektioner efter anmodning.  

 De to førstnævnte typer reguleres i artikel IV - VI og har til formål at  

 kontrollere, at afgivne oplysninger er korrekte.
Sådanne inspektioner kommer  

 således til at berøre anlæg med kemisk virksomhed, lagerfaciliteter m.v.  

 Inspektioner efter anmodning reguleres i artikel IX og har til formål at  

 undersøge mulige brud på konventionen.
Inspektioner af denne type kan derfor  

 rette sig imod ethvert område eller anlæg i en kontraherende stat, hvor  

 konventionen kan tænkes overtrådt.
Ud over de ovennævnte artikler findes der detaljerede bestemmelser om  

 inspektioner i verifikationsbilaget til konventionen.
Anden del af bilaget  

 indeholder almindelige bestemmelser om inspektioner.
I de følgende dele af  

 bilaget gives der særlige regler for inspektioner, der retter sig mod  

 forskellige typer virksomhed, der omfattes af konventionen.
Inspektioner  

 efter anmodning behandles udførligt i del X.
Inspektionerne indebærer, at et inspektionshold bestående af inspektører  

 og inspektionsassistenter, som er udvalgt af Det Tekniske Sekretariat, får  

 adgang til et bestemt område eller anlæg inden for en konventionsstat for der  

 at kunne undersøge, om afgivne deklarationer er korrekte, og om konventionen  

 i øvrigt efterleves.
De udvalgte inspektører og inspektørassistenter  

 godkendes af de deltagende stater.
Det Tekniske Sekretariat udsender en liste  

 over inspektører og inspektørassistenter med beskrivelse af deres  

 kvalifikationer og erhvervserfaringer.
De deltagende stater kan gøre  

 skriftlig indsigelse mod de udvalgte inspektører og inspektørassistenter,  

 hvilket medfører, at de pågældende inspektører og inspektørassistenter ikke  

 kan foretage eller deltage i verifikationsvirksomhed på den pågældende  

 deltagende stats territorium.
En deltagende stat kan i øvrigt til enhver tid  

 gøre indsigelse mod tidligere godkendte inspektører eller  

 inspektørassistenter.
Ved inspektion efter anmodning skal også en observatør  

 fra det land, som har anmodet om inspektionen, have adgang til at følge med  

 til stedet for inspektionen.
Det forudsættes endvidere, at repræsentanter for  

 den inspicerede konventionsstat følger inspektionen og yder inspektionsholdet  

 den nødvendige bistand.
 Inspektionsholdet skal have uhindret adgang til stedet for inspektionen.  

 Det skal endvidere have ret til at udspørge alt personel ved det pågældende  

 anlæg, have adgang til dokumenter m.v., kunne få optaget fotografier og få  

 taget prøver med henblik på analyse.
 Ved inspektioner efter anmodning skal der desuden være mulighed for at  

 kontrollere eventuel transportvirksomhed fra stedet for inspektionen.
Inspektionsholdet har således i vid udstrækning ret til at få adgang til  

 informationer om det inspicerede anlæg, idet der dog efter konventionen er  

 mulighed for i et vist omfang at beskytte følsomme oplysninger som f.eks.  

 militære hemmeligheder og forretningshemmeligheder.
Dette kan bl.a. ske, ved  

 at hemmelige dokumenter borttages fra kontorerne, ved overdækning af  

 udrustning m.v.
 Ved inspektioner efter anmodning er der mulighed for i undtagelsestilfælde  

 helt eller delvis at afvise inspektionsholdet fra stedet for inspektionen og  

 i stedet på anden måde godtgøre, at der ikke finder forbudt virksomhed sted  

 der.
Til forskel fra de øvrige inspektionstyper kan en inspektion efter  

 anmodning foretages med meget kort varsel.
Konventionen foreskriver, at den  

 inspicerede konventionsstat skal underrettes senest tolv timer før  

 inspektionsholdets ankomst til indrejsestedet.
Senest tolv timer derefter  

 skal kontrol af alle transporter fra stedet for inspektionen påbegyndes.  

 Denne kontrol skal indledningsvis foretages af den inspicerede  

 konventionsstat for senere at blive overtaget af inspektionsholdet.
Det  

 forudsættes i den forbindelse, at kun godstrafik, men ikke persontrafik skal  

 kunne stoppes og kontrolleres.
Inspektionsholdet skal have adgang til stedet  

 for inspektionen senest 108 timer efter, at det er ankommet til  

 indrejsestedet.
Konventionens bestemmelser om inspektioner er meget omfattende og  

 detaljerede.
Samtidig må det formentlig antages, at den mest komplicerede  

 procedure, inspektioner efter anmodning, kun meget sjældent vil finde sted i  

 Danmark.
På denne baggrund, og da inspektionerne stiller store krav til  

 fleksibilitet i gennemførelsen, finder Udenrigsministeriet, at loven alene  

 bør rumme de bestemmelser vedrørende inspektionerne, som af principielle  

 eller praktiske grunde ikke bør fastsættes administrativt.
I overensstemmelse  

 hermed foreslås det, at erhvervsministeren i samråd med bl.a.  

 justitsministeren og udenrigsministeren bemyndiges til administrativt at  

 fastsætte supplerende regler om inspektionernes gennemførelse, eventuelt på  

 baggrund af de erfaringer, der indhøstes i forbindelse med de første  

 inspektioner.
 Udenrigsministeriet foreslår, at der skabes lovhjemmel, til at  

 inspektionsholdene kan få adgang til stedet for inspektionerne uden  

 forudgående retskendelse, fordi Danmark har en international forpligtelse til  

 så hurtigt som muligt at sikre adgang for inspektører.
 På tilsvarende måde foreslås det ved lov at hjemle kontrollen med  

 godstransport, inspektionsholdenes udtagelse af prøver og indhentning af  

 oplysninger (herunder dokumenter), optagelse af fotografier m.v. uden  

 forudgående retskendelse.
Verifikationsbilaget indeholder i del XI særlige regler om inspektioner i  

 tilfælde af påstået brug af kemiske våben.
I forbindelse med sådanne  

 inspektioner kan der blive tale om undersøgelse af personer, der kan have  

 været udsat for den påståede brug af kemiske våben, herunder udtagelse af  

 prøver.
I disse tilfælde finder Udenrigsministeriet det under hensyn til  

 indgrebenes karakter rigtigst, at en dommer forinden skal efterprøve, om  

 betingelserne herfor er opfyldt.
Det forudsættes, at domstolene vil behandle  

 en sådan sag så hurtigt, at inspektionerne, uanset at kendelse skal  

 indhentes, vil kunne gennemføres inden for de i konventionen fastsatte  

 frister.
De ansatte ved anlæg, hvor der foretages inspektion, skal efter traktaten  

 bl.a. bistå inspektionsholdet med en indledende orientering, de skal  

 demonstrere, hvordan anlægget virker, og skal være til stede, hvis der bliver  

 brug for at stille dem spørgsmål, og for eventuelt at bistå med udtagning af  

 prøver.
For at opfylde dette krav foreslås de ansatte pålagt en  

 strafsanktioneret pligt til - inden for konventionens rammer - at bistå ved  

 inspektionens gennemførelse.
Udenrigsministeriet foreslår endvidere en pligt for det offentlige til at  

 orientere ejeren eller brugeren af en berørt ejendom om en forestående  

 inspektion.
Herved vil de pågældende tillige få mulighed for at fremkomme med  

 deres synspunkter vedrørende inspektionens gennemførelse.
Eftersom  

 konventionens tidsgrænser er absolutte, skal en inspektion dog kunne  

 gennemføres, selv om det ikke kan nås at orientere de berørte.
Det bør  

 endvidere være muligt at undlade denne orientering, hvis den skønnes  

 uhensigtsmæssig, f.eks. på grund af fare for, at den pågældende vil søge at  

 lægge inspektionen hindringer i vejen.
Orienteres den pågældende ikke før  

 inspektionen, skal der efter forslaget efterfølgende ske meddelelse herom.
 For at opfylde konventionen må det sikres, at inspektionerne om fornødent  

 kan gennemføres uden medvirken fra den, som råder over det sted eller anlæg,  

 der skal inspiceres, herunder eventuelt mod den pågældendes protest.
Bl.a. derfor foreslås det, at politiet skal yde fornøden bistand ved  

 inspektionernes gennemførelse.
Det forudsættes også, at politiet medvirker  

 ved kontrol af transport i forbindelse med inspektioner.
De inspektører og observatører, der kommer her til landet, nyder  

 diplomatisk immunitet i henhold til artikel 29, 30, 31, 34 og 40 i  

 Wienerkonventionen om diplomatiske forbindelser.
Hvis de forvolder skade her  

 i landet under udførelsen af deres opgaver, vil de skadelidte derfor ikke i  

 almindelighed have mulighed for her i landet at gennemføre en sag mod  

 inspektører eller observatører om erstatning.
For at sikre, at de skadelidte kan få erstatning, foreslås det på denne  

 baggrund, at Erhvervsministeriet på den danske stats vegne over for de  

 skadelidte hæfter for de skader, som inspektører og observatører forvolder  

 under udførelsen af deres opgaver her i landet.
Erhvervsministeriet hæfter  

 dog efter forslaget kun, i det omfang staten ville hæfte, hvis skaderne var  

 forvoldt af en person, der var ansat i den danske stat.
Der tænkes herved  

 navnlig på Danske Lovs 3-19-2 om arbejdsgiverens erstatningsansvar for de  

 skader, som arbejdstageren forvolder ved sin uforsvarlige adfærd.
4. Konventionens regler om national erklæringsafgivelse og kontrol Efter konventionen med tilhørende verifikationsbilag er Danmark forpligtet  

 til at afgive en række erklæringer vedrørende virksomhed, som ikke er forbudt  

 i henhold til konventionen.
 For at man fra dansk side kan opfylde denne forpligtelse, er det  

 nødvendigt, at der i dansk lov skabes hjemmel til at indhente de til  

 erklæringerne nødvendige oplysninger.
 Udenrigsministeriet foreslår, at indhentningen af oplysningerne foretages  

 af de statslige told- og skattemyndigheder, der i forvejen har kontakt med  

 virksomhederne og erfaring fra lignende opgaver.
Omfanget af oplysningerne er afhængigt af, hvilke kemiske stoffer m.v.  

 erklæringen omfatter, og fremgangsmåden ved indhentning og afgivelse af  

 oplysninger kan på den baggrund variere.
Udenrigsministeriet foreslår derfor  

 af praktiske grunde, at skatteministeren i samråd med bl.a.  

 erhvervsministeren og udenrigsministeren bemyndiges til administrativt at  

 fastsætte de nærmere retningslinier for afgivelse af oplysningerne.  

 Erhvervsministeriet, som er udpeget til national myndighed, skal i samarbejde  

 med de statslige told- og skattemyndigheder udpege hvilke virksomheder, der  

 skal afgive oplysninger i henhold til konventionen.
Erklæringerne, der skal afgives til Organisationen for forbud mod kemiske  

 våben, sendes via Erhvervsministeriet.
Da myndighederne må have mulighed for  

 at kontrollere oplysningernes sandfærdighed, er hjemmel til en sådan kontrol  

 foreslået i lovforslaget.
Udenrigsministeriet foreslår, at kontrollen kan ske uanmeldt.
Dette svarer  

 til myndighedernes kontrolmuligheder i forbindelse med for eksempel told- og  

 skattekontrol samt ved kontrol af produktion og handel med narkotiske stoffer  

 i henhold til »Lov om fremstilling og handel med visse varer, der  

 benyttes ved ulovlig fremstilling og handel med narkotika og psykotrope  

 stoffer (prækursorer)» (L 479 af 30. juni 1993).
Udenrigsministeriet foreslår indsat beføjelser i forbindelse med national  

 kontrol af oplysninger afgivet til brug for erklæringer svarende til de  

 beføjelser, der gives de internationale inspektører jfr. lovens kapitel 1.  

 Det må formodes, at de fleste kontrolbesøg vil være baseret på  

 regnskabskontrol og mængdekontrol, og at det kun i særdeles få tilfælde vil  

 være relevant at udtage prøver til analyse.
Det findes vigtigt, at der i  

 loven gives hjemmel til omfattende kontrol, da dette kan være påkrævet i  

 særlige tilfælde.
Det vil dog ikke være nødvendigt at skulle foretage  

 undersøgelse af det menneskelige legeme i forbindelse med kontrol af  

 oplysninger.
 For en nærmere redegørelse for beføjelserne henvises til de almindelige  

 bemærkninger om inspektioner.
På tilsvarende måde som i bestemmelserne om inspektioner foreslås der  

 indsat en hjemmel til administrativt at fastsætte de nærmere regler for  

 gennemførelsen af kontrollen.
Da det er de statslige told- og  

 skattemyndigheder, der skal udføre kontrollen, er det foreslået, at  

 skatteministeren i samråd med erhvervsministeren og udenrigsministeren kan  

 fastsætte de nærmere regler.
5. Høringer Lovforslaget har været forelagt til udtalelse hos Statsministeriet,  

 Erhvervsministeriet, Finansministeriet, Justitsministeriet, Miljø- og  

 Energiministeriet, Arbejdsministeriet, Forsvarsministeriet,  

 Skatteministeriet, Told- og Skattestyrelsen samt Dansk Industri.
6. Retlige aspekter i forhold til Den Europæiske Union Lovforslaget vurderes ikke, at indeholde EU-retlige aspekter.
7. Økonomiske og administrative konsekvenser Lovforslaget indebærer afholdelse af udgifter på Udenrigsministeriets  

 budget, hvor der vil blive opført det årlige danske bidrag til Organisationen  

 for forbud mod kemiske våben, som i 1995 udgør ca. 1,3 mio. kr.
Endvidere vil der i forbindelse med Erhvervsministeriets varetagelse af  

 opgaven som national myndighed skulle udøves administrative sekretariats-,  

 kontrol- og koordinationsopgaver nationalt og i forhold til Organisationen.  

 Opgavernes løsning forudsætter bl.a. kemisk fagkundskab.
Udgifterne forbundet  

 hermed vil blive afholdt inden for Erhvervsministeriets budgetområde.
Det kan ikke udelukkes, at lovforslaget medfører visse forøgede  

 administrative omkostninger især for de mindste af de 50 til 100  

 virksomheder, som skønsmæssigt opererer inden for den kemiske og den  

 farmaceutiske sektor.
Omkostningerne vil navnlig være forbundet med  

 indhentelse af udførselstilladelser og udfærdigelse af årlige erklæringer.
En  

 væsentlig del af de nødvendige oplysninger vil dog formentlig allerede være  

 til rådighed i virksomhederne og ekstraudgifterne derfor begrænsede.
Reglerne  

 om afgivelse af erklæringer gælder uden diskrimination for alle virksomheder  

 i de deltagende lande, så der er næppe nogen reel risiko for  

 konkurrenceforvridning.
 Danmarks tiltrædelse af konventionen medfører ændringer i  

 Justitsministeriets våbenbekendtgørelse (bekendtgørelse nr. 438 af 19. juli  

 1988), hvilke følgeligt gennemføres administrativt.
Bemærkninger til lovforslagets enkelte bestemmelser Internationale inspektioner Til § 1 Ved bestemmelsen fastslås de internationale inspektørers ret til at  

 foretage inspektion i Danmark i medfør af konventionen og retten for den  

 medkontraherende stat, der har anmodet om en inspektion, til at være  

 repræsenteret med en observatør.
Lovforslagets begreb »inspektører«  

 dækker såvel over det, der i konventionen betegnes »inspektører«,  

 som det, der betegnes »inspektør-assistenter«.
Inspektørerne og observatørerne skal være godkendt af erhvervsministeren  

 og skal under en inspektion altid være ledsaget af en eller flere  

 repræsentanter for den danske stat.
Disse repræsentanter for staten vil  

 kontrollere, at inspektionen foregår i overensstemmelse med konventionens  

 regler, og bistå inspektørerne i deres virksomhed som forudsat i  

 konventionen.
Til § 2 Bestemmelsen sikrer inspektionsholdets adgang til stedet for inspektionen  

 og til oplysninger af betydning for inspektionen uden forudgående  

 retskendelse.
 Ved bestemmelsen sikres inspektionsholdene endvidere mulighed for inden  

 for konventionens rammer at lade godstrafik fra anlæg, som omfattes af en  

 inspektion efter anmodning, standse og kontrollere, at tage prøver på  

 ejendomme, som omfattes af en inspektion, at indsamle oplysninger ved at  

 udtage prøver, foretage målinger og optagelser, f.eks. i form af fotografier  

 eller videooptagelser.
Det foreslås, at alene udtagelse af prøver fra mennesker, som kun kan  

 komme på tale i forbindelse med inspektioner i tilfælde af påstået brug af  

 kemiske våben, skal forudsætte retskendelse.
Bestemmelsen omfatter også  

 udtagelse af prøver fra mennesker, der er afgået ved døden, samt deltagelse i  

 obduktioner.
Det forudsættes, at disse sager, der føres i strafferetsplejens  

 former, vil blive behandlet således, at tidsplanen for den pågældende  

 inspektion kan overholdes.
Der henvises i den forbindelse til de almindelige  

 bemærkninger, pkt. 3.
 Bestemmelsen i stk. 3 vedrører meddelelse til ejeren eller brugeren af  

 ejendom, der berøres af en inspektion.
Meddelelse skal som udgangspunkt altid gives snarest muligt inden  

 inspektionen.
I de situationer, hvor underretning ikke er praktisk mulig,  

 f.eks. fordi ejeren er bortrejst eller i øvrigt fraværende, kan forudgående  

 underretning undlades.
Forudgående meddelelse kan endvidere undlades, hvis  

 der foreligger særlige grunde hertil, f.eks. hvis der er fare for, at den  

 pågældende vil søge at lægge inspektionen hindringer i vejen.
Meddelelse  

 anses for givet, når ejeren eller enhver anden, som har almindelig adgang til  

 den lokalitet, der skal inspiceres, har modtaget mundtlig meddelelse forud  

 eller i forbindelse med selve inspektionen.
Efterfølgende meddelelse kan ske,  

 ved at lederen af det danske eskortehold efterlader skriftlig besked om  

 anledning og tidspunkt for inspektionen på lokaliteten sammen med oplysning  

 om, hvor der kan fås yderligere oplysninger om inspektionen.
Det pålægges endvidere efter bestemmelsen i stk. 4 ansatte ved anlæg, der  

 omfattes af inspektionen, at bistå ved inspektionen i det omfang, der følger  

 af konventionen.
Undladelse af at opfylde denne forpligtelse er  

 strafsanktioneret, jf. § 7.
Efter bestemmelsen i stk. 5 skal politiet i fornødent omfang yde bistand  

 til gennemførelse af inspektionen.
Bestemmelsen er bl.a. medtaget for at  

 kunne gennemføre inspektionen i tilfælde, hvor ejeren eller brugeren af et  

 anlæg modsætter sig inspektionen, og for at kunne gennemføre kontrol af  

 godstrafik i forbindelse med inspektioner.
 Der kan efter omstændighederne blive tale om anvendelse af tvang mod  

 personer f.eks. for at få adgang til en ejendom eller fysisk magtanvendelse,  

 såsom opbrydning af låse eller lignende.
Til § 3 Bestemmelsen vedrører den danske stats hæftelse for skade, som under  

 inspektion forvoldes af inspektører eller observatører.
 Der henvises herom til de almindelige bemærkninger, pkt. 3, og vedrørende  

 indholdet af begrebet »inspektør« til bemærkningerne til § 1.
Til § 4 Det foreslås, at erhvervsministeren efter forhandling med  

 justitsministeren og udenrigsministeren bemyndiges til administrativt at  

 fastsætte nærmere regler om gennemførelse af inspektionerne.
National erklæringsafgivelse og kontrol Til § 5 Bestemmelsen pålægger virksomheder på de statslige told- og  

 skattemyndigheders opfordring at afgive de oplysninger, der er nødvendige til  

 at sikre, at Danmark kan afgive de erklæringer, der kræves afgivet i medfør  

 af konventionen, jf. de almindelige bemærkninger.
 I stk. 2 foreslås det, at skatteministeren efter forhandling med  

 erhvervsministeren og udenrigsministeren bemyndiges til administrativt at  

 fastsætte nærmere regler om indhentning og afgivelse af oplysningerne, jf. de  

 almindelige bemærkninger pkt. 4.
Til § 6 Bestemmelsen i stk. 1 giver de statslige told- og skattemyndigheder ret  

 til at foretage kontrol af oplysningerne hos virksomhederne.
Kontrollen vil  

 hovedsagelig blive udført som stikprøvekontrol.
Ved bestemmelsen i stk. 2 sikres de statslige told- og skattemyndigheder  

 og personer, der af disse bemyndiges hertil, adgang til kontrolstedet og til  

 oplysninger af betydning for kontrollen.
Endvidere sikres mulighed for at  

 lade godstrafik fra virksomheden standse og kontrollere og til udtagning og  

 analyse af prøver.
Det pålægges endvidere i stk. 3 ejeren af eller den ansvarlige for  

 virksomheden og ansatte i virksomheden at yde fornøden vejledning og hjælp  

 ved kontrollens gennemførelse.
Undladelse af at opfylde denne forpligtelse er  

 strafsanktioneret, jf. § 7.
Efter bestemmelsen i stk. 4 skal politiet i fornødent omfang yde bistand  

 til gennemførelse af kontrollen.
Bestemmelsen er bl.a. medtaget for at kunne  

 sikre gennemførelse af kontrollen i tilfælde, hvor ejeren af eller den  

 ansvarlige for virksomheden modsætter sig denne, og for at kunne gennemføre  

 kontrollen af godstrafik.
 I stk. 5 foreslås det, at skatteministeren efter forhandling med  

 erhvervsministeren og udenrigsministeren bemyndiges til administrativt at  

 fastsætte nærmere regler om kontrollens gennemførelse, jf. de almindelige  

 bemærkninger pkt. 3.
Straffebestemmelser Til § 7 Ved bestemmelsen fastsættes bødestraf for overtrædelse af § 2, stk. 4 og §  

 6, stk. 3. Bestemmelsen indebærer, at ansatte ved anlæg, der omfattes af  

 international inspektion, kan straffes med bøde, såfremt de nægter at bistå i  

 det omfang det følger af konventionen ved inspektionens gennemførelse.
 Endvidere indebærer bestemmelsen, at ejeren af eller den ansvarlige for en  

 virksomhed og ansatte i en virksomhed underlagt national kontrol kan straffes  

 med bøde, såfremt de nægter at yde myndighederne den fornødne vejledning og  

 hjælp ved gennemførelsen af kontrollen.
Til § 8 Ved bestemmelsen fastsættes straf for afgivelse af urigtige eller  

 vildledende oplysninger og fortielse af oplysninger efter § 5, stk. 1.  

 Strafferammen svarer til den, der gælder for tilsvarende overtrædelser i  

 toldloven og lov om prækursorer.
 I stk. 2 fastslås, at de berørte myndigheder kan fastsætte straf af bøde  

 for overtrædelse af bestemmelserne i forskrifterne.
Bestemmelsen i stk. 3 sikrer, at der ved overtrædelse begået af et  

 selskab, en forening m.v. kan pålægges den juridiske person som sådan  

 bødeansvar.
Endvidere sikres, at hvis overtrædelsen er begået af staten, en  

 kommune eller et kommunalt fællesskab, kan der pålægges staten, kommunen  

 eller det kommunale fællesskab bødeansvar.
Ikrafttrædelsesbestemmelser Til § 9 Konventionen træder i kraft seks måneder efter, at 65 lande har  

 ratificeret den.
For indeværende vides ikke, hvornår det 65.  

 konventionsinstrument kan imødeses, og dermed hvornår loven kan træde i  

 kraft.
Ved bestemmelsen kan udenrigsministeren fastsætte tidspunktet for  

 lovens ikrafttræden.
Ikrafttrædelsestidspunktet meddeles herefter ved  

 bekendtgørelse.
Til § 10 Ved dansk ratifikation af konventionen er det ikke muligt at tage  

 territorialt forbehold, for så vidt angår Færøerne og Grønland.
De færøske og  

 grønlandske hjemmestyremyndigheder har givet principtilsagn om, at  

 konventionen tillige skal gælde for de to landsdele.
Efter bestemmelsen kan loven ved kongelig anordning sættes i kraft for  

 Færøerne og Grønland, idet der dog, for så vidt angår den del af  

 lovgivningen, som er undergivet hjemmestyrernes kompetence, vil skulle  

 udarbejdes særskilt følgelovgivning af hjemmestyret.
Den pågældende  

 lovgivning skal være gennemført senest på tidspunktet for konventionens  

 ikrafttræden.
Ændringsforslag Af Annette Just (FP):
Til § 1 1) I stk. 1 udgår »om forbud mod udvikling,  

 produktion, oplagring og anvendelse af kemiske våben og om disses destruktion  

 med det formål at kontrollere«, og i stedet indsættes: »om forbud  

 mod udvikling, fremstilling, oplagring og anvendelse af kemiske våben og  

 sådanne våbens tilintetgørelse.
Formålet med inspektionerne er at  

 kontrollere«.
Bemærkninger Til nr. 1 Med ændringsforslaget sikres overensstemmelse mellem lovens  

 tekst og titlen på FN-konventionen, jf. lovforslagets bilag 1.
Efter 2. behandling den 24. maj 1995 Kapitel 1 Internationale inspektioner § 1. Internationale inspektører har ret til at foretage inspektion  

 her i landet i overensstemmelse med De Forenede Nationers konvention af 13.  

 januar 1993 om forbud mod udvikling, fremstilling, oplagring og anvendelse af  

 kemiske våben og sådanne våbens tilintetgørelse.
Formålet med inspektionerne  

 er at kontrollere, om Danmark opfylder forpligtelserne i henhold til  

 konventionen.
 Stk. 2. Observatører fra stater, der har tiltrådt konventionen,  

 kan deltage i inspektionerne, i det omfang dette følger af konventionen.
 Stk. 3. Inspektørerne og observatørerne skal være godkendt af  

 erhvervsministeren i dennes egenskab af national myndighed i henhold til  

 konventionen og skal under en inspektion være ledsaget af en eller flere  

 repræsentanter for den danske stat.
§ 2. Med henblik på at udøve kontrol efter § 1 har inspektørerne,  

 deres danske ledsagere og eventuelle observatører i forening mod behørig  

 legitimation uden retskendelse adgang til, i det omfang det følger af  

 konventionen, 1) at inspicere enhver ejendom, enhver bygning eller ethvert område inden  

 for en bygning, 2) at lade godstrafik fra anlæg, som omfattes af inspektionen, standse og  

 kontrollere, 3) at indsamle og analysere prøver på anlæg, som omfattes af inspektionen, 4) at medbringe og anvende måleredskaber og andet teknisk udstyr til  

 indsamling og registrering af oplysninger, 5) at efterlade måleinstrumenter og andet materiale på stedet for  

 inspektionen og 6) at indhente alle øvrige oplysninger af betydning for inspektionen.
 Stk. 2. Undersøgelse af det menneskelige legeme, herunder  

 udtagelse af prøver, som led i inspektionen kan alene ske efter retskendelse.  

 Sag herom føres i strafferetsplejens former.
Stk. 3. Ejeren eller brugeren af ejendom, hvor inspektion agtes  

 foretaget, skal af erhvervsministeren eller den, der bemyndiges hertil,  

 snarest muligt have meddelelse herom, medmindre der foreligger særlige grunde  

 til at undlade dette.
Foretages inspektion uden forudgående meddelelse, gives  

 meddelelse efterfølgende.
 Stk. 4. Ansatte ved anlæg, der omfattes af inspektionen, skal  

 bistå ved inspektionens gennemførelse, i det omfang det følger af  

 konventionen.
 Stk. 5. Politiet yder fornøden bistand til gennemførelse af  

 inspektionen.
 § 3. For skade, som en inspektør eller observatør forvolder under  

 udførelsen af sine opgaver her i landet, hæfter Erhvervsministeriet på den  

 danske stats vegne efter de regler, som ville gælde, hvis skaden var forvoldt  

 af en person, der var ansat i den danske stat.
 § 4. Erhvervsministeren fastsætter efter forhandling med  

 udenrigsministeren og justitsministeren nærmere regler om gennemførelsen af  

 inspektionerne.
Kapitel 2 National erklæringsafgivelse og kontrol § 5. Virksomheder skal på anmodning fra de statslige told- og  

 skattemyndigheder afgive alle nødvendige oplysninger til brug for  

 erklæringer, der skal afgives i henhold til bestemmelserne i konventionen.
 Stk. 2. Skatteministeren fastsætter efter forhandling med  

 erhvervsministeren og udenrigsministeren nærmere regler for indhentning og  

 afgivelse af de i stk. 1 omhandlede oplysninger.
 § 6. De statslige told- og skattemyndigheder har ret til uanmeldt  

 at foretage kontrol i virksomheder af oplysningerne afgivet efter § 5, stk.  

 1.
Stk. 2. I forbindelse med kontrollen efter stk. 1 har de statslige  

 told- og skattemyndigheder og personer, der af disse er bemyndiget hertil,  

 adgang til 1) at færdes på og kontrollere enhver ejendom, enhver bygning eller  

 ethvert område inden for en bygning, som omfattes af kontrollen, 2) at lade godstrafik fra anlæg, som omfattes af kontrollen, standse og  

 kontrollere, 3) at indsamle og analysere prøver på anlæg, som omfattes af kontrollen, 4) at medbringe og anvende måleredskaber og andet teknisk udstyr til  

 indsamling og registrering af oplysninger, 5) at efterlade måleinstrumenter og andet materiale på stedet for  

 kontrollen og 6) at indhente alle øvrige oplysninger af betydning for kontrollen.
 Stk. 3. Ejeren af eller den ansvarlige for virksomheden og ansatte  

 i virksomheden skal yde de statslige told- og skattemyndigheder den fornødne  

 vejledning og hjælp ved kontrollens gennemførelse.
 Stk. 4. Politiet yder fornøden bistand til gennemførelse af  

 kontrollen.
 Stk. 5. Skatteministeren fastsætter efter forhandling med  

 erhvervsministeren og udenrigsministeren nærmere regler for gennemførelse af  

 kontrollen.
Kapitel 3 Straffebestemmelser § 7. Overtrædelse af § 2, stk. 4, og § 6, stk. 3, straffes med  

 bøde.
 § 8. Medmindre højere straf er forskyldt efter anden lovgivning,  

 straffes den, der forsætligt eller groft uagtsomt afgiver urigtige eller  

 vildledende oplysninger eller fortier oplysninger efter § 5, stk. 1, med  

 bøde, hæfte eller under skærpende omstændigheder med fængsel indtil 2 år.
 Stk. 2. I forskrifter, der udstedes i medfør af loven, fastsættes  

 straf af bøde for overtrædelse af bestemmelserne i forskrifterne.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Kapitel 4 Ikrafttrædelsesbestemmelser § 9. Udenrigsministeren fastsætter tidspunktet for lovens  

 ikrafttræden.
 § 10. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
