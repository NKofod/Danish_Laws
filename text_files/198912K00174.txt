Nr LSF 174 Forslag til Lov om ændring af lov om skattemyndighedernes organisation og  

 opgaver m.v. (skattestyrelsesloven) Fremsat af skatteministeren (Fogh Rasmussen) den 23. januar 1990 § 1 I lov nr. 824 af af 19. december 1989 om skattemyndighedernes organisation  

 og opgaver m.v. (skattestyrelsesloven) foretages følgende ændringer:
 1. Lovens titel ændres til: » Skatteforvaltningsloven  

 », i § 4, stk. 4 og 5, ændres »kapitel 3« til:  

 »afsnit V«, i § 5 ændres »§§ 21 og 22« til:  

 »kapitel 11«, i § 14, stk. 4, sidste pkt. , ændres »§  

 21« til: »§ 63«, i § 19, stk. 1, 1. pkt., ændres  

 »§ 36« til: »§ 23«, og i 2. pkt. ændres »§  

 21« til: »§ 63«, i § 20, stk. 1, ændres »§§  

 23-30« til: »kapitel 12«, og i stk. 7 ændres »§  

 29« til: »§ 71«.
 2. Før kapitel 1 indsættes: » Afsnit I Skattemyndighedernes  

 organisation og opgaver ».
 3. Efter »Kapitel 3« ændres »Klage og  

 domstolsprøvelse« til: »Fælles regler«.
 4. »Kapitel 4 Særlige bestemmelser« ophæves, og §§  

 34-36 flyttes, således at de bliver §§ 21-23.
 5. § 37 ophæves.
 6. § 38 flyttes, således at den bliver § 24.
 7. Efter § 38, som bliver § 24, indsættes:
»Afsnit II Bindende forhåndsbesked og selvangivelse Kapitel 4 Bindende forhåndsbesked Kompetence § 25. Enhver, for hvem det skønnes at være af væsentlig betydning, kan hos  

 Ligningsrådet få bindende svar på skriftlige spørgsmål om de skatteretlige  

 virkninger af dispositioner, der påtænkes gennemført.
Stk. 2. Ligningsrådet kan henlægge sin beføjelse til at give bindende  

 forhåndsbesked efter stk. 1 til den centrale told- og skatteforvaltning.
En  

 bindende forhåndsbesked, der efter 1. pkt. er afgivet af den centrale told-  

 og skatteforvaltning, kan ikke indbringes for Ligningsrådet.
 Stk. 3. Forhåndsbesked efter stk. 1 gives om spørgsmål, der efter deres  

 art kan indbringes for Landsskatteretten, jf. § 65.
Stk. 4. Forhåndsbesked efter stk. 1 kan i særlige tilfælde indhentes om  

 den skatteretlige virkning af en disposition, der er gennemført.
I disse  

 tilfælde skal anmodningen indsendes inden tidspunktet for rettidig indgivelse  

 af selvangivelse for det indkomstår, besvarelsen har betydning for.
Afvisning § 26. En anmodning om bindende forhåndsbesked skal indeholde alle de  

 oplysninger af betydning for svaret, som står til spørgerens rådighed.
Stk. 2. Skønner den centrale told- og skatteforvaltning, at spørgsmålet  

 ikke kan besvares uden yderligere oplysninger eller dokumentation fra  

 spørgeren, skal denne efterkomme en anmodning herom inden en af den centrale  

 told- og skatteforvaltning fastsat frist.
Efterkommes anmodningen ikke,  

 afvises spørgsmålet, eller svaret begrænses til de forhold, der skønnes  

 tilstrækkeligt oplyst.
Stk. 3. Skønner Ligningsrådet, jf. § 25, stk. 1, eller den centrale told-  

 og skatteforvaltning i medfør af § 25, stk. 2, at det rejste spørgsmål er af  

 en sådan art, at det ikke kan besvares med tilstrækkelig sikkerhed, eller at  

 andre hensyn taler afgørende mod at fremkomme med en besvarelse, afvises  

 anmodningen.
Det samme gælder, hvis det skønnes ikke at være af væsentlig  

 betydning for spørgeren at få svar på det stillede spørgsmål.
Klageadgang og bindende virkning § 27. Klage over en bindende forhåndsbesked efter § 25 kan indbringes for  

 Landsskatteretten, jf. kapitel 12.
 Stk. 2. Afgørelse om afvisning efter § 26, stk. 2 eller 3, kan ikke  

 indbringes for anden administrativ myndighed.
Stk. 3. Forhåndsbesked efter § 25 har bindende virkning for  

 skattemyndighederne ved behandlingen af det beskrevne forhold.  

 Forhåndsbeskeden er ikke bindende for skattemyndighederne i det omfang, der  

 er sket ændring i forudsætninger, som har været afgørende for indholdet af  

 forhåndsbeskeden.
Det samme gælder, hvis der er sket ændring i den  

 lovgivning, der har ligget til grund for forhåndsbeskeden.
Afgifter § 28. Ved fremsendelse af anmodning om bindende forhåndsbesked betales en  

 afgift på et grundbeløb på 1.100 kr.
Grundbeløbet reguleres efter  

 personskattelovens § 20.
 Stk. 2. Er besvarelsen af en anmodning om bindende forhåndsbesked særlig  

 arbejdskrævende eller på anden måde særlig bekostelig, eller har den  

 beskrevne disposition et betydeligt økonomisk omfang, betales en  

 tillægsafgift.
 Stk. 3. Skatteministeren fastsætter regler for betaling af tillægsafgift  

 og for hel eller delvis tilbagebetaling af betalte afgifter.
Kapitel 5 Selvangivelse Pligt til at selvangive indkomst og formue § 29. Enhver, der er skattepligtig, skal over for skattemyndighederne  

 hvert år angive sin indkomst og formue, hvad enten den er positiv eller  

 negativ.
Stk. 2. Efter indstilling fra Ligningsrådet bestemmer skatteministeren,  

 hvilke oplysninger af betydning for skatteansættelsen eller skatteberegningen  

 selvangivelsen skal indeholde.
Skatteministeren kan på samme måde bestemme,  

 at selvangivelsen skal indeholde oplysninger, der forventes at få betydning  

 ved fastsættelse af forskudsgrundlaget for kommende indkomstår.
Stk. 3. Efter indstilling fra Ligningsrådet træffer skatteministeren  

 bestemmelse om udformningen og udsendelsen af blanketter til brug ved  

 selvangivelse af indkomst og formue.
Skattepligtige, der ikke modtager en  

 selvangivelsesblanket, er ikke fritaget for at indgive selvangivelse.
Stk. 4. Selvangivelsen skal indgives i underskreven stand.
Selvangivelsen  

 for en person, der er umyndig, skrives under af værgen.
En person, der er  

 under lavværgemål, skriver under sammen med lavværgen.
 Stk. 5. Skattepligtige personer, som modtager en selvangivelsesblanket,  

 der er udfyldt af skattemyndighederne med oplysninger om indkomst eller  

 formue, kan undlade at indsende den, hvis de finder, at de anvendte  

 oplysninger er korrekte og fyldestgørende.
Selvangivelsesfrister § 30. Selvangivelsen skal være skattemyndighederne i hænde senest den 15.  

 maj efter indkomstårets udløb.
Ligningsrådet kan fastsætte en senere frist  

 for personer og dødsboer, der er bogføringspligtige efter bogføringsloven  

 eller regnskabspligtige efter § 33, stk. 6, og for selskaber, fonde og  

 foreninger m.v.
Udløber fristen en helligdag eller en lørdag, kan  

 selvangivelsen indgives rettidigt den nærmest følgende hverdag.
Stk. 2. Når en persons skattepligt efter kildeskattelovens § 1 eller § 2,  

 stk. 1, litra d eller e, ophører af anden grund end ved død, skal  

 selvangivelse af indkomst og formue for tiden fra udgangen af det seneste  

 indkomstår og indtil skattepligtens ophør indgives inden udløbet af den  

 kalendermåned, der følger efter den måned, hvori skattepligten ophører.
Hvis  

 den pågældende ikke allerede har indgivet selvangivelse for det seneste  

 indkomstår, skal der tillige indgives selvangivelse for dette indkomstår  

 inden udløbet af den frist, som er nævnt i 1. pkt.
Ophører skattepligten som  

 følge af indtræden af skattepligt til en fremmed stat, Færøerne eller  

 Grønland, jf. kildeskattelovens § 1, stk. 1, nr. 2, regnes  

 selvangivelsesfristen dog først fra det tidspunkt, hvor det godtgøres, at  

 betingelsen for at blive skattepligtig til den fremmede stat er opfyldt.  

 Bestemmelserne i 1-3. pkt. gælder tilsvarende, når en person efter  

 bestemmelserne i en dobbeltbeskatningsoverenskomst bliver hjemmehørende i en  

 fremmed stat, Færøerne eller Grønland. 1-3. pkt. finder ikke anvendelse, når  

 en persons skattepligt efter kildeskattelovens § 2, stk. 1, litra d eller e,  

 erstattes af skattepligt efter kildeskattelovens § 1.
 Stk. 3. Den kommunale skattemyndighed kan, hvor særlige omstændigheder  

 taler derfor, indrømme den enkelte selvangivelsespligtige udsættelse med  

 selvangivelse af indkomst eller formue, for så vidt en sådan udsættelse er  

 forenelig med ligningsarbejdets tilrettelæggelse og rettidige afslutning.
Fritagelse for at selvangive indkomst eller formue § 31. Børn, der ved begyndelsen af indkomståret ikke er fyldt 15 år, har  

 ikke pligt til at selvangive indkomst og formue og skal ikke medtages ved  

 skatteansættelsen, medmindre de i indkomståret har haft skattepligtig  

 indkomst eller ved årets udløb ejer skattepligtig formue.
 Stk. 2. Personer og dødsboer, der alene er skattepligtige efter  

 kildeskattelovens § 2, stk. 1, litra c, f, g, eller i, og selskaber og  

 foreninger m.v., der alene er skattepligtige efter selskabsskattelovens § 2,  

 stk. 1, litra c, d, e eller g, har ikke pligt til at selvangive  

 indkomsten.Fritagelsen gælder dog ikke, hvis den skattepligtige har modtaget  

 udbytter omfattet af ligningslovens § 16 A, stk. 1, i hvilke der ikke skal  

 foretages indeholdelse af udbytteskat efter kildeskattelovens § 65, eller har  

 modtaget afståelsessummer omfattet af ligningslovens § 16 B, stk. 2 eller 5.  

 Fritaget for at selvangive indkomsten er endvidere personer, der alene er  

 skattepligtige efter kildeskattelovens § 2, stk. 1, litra j, og som alene  

 beskattes efter reglerne i kildeskattelovens § 48 C.
Stk. 3. Foreninger m.v. omfattet af selskabsskattelovens § 1, stk. 1, nr.  

 6, har ikke pligt til at selvangive indkomsten og skal ikke medtages ved  

 skatteansættelsen, hvis foreningen m.v. som følge af fradragsretten efter  

 selskabsskattelovens § 3, stk. 2 og 3, ikke har indkomst til beskatning.
Det  

 er dog en betingelse, at foreningens formål er udelukkende almenvelgørende  

 eller på anden måde almennyttigt.
Erklæringsselvangivelse § 32. Foreninger som nævnt i fondsbeskatningslovens § 1, nr. 2 og 3, der  

 ikke oppebærer rente- og udbytteindkomst ud over 200.000 kr., kan i stedet  

 for at selvangive indkomsten indgive erklæring herom.
Oppebærer foreningen  

 indkomst fra erhvervsmæssig virksomhed, skal der dog indgives selvangivelse  

 om denne indkomst.
Har foreningen oppebåret væsentlige ekstraordinære  

 skattepligtige indtægter i form af avancer m.v., skal der uanset reglen i 1.  

 pkt. indgives selvangivelse.
Stk. 2. Fonde som nævnt i fondsbeskatningslovens § 1, nr. 1, 1) der ikke har indkomst ved erhvervsmæssig virksomhed, og hvis indkomst  

 inkl. skattefri udbytteindkomst efter fradrag af renteudgifter og  

 administrationsomkostninger ikke overstiger 25.000 kr., kan i stedet for at  

 selvangive indkomsten indgive erklæring herom, 2) der driver offentligt tilgængelige museer, og som har opnået tilladelse  

 efter fondsbeskatningslovens § 4, stk. 7, til uden begrænsninger at foretage  

 hensættelser til almenvelgørende eller på anden måde almennyttige kulturelle  

 formål, kan i stedet for at selvangive indkomsten indgive erklæring om, at  

 overskuddet udelukkende anvendes til museets formål, 3) der har til formål at opføre eller drive haller og anlæg til brug for  

 idrætten, at etablere og drive kollegier for unge under uddannelse eller at  

 etablere og drive lette kollektivboliger eller ældreboliger, og som er  

 fritaget for registrering efter § 1, stk 3, i lov om fonde og visse  

 foreninger eller § 1, stk. 5, i lov om erhvervsdrivende fonde, kan i stedet  

 for at selvangive indkomsten indgive erklæring herom, 4) der efter tilladelse fra direktøren for Arbejdstilsynet, jf.  

 ferielovens § 22, anvender uhævet feriegodtgørelse til ferieformål, og som er  

 fritaget for registrering efter § 1, stk. 3, i lov om fonde og visse  

 foreninger, kan i stedet for at selvangive indkomsten indgive erklæring  

 herom, 5) der udelukkende anvender overskuddet til formålet, og hvor forholdene i  

 øvrigt taler herfor, kan af skatteministeren få tilladelse til at indgive  

 erklæring herom, i stedet for at selvangive indkomsten.
Regnskabsbestemmelser § 33. De i stk. 2 nævnte, der skal selvangive indkomst eller formue, jf. §  

 29 og § 32, skal udarbejde og inden udløbet af selvangivelsesfristen, jf. §  

 30, indgive årsregnskab til den kommunale skattemyndighed.
Stk. 2. Omfattede af stk. 1 er personer, der er bogføringspligtige efter  

 bogføringsloven eller regnskabspligtige efter stk. 6, dødsboer, selskaber  

 samt erhvervsdrivende fonde og foreninger m.v.
Pligten til at indgive  

 årsregnskab påhviler endvidere ikke-erhvervsdrivende fonde og foreninger  

 m.v., der efter den øvrige lovgivning skal udarbejde årsregnskab.
Stk. 3. Efter indstilling fra Ligningsrådet kan skatteministeren fastsætte  

 regler om det regnskabsmæssige grundlag for og udarbejdelsen af det i stk. 1  

 nævnte regnskab.
På samme måde kan skatteministeren fastsætte regler om den  

 form, hvori skattepligtige som nævnt i stk. 2 skal afgive oplysninger efter §  

 29 og meddele regnskabsoplysninger efter stk. 1 og 1. pkt.
 Stk. 4. Er årsregnskabet for et selskab eller en forening m.v. på  

 indgivelsestidspunktet endnu ikke godkendt af generalforsamlingen, skal der  

 senest 14 dage efter generalforsamlingens afholdelse gives den kommunale  

 skattemyndighed meddelelse om generalforsamlingens beslutning med hensyn til  

 det pågældende regnskab.
Stk. 5. Det regnskabsmateriale med bilag, der danner grundlag for det i  

 stk. 1 nævnte regnskab, skal opbevares i Danmark.
Driver den skattepligtige  

 virksomhed i udlandet og godtgøres det, at der efter det pågældende lands  

 regler er pligt til at opbevare regnskabsmaterialet der, er det dog  

 tilstrækkeligt, at en kopi af regnskabsmaterialet vedrørende denne virksomhed opbevares i  

 Danmark.
Den kommunale skattemyndighed kan helt eller delvis fritage for  

 opbevaringspligten efter 1. og 2. pkt., når særlige omstændigheder taler  

 derfor.
Den kommunale skattemyndigheds afgørelse kan påklages til  

 skatteankenævnet.
Nævnets afgørelse kan ikke indbringes for anden  

 administrativ myndighed.
Stk. 6. Efter indstilling af Ligningsrådet kan skatteministeren bestemme,  

 at udøvere af et erhverv, for hvilket der ikke i den øvrige lovgivning er  

 foreskrevet bogføringspligt, skal være pligtige at føre regnskab, der  

 opfylder de af Ligningsrådet fastsatte mindstekrav.
De, der efter 1. pkt. er  

 pålagt regnskabspligt, skal opbevare det førte regnskab med tilhørende bilag  

 i 5 år efter udløbet af det pågældende regnskabsår.
Pligt til at selvangive ejendomserhvervelse § 34. Når et dokument om overdragelse af fast ejendom indleveres til  

 påtegning efter § 38 i lov om stempelafgift, skal erhververen give oplysning  

 om overdragelsen og vilkårene for denne i en salgsindberetning.
Dokumentet må  

 ikke forsynes med påtegning om ejendomsværdien, før fyldestgørende  

 salgsindberetning er modtaget.
 Stk. 2. Skatteministeren bestemmer salgsindberetningsblankettens  

 udformning og kan bestemme, at den skal afgives i indtil 3 eksemplarer.
 Stk. 3. De myndigheder, der giver påtegning efter stempellovens § 38,  

 sender salgsindberetningen til den centrale told- og skatteforvaltning og  

 andre myndigheder efter regler, der fastsættes af skatteministeren.
Kapitel 6 Selvangivelsesmangler Skønsmæssig ansættelse § 35. Såfremt selvangivelse m.v. i overensstemmelse med bestemmelserne i §  

 29, § 32 eller § 33, stk. 1 og 3, 1. pkt., ikke foreligger på  

 ansættelsestidspunktet, ansættes indkomsten og formuen skønsmæssigt.
Skattetillæg § 36. Indgives selvangivelse m.v. i overensstemmelse med § 29, § 32 eller  

 § 33, stk. 1 og 3-4, ikke rettidigt, jf. § 30, forhøjes årets skat med et  

 procenttillæg.
Stk. 2. Skattetillægget udgør 1/2 pct. for hver dag fristen er  

 overskredet, dog højst 5 pct.
Skattetillægget udgør mindst 100 kr., og det må  

 højst udgøre 5.000 kr.
De i 2. pkt. nævnte grundbeløb reguleres efter  

 personskattelovens § 20.
 Stk. 3. Er den i § 33, stk. 4, nævnte meddelelse ikke indsendt rettidigt,  

 og medfører generalforsamlingens beslutning med hensyn til regnskabet en  

 forhøjelse af den indkomst, hvoraf skatten beregnes, opkræves et tillæg efter  

 stk. 2 af skatten af indkomstforhøjelsen.
Stk. 4. Den kommunale skattemyndighed kan bestemme, at et skattetillæg  

 skal eftergives helt eller delvist, når ganske særlige omstændigheder taler  

 derfor.
Den kommunale skattemyndigheds afgørelse kan påklages til  

 skatteankenævnet.
Nævnets afgørelse kan ikke indbringes for anden  

 administrativ myndighed.
Dagbøder § 37. Indgivelse af selvangivelse m.v. efter §§ 29-30, § 32 og § 33, stk.  

 1 og 3-4, kan fremtvinges ved pålæg af daglige bøder, der fastsættes af den  

 kommunale skattemyndighed.
Stk. 2. Bøderne tilfalder statskassen.
Der er udpantningsret for bøderne.
Stk. 3. Den kommunale skattemyndigheds afgørelse efter stk. 1 kan påklages  

 til skatteankenævnet.
Nævnets afgørelse kan ikke indbringes for anden  

 administrativ myndighed.
 Stk. 4. Skatteministeren kan fastsætte regler for pålæg af dagbøder efter  

 stk. 1.
Afsnit III Årlige indberetninger til told- og skatteforvaltningen Kapitel 7 Typer af årlige indberetninger Løn, pension, dagpenge, honorarer m.v.
§ 38. Enhver, der har udbetalt eller godskrevet beløb, der i medfør af  

 kildeskattelovens § 43, jf. §§ 44-45, er A-indkomst for modtageren, skal  

 hvert år uden opfordring indberette oplysninger herom til told- og  

 skatteforvaltningen.
Der skal endvidere foretages indberetning om beløb, der  

 efter deres art er omfattet af kildeskattelovens § 43, stk. 1, når modtageren  

 ikke er skattepligtig her til landet af beløbet, jf. kildeskattelovens §§ 1  

 og 2.
Stk. 2. En indberetningspligt som nævnt i stk. 1, 1. pkt., påhviler  

 endvidere enhver, der i sin virksomhed har udbetalt eller godskrevet honorar,  

 provision eller andet vederlag for personlig arbejds- eller tjenesteydelse,  

 når beløbet efter sin art ikke er omfattet af stk. 1, 1. pkt., og der ikke  

 skal svares merværdiafgift af beløbet.
Vederlag ydet for personbefordring  

 eller udlejning, bortforpagtning eller administration af fast ejendom skal  

 ikke indberettes.
Er modtageren ikke skattepligtig her til landet af beløbet,  

 jf. kildeskattelovens §§ 1 og 2, skal der kun foretages indberetning, hvis  

 beløbet ikke er erhvervet ved selvstændig erhvervsvirksomhed.
 Stk. 3. Den årlige indberetning skal indeholde følgende oplysninger  

 vedrørende det foregående kalenderår:
 1) Størrelsen af de samlede udbetalinger eller godskrivninger, bortset fra  

 de i stk. 4 nævnte beløb, der indberettes særskilt.
 2) Størrelsen af de samlede indeholdte A-skatter for så vidt angår beløb  

 omfattet af stk. 1, 1. pkt.
 3) Størrelsen af de samlede udbetalinger eller godskrivninger vedrørende  

 den enkelte modtager.
 4) Størrelsen af de samlede indeholdte A-skatter vedrørende den enkelte  

 modtager for så vidt angår beløb omfattet af stk. 1, 1. pkt.
 5) Størrelsen af det samlede bidrag, som en arbejdsgiver har indbetalt for  

 en arbejdstager til en pensionsordning, der er omfattet af afsnit I i  

 pensionsbeskatningsloven.
 6) Størrelsen af løn for tjeneste om bord på et dansk skib i udenrigsfart  

 henholdsvis nærfart, jf. § 2 i lov om særlige fradrag til sømænd m.v.
 7) Oplysninger om den eller de periode(r) ydelsen til den enkelte modtager  

 vedrører.
 8) Oplysninger til identifikation af den enkelte modtager, jf. § 51.
 9) Oplysninger til identifikation af den indberetningspligtige, der  

 foretager indberetningen, jf. § 53.
Stk. 4. Indberetningspligten omfatter også skattepligtige godtgørelser,  

 der er ydet til dækning af udgifter, den pågældende er påført som følge af  

 arbejdet, f.eks. godtgørelse for rejse, befordring eller repræsentation.  

 Godtgørelse ydet i forbindelse med optjening af A-indkomst skal indberettes,  

 uanset om beløbet er skattefrit for modtageren.
Beløb som nævnt i  

 ligningslovens § 7, litra r, og § 9, stk. 8, skal dog ikke indberettes.
 Stk. 5. Er der som led i et ansættelses- eller aftaleforhold stillet bil,  

 bolig eller telefon uden for arbejdsstedet til rådighed, uden at der er ydet  

 et til værdien svarende vederlag, skal den årlige indberetning indeholde  

 oplysninger herom.
 Ophavsrettigheder m.v.
 § 39. Enhver, der i sin virksomhed har udbetalt eller godskrevet vederlag  

 for udnyttelse af ophavsrettigheder, patentrettigheder, mønster, varemærke  

 eller lignende, eller vederlag for reklamemæssig udnyttelse af en person,  

 skal hvert år uden opfordring indberette oplysninger herom til told- og  

 skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det foregående kalenderår:
 1) Størrelsen af de samlede udbetalinger eller godskrivninger.
 2) Størrelsen af de samlede udbetalinger eller godskrivninger vedrørende  

 den enkelte modtager.
 3) Oplysninger til identifikation af den enkelte modtager, jf. § 51.
 4) Oplysninger til identifikation af den indberetningspligtige, der  

 foretager indberetningen, jf. § 53.
 Legater m.v.
 § 40. Bestyrelsen for fonde eller foreninger, der er skattepligtige efter  

 fondsbeskatningsloven, skal hvert år uden opfordring indberette oplysninger  

 om foretagne uddelinger, der skal beskattes hos modtageren, til told- og  

 skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det foregående kalenderår:
 1) Størrelsen af de samlede uddelinger.
 2) Størrelsen af de samlede uddelinger til den enkelte modtager.
 3) Oplysninger til identifikation af den enkelte modtager, jf. § 51.
 4) Oplysninger til identifikation af den indberetningspligtige, der  

 foretager indberetningen, jf. § 53.
 Stk. 3. Uddelinger, der ikke er pengeydelser, skal specificeres efter art.
 Stk. 4. Uddelinger, der består i brugsrettigheder, skal indberettes for  

 det kalenderår, hvori brugsretten kan udnyttes.
Kontanthjælp § 41. Sociale myndigheder, der har udbetalt kontanthjælp efter  

 bistandslovens kapitel 9, skal hvert år uden opfordring indberette  

 oplysninger herom til told- og skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det foregående kalenderår:
 1) Størrelsen af de samlede udbetalinger til den enkelte modtager.
 2) Oplysninger til identifikation af modtageren, jf. § 51.
 3) Oplysninger til identifikation af den indberetningspligtige, der  

 foretager indberetningen, jf. § 53.
 Pensionsordninger m.v.
 § 42. Forsikringsselskaber, pengeinstitutter og pensionskasser, der  

 forvalter pensions- eller livforsikringsordninger omfattet af afsnit I eller  

 II i pensionsbeskatningsloven, skal hvert år uden opfordring indberette  

 oplysninger herom til told- og skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det foregående kalenderår:
 1) Oplysninger til identifikation af ordningen.
 2) Ordningens indhold og eventuelle ændringer heri, herunder tidspunktet  

 for ændringen.
 3) Oplysninger om fordeling af pærmier eller indskud til kombinerede  

 forsikringer, der omfattes dels af pensionsbeskatningslovens §§ 2, 5, 7, 8  

 eller 9, dels af pensionsbeskatningslovens §§ 10 eller 11.
 4) Oplysninger om indbetalte eller forfaldne bidrag eller præmier og  

 indskud een gang for alle.
 5) Oplysninger om udbetalinger fra ordningen med angivelse af  

 udbetalingens karakter og hvem udbetalingen er foretaget til.
 6) Oplysninger om dispositioner af den i pensionsbeskatningslovens §§  

 29-31 nævnte karakter for så vidt dispositionen er den indberetningspligtige  

 bekendt.
 7) Oplysninger om de i pensionsbeskatningslovens § 20, stk. 3, § 30, stk.  

 4, § 34 og § 53 nævnte forhold.
 8) Oplysninger til identifikation af ordningens ejer, jf. § 51.
 9) Oplysninger til identifikation af den indberetningspligtige, der  

 foretager indberetningen, jf. § 53.
 Stk. 3. Skatteministeren kan pålægge indberetningspligt for beløb, der  

 efter pensionsbeskatningslovens § 56 medregnes ved opgørelsen af ejerens  

 skattepligtige indkomst.
 Stk. 4. Der må ikke foretages indberetning af beløb, der efter § 38, stk.  

 3, nr. 5, skal indberettes af en arbejdsgiver.
 Indlån m.v.
 § 43. Pengeinstitutter, Postgirokontoret, kreditinstitutter, bankierer,  

 vekselerere, advokater og andre, der modtager indskud til forrentning, skal  

 hvert år uden opfordring indberette oplysninger om den enkelte indskudskonto  

 til told- og skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det foregående kalenderår:
 1) Oplysninger til identifikation af kontoen.
 2) Størrelsen af tilskrevne renter.
3) Indestående på kontoen den 31. december.
Er kontoen ophævet i årets  

 løb, foretages indberetning herom.
 4) Oplysninger til identifikation af kontohaveren, jf. § 51.
 5) Oplysninger til identifikation af den indberetningspligtige, der  

 foretager indberetningen, jf. § 53.
 Stk. 3. Der må ikke foretages indberetning efter denne bestemmelse om  

 rentetilskrivninger og indestående på rateopsparingskonti,  

 kapitalpensionskonti, selvpensioneringskonti, indekskonti og  

 børneopsparingskonti.
 Udlån m.v.
 § 44. De i stk. 2 nævnte, der som led i deres virksomhed yder eller  

 formidler udlån eller kredit mod forrentning, skal hvert år uden opfordring  

 indberette oplysninger om det enkelte låneforhold til told- og  

 skatteforvaltningen.
 Stk. 2. Indberetningspligten efter stk. 1 omfatter pengeinstitutter,  

 Postgirokontoret, Kongeriget Danmarks Hypotekbank og Finansforvaltning,  

 Statens Uddannelsesstøtte, kommuner, amtskommuner, realkreditinstitutter,  

 Provinsbankernes Reallånefond, Landsbankernes Reallånefond, Dansk Landbrugs  

 Realkreditfond, Danmarks Skibskreditfond, pensionskasser,  

 forsikringsselskaber, kreditinstitutter, der er omfattet af Lov om visse  

 kreditinstitutter, virksomheder, der er omfattet af Lov om visse spare- og  

 udlånsvirksomheder m.v., kortudstedere, der er omfattet af Lov om  

 betalingskort m.v., dog kun for så vidt angår udlånsforhold, der er omfattet  

 af betalingskortloven, vekselerere, finansieringsselskaber og  

 finansieringsforeninger, hvis primære virksomhed er at yde eller formidle  

 udlån mod forrentning, børsmæglerselskaber, bankierer og advokater.
 Stk. 3. Den årlige indberetning skal indeholde følgende oplysninger  

 vedrørende det foregående kalenderår:
 1) Oplysninger til identifikation af lånet.
 2) Lånetype.
 3) Størrelsen af tilskrevne eller forfaldne renter.
 4) Løbende provision m.v. jf. ligningslovens § 8, stk. 3, litra a og b.
 5) Reservefonds- og administrationsbidrag, jf. ligningsloven § 15 J, stk.  

 5.
 6) Størrelsen af skattepligtige udlodninger fra realkreditinstitutters  

 reservefonde.
 7) Restgældens størrelse den 31. december.
 8) Kursværdien af gælden den 31. december.
 9) Oplysninger til identifikation af låntager, jf. § 51.
 10) Oplysninger til identifikation af den indberetningspligtige, der  

 foretager indberetningen, jf. § 53.
 Stk. 4. Der må ikke foretages indberetning af lån, for hvilke der er  

 udstedt veksler, eller af renter, som efter ligningslovens § 17 A ikke kan  

 fratrækkes i den skattepligtige indkomst.
 Stk. 5. Hvis betalingerne vedrørende lånet forvaltes af en  

 indberetningspligtig efter § 45, er låneforholdet ikke omfattet af  

 indberetningspligten efter stk. 1.
Pantebreve i depot § 45. Pengeinstitutter, kreditinstitutter, børsmæglerselskaber, advokater  

 og andre, der som led i deres erhverv modtager pantebreve med pant i fast  

 ejendom i depot til forvaltning, skal hvert år uden opfordring indberette  

 oplysninger om det enkelte depot til told- og skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det foregående kalenderår:
 1) Oplysninger til identifikation af depotet.
 2) Størrelsen af tilskrevne eller forfaldne renter.
 3) Restgældens størrelse den 31. december.
 4) Kursværdien af restgælden den 31. december.
 5) Oplysninger til identifikation af depothaver, jf. § 51.
 6) Oplysninger til identifikation af låntager, jf. § 51.
 7) Oplysninger til identifikation af den indberetningspligtige, der  

 foretager indberetningen, jf. § 53.
 Obligationsrenter m.v.
 § 46. Kontoførende institutioner som nævnt i § 6 i Lov om  

 Værdipapircentralen og andre, der tilskriver renter eller indløser  

 rentekuponer vedrørende obligationer, skal hvert år uden opfordring  

 indberette oplysninger om obligationerne og obligationsrenterne til told- og  

 skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det foregående kalenderår:
 1) Oplysninger til identifikation af den enkelte ejers  

 obligationsbeholdning.
 2) Størrelsen af tilskrevne renter eller indløste rentekuponer for den  

 enkelte ejer.
 3) Oplysninger om indfrielse af obligationer, der er udstedt uden  

 pålydende rente eller med en pålydende rente under mindsterenten, jf.  

 kursgevinstlovens § 7.
 4) Kursværdien den 31. december af den enkelte obligationsbeholdning.
 5) Oplysninger til identifikation af den enkelte obligationsejer, jf. §  

 51.
 6) Oplysninger til identifikation af den indberetningspligtige, der  

 foretager indberetningen, jf. § 53.
 Stk. 3. Der må ikke foretages indberetning om obligationer, der henhører  

 under en rateopsparingsordning i pensionsøjemed eller en opsparing i  

 pensionsøjemed, jf. pensionsbeskatningslovens § 11 A og § 12.
Overdragelse m.v. af obligationer og finansielle kontrakter § 47. Enhver, der som led i sit erhverv handler med eller formidler  

 overdragelse af obligationer eller rentekuponer, skal uden opfordring  

 indberette oplysninger herom til told- og skatteforvaltningen.
Tilsvarende  

 gælder indgåelse af aftaler om eller overdragelse af terminskontrakter,  

 køberetter eller salgsretter omfattet af kursgevinstloven, når en af  

 aftaleparterne er en person.
Stk. 2. Ved erhvervelse af obligationer, rentekuponer, terminskontrakter,  

 køberetter eller salgsretter, uden medvirken af en af de i stk. 1 nævnte  

 indberetningspligtige, skal erhververen af obligationenen m.v. foretage  

 indberetning om erhvervelsen til told- og skatteforvaltningen.
Er erhververen  

 på erhvervelsestidspunktet bosiddende i udlandet eller opholder erhververen  

 sig der, skal indberetningen foretages af den, der afstår eller yder retten.
 Stk. 3. Indberetningen skal indeholde følgende oplysninger vedrørende  

 erhvervelsen:
 1) Oplysninger om handelsrenten.
 2) Oplysninger om overdragelse af obligationer, der er udstedt uden  

 pålydende rente eller med en rente under mindsterenten, jf. kursgevinstlovens  

 § 7.
 3) Oplysninger om indgåelse af aftaler om terminskontrakter, køberetter  

 eller salgsretter.
 4) Oplysninger om overdragelse af terminskontrakter, køberetter eller  

 salgsretter.
 5) Oplysninger til identifikation af overdrageren, jf. § 51.
 6) Oplysninger til identifikation af erhververen, jf. § 51.
 7) Oplysninger til identifikation af den indberetningspligtige, der  

 foretager indberetningen, jf. § 53.
 Der må ikke foretages indberetning om handelsrenter, der henhører under en  

 rateopsparing i pensionsøjemed eller en opsparing i pensionsøjemed, jf.  

 pensionsbeskatningslovens § 11 A og § 12.
Anparter § 48. Virksomheder med ejere, for hvem der efter ligningslovens § 29  

 opgøres et fælles skatteregnskab, skal hvert år uden opfordring indberette  

 oplysninger herom til told- og skatteforvaltningen.
 Stk. 2. Den årlige indberetning skal indeholde følgende oplysninger  

 vedrørende det senest afsluttede indkomstår:
 1) Oplysninger til identifikation af virksomheden.
 2) Virksomhedens årsregnskab.
 3) Oplysninger om den enkelte ejers ejerandel.
 4) Oplysninger om den enkelte ejers ejerperiode.
 5) Oplysninger om den enkelte ejers andel af den skattepligtige indkomst  

 og formue fra virksomheden.
 6) Oplysninger til identifikation af den enkelte ejer, jf. § 51.
 7) Oplysninger til identifikation af den, der foretager indberetningen,  

 jf. § 53.
Hovedaktionærer § 49. Bestyrelsen for aktieselskaber, anpartsselskaber, andelsselskaber og  

 andre juridiske personer, der udsteder værdipapirer som nævnt i  

 aktieavancebeskatningslovens § 1, skal til told- og skatteforvaltningen hvert  

 år uden opfordring indberette oplysninger som nævnt i § 51, stk. 1, om de  

 personer og selskaber m.v., der i det foregående kalenderår har ejet mindst  

 25 pct. af kapitalen eller rådet over mere end 50 pct. af stemmeværdien i  

 selskabet.
For personer opgøres ejerforholdet på den måde, der er nævnt i  

 aktieavancebeskatningslovens § 4, stk. 2-3.
 Stk. 2. Personer og selskaber m.v., hvorom der skal gives oplysning efter  

 stk. 1, har pligt til inden for 1 måned efter erhvervelsen af det værdipapir  

 eller den stemmeværdi, der medfører pligt til indberetning efter stk. 1, at  

 oplyse selskabet skriftligt herom.
Kapitel 8 Fælles regler for indberetning Personer, hvorom indberetning ikke skal foretages § 50. Der skal ikke foretages indberetning efter kapitel 7 vedrørende  

 følgende personer:
 1) De i kildeksatteloven § 3, stk. 1, nævnte medlemmer af Kongehuset.
 2) Fremmede staters herværende diplomatiske repræsentation.
 3) Diplomatisk anmeldte personer, der er i besiddelse af det af  

 Udenrigsministeriet udstedte identitetskort for diplomater (rødt kort).
 4) Administrativt og teknisk personale samt tjenestepersonale ved  

 herværende diplomatiske repræsentationer, når de pågældende ikke er danske  

 statsborgere, og de er i besiddelse af det af Udenrigsministeriet udstedte  

 grønne identitetskort.
 Stk. 2. Bestemmelsen finder tilsvarende anvendelse på de nævnte personers  

 familiemedlemmer, der hører til husstanden og ikke er danske statsborgere.
 Identifikationspligt m.v.
§ 51. Den, om hvem der skal foretages indberetning efter kapitel 7, skal  

 identificere sig over for den indberetningspligtige.
Identifikationen skal  

 omfatte navn, adresse og CPR-nummer eller SE-nummer.
Skatteministeren  

 fastsætter regler for identifikation af dem, der hverken har CPR-nummer eller  

 SE-nummer.
 Stk. 2. Hvis der sker ændringer i de i stk. 1 nævnte oplysninger, skal den  

 indberetningspligtige underrettes herom.
 Stk. 3. Opfyldelse af identifikationspligten efter stk. 1 og 2 er en  

 betingelse for:
 1) At oprette en skattebegunstiget pensions- eller livsforsikringsordning  

 som nævnt i § 42.
 2) At oprette en indskudskonto som nævnt i § 43.
 3) At etablere eller overtage et lån som nævnt i § 44.
 4) At oprette et depot som nævnt i § 45.
 5) At få udbetalt renter eller indløst rentekuponer som nævnt i § 46.
Stk. 4. Skatteministeren kan bestemme, at indskudskonti hos de i § 43,  

 stk. 1, nævnte indberetningspligtige skal spærres i et nærmere angivent  

 tidsrum, hvis den indberetningspligtige ikke kan identificere kontohaveren  

 over for told- og skatteforvaltningen på den i stk. 1 anviste måde.
Er  

 kontohaveren ikke identificeret inden udløbet af den i 1. pkt. nævnte frist,  

 vil disse konti efter forudgående offentligt varsel med 12 måneders frist  

 blive inddraget til fordel for statskassen, såfremt ingen berettiget  

 indsigelse herimod er fremkommet inden da.
Skatteministeren kan dog under  

 særlige omstændigheder dispensere fra sådan inddragelse eller tillade  

 godtgørelse af allerede inddragne beløb.
 Frister m.v.
§ 52. Indberetningerne efter §§ 38-47 skal være foretaget senest den 20.  

 januar i året efter udløbet af det kalenderår, indberetningerne vedrører;  

 foretages indberetningen på edb-medium, er fristen den 1. februar.
For  

 indberetninger efter §§ 48-49 er fristen den 1. maj i året efter udløbet af  

 det indkomstår henholdsvis kalenderår, indberetningerne vedrører.
 Stk. 2. Ophører indberetningspligten for en af de i §§ 38-40 eller 42-49  

 nævnte indberetningspligtige, skal der senest 10 dage herefter indberettes  

 oplysninger som nævnt i §§ 38-40, 42-47 eller 49 omfattende tiden fra  

 kalenderårets begyndelse; for oplysninger som nævnt i § 48 omfattende tiden  

 fra udløbet af det foregående indkomstår.
 Stk. 3. Senest den 1. februar skal de indberetningspligtige efter §§ 38-47  

 underrette den, indberetningen vedrører, om indholdet af det indberettede.  

 Fristen for indberetningspligtige efter §§ 48-49 er den 1. maj.
Registre over indberetningspligtige § 53. Den centrale told- og skatteforvaltning kan føre registre over de  

 indberetningspligtige efter kapitel 7.
 Stk. 2. Skatteministeren fastsætter regler om sådanne registre og om  

 pligten til at tilmelde sig dem.
 Stk. 3. Skatteministeren fastsætter i øvrigt regler for identifikation af  

 de indberetningspligtige efter kapitel 7.
Mellemmænd § 54. Udbetales eller godskrives ydelser som nævnt i §§ 38-40 af en dertil  

 befuldmægtiget (mellemmand), påhviler indberetningspligten efter §§ 38-40  

 denne, hvis den, for hvis regning udbetalingen eller godskrivningen har  

 fundet sted, er ude af stand til at give oplysningerne.
 Stk. 2. Udbetales eller godskrives uddelinger som nævnt i § 40 af en anden  

 end den uddelende fond m.v., kan den uddelende fond og den, der administrerer  

 uddelingerne, aftale, at administratoren opfylder indberetningspligten efter  

 § 40. Told- og skatteforvaltningen skal i disse tilfælde underrettes om  

 aftalen.
Oplysninger fra told- og skatteforvaltningen § 55. Told- og skatteforvaltningen kan meddele en indberetningspligtig  

 efter kapitel 7 de oplysninger, der er nødvendige til opfyldelse af  

 indberetningspligten.
Gives sådan en oplysning, skal den oplysningen vedrører  

 samtidig underrettes herom.
 Stk. 2. Udlevering af CPR-numre må kun finde sted, når den, nummeret  

 vedrører, har undladt inden en næmere angiven frist at efterkomme en  

 skriftlig anmodning om selv at fremkomme med oplysningen.
 Stk. 3. Told- og skatteforvaltningen kan efter nærmere relger, der  

 fastsættes af skatteministeren, opkræve gebyr for oplysninger og  

 underretninger som nævnt i stk. 1.
Regnskabskontrol § 56. De indberetningspligtige efter §§ 38-40, 42-46 og 48 skal  

 tilrettelægge deres regnskaber således, at indberetningerne kan afstemmes med  

 regnskabsføringen.
 Stk. 2. Indberetningspligtige efter §§ 38-40 skal i forbindelse med  

 selvangivelsen vise afstemningen mellem årsregnskabet og indberetningerne.
 Stk. 3. Bestemmelsen i § 61 finder tilsvarende anvendelse ved kontrollen  

 med indberetningspligterne efter kapitel 7.
Tvister og tvangsbøder § 57. Vægrer nogen sig ved at efterkomme bestemmelserne i kapitel 7, §§  

 51-54 eller § 56, afgør skatteministeren, om der er pligt dertil.
Stk. 2. Skatteministeren kan om fornødent fremtvinge pligtens  

 gennemførelse ved pålæg af daglige bøder.
Bøderne tilfalder statskassen.
Der  

 er udpantningsret for bøderne.
Bemyndigelser § 58. Skatteministeren kan fastsætte regler for gennemførelsen af  

 indberetningerne efter kapitel 7.
 Stk. 2. Skatteministeren kan fritage for eller lempe indberetningspligten  

 efter kapitel 7 og 8 for enkelte eller grupper af indberetningspligtige, når  

 praktiske forhold taler derfor, og oplysningerne har mindre betydning for  

 skatteansættelsen og skatteberegningen.
Afsnit IV Kontrolmidler Kapitel 9 Finansielle aktiver m.v. i udlandet § 59. Skatteministeren bemyndiges til at fastsætte særlige regler for den  

 skattemæssige kontrol med skattepligtiges finansielle aktiver og finansielle  

 kontrakter i udlandet, og afkast heraf.
Skatteministeren kan herunder  

 fastsætte straf af bøde for overtrædelse af reglerne, og at sådanne  

 straffesager kan afgøres administrativt efter § 86.
Kapitel 10 Regnskabskontrol m.v. og indhentelse af oplysninger § 60. Det selvangivne skal lægges til grund for skatteansættelsen,  

 medmindre skattemyndigheden kan anføre konkrete grunde for, at det  

 selvangivne indeholder urigtigheder eller mangler.
 Stk. 2. Den skattepligtige skal efter anmodning fra skattemyndigheden  

 redegøre for grundlaget for det selvangivne.
Regnskabskontrol og virksomhedseftersyn § 61. Juridiske og erhvervsdrivende personer, der fører regnskab, skal,  

 hvad enten de ifølge lovgivningen har pligt til at føre regnskab eller ej,  

 efter anmodning fra en skattemyndighed indsende deres regnskabsmateriale med  

 bilag for såvel tidligere som for det løbende regnskabsår og andre  

 dokumenter, der kan have betydning for kontrollen med deres skatteansættelse,  

 herunder skattepligt, eller skatteberegning.
Denne pligt omfatter også  

 regnskabsmateriale m.v. vedrørende virksomhed i udlandet, på Færøerne eller i  

 Grønland.
Stk. 2. Beror det i stk. 1 nævnte materiale hos tredjemand, skal denne,  

 uanset en eventuel tilbageholdsret herover, udlevere materialet til  

 skattemyndigheden.
Skattemyndigheden sikre i så fald, at materialet efter  

 benyttelsen tilbagesendes til den pågældende tredjemand.
Stk. 3. Skattemyndighederne er, hvis det skønnes nødvendigt, mod behørig  

 legitimation berettiget til at foretage eftersyn i virksomheder, og til at  

 efterse virksomhedernes varebeholdninger, forretningsbøger, øvrige  

 regnskabsmateriale samt korrespondance m.v.
Virksomhedens indehavere og  

 ansatte skal yde skattemyndighederne fornøden vejledning og hjælp ved  

 eftersynet.
 Stk. 4. Ved gennemgangen af det i stk. 1 og 3 nævnte materiale m.v. kan  

 skattemyndigheden udtage oplysninger til kontrol af andres skatteansættelse  

 eller skatteberegning, eller til brug for toldmyndighedernes afgiftskontrol.
 Stk. 5. Vægrer nogen sig ved at efterkomme bestemmelserne i stk. 1-3,  

 afgør skatteministeren, om der er pligt dertil.
 Stk. 6. Vægrer nogen sig ved at efterkomme en begæring efter stk. 1 eller  

 3, kan indkomsten eller formuen ansættes skønsmæssigt, jf. § 35.
 Stk. 7. Den skattemyndighed, der foretager kontrollen, kan fremtvinge  

 opfyldelsen af pligter efter stk. 1-3, ved pålæg af daglige bøder. § 37, stk.  

 2-4, finder tilsvarende anvendelse, dog således at statslige  

 skattemyndigheders afgørelse om dagbøder påklages direkte til Ligningsrådet.
 Stk. 8. Skatteministeren kan fastsætte nærmere regler for praktiseringen  

 af reglerne i stk. 1-3.
Stk. 9. Nægter virksomhedens ledelse skattemyndighederne adgang til at  

 foretage virksomhedseftersyn efter stk. 3, kan eftersynet fremtvinges ved  

 politiets hjælp på grundlag af en retskendelse.
Justitsministeren kan efter  

 forhandling med skatteministeren fastsætte nærmere regler for indhentelse af  

 retskendelse og for politiets bistand.
Indhentelse af oplysninger og stikprøvekontrol § 62. Erhvervsdrivende personer, juridiske personer og offentlige  

 myndigheder skal efter anmodning meddele skattemyndighederne de oplysninger,  

 der kan tjene disse myndigheder til vejledning ved udførelsen af deres hverv.  

 Personligt erhvervsdrivende skal dog kun meddele oplysninger efter stk. 2 og  

 3, for så vidt oplysningerne vedrører deres virksomhed udøvet med eller for  

 andre navngivne erhvervsdrivende, eller oplysningerne vedrører deres  

 erhvervsmæssige modtagelse af indskud, eller ydelse af lån, depot eller boks.
Stk. 2. Oplysninger om navngivne fysiske eller juridiske personer kan kun  

 kræves meddelt, når den pågældende har undladt inden en fastsat frist at  

 efterkomme en skriftlig anmodning fra skattemyndigheden om selv at fremkomme  

 med, herunder fremskaffe, de ønskede oplysninger.
Told- og  

 skatteforvaltningen kan i det enkelte tilfælde bestemme, at det kan undlades  

 først at søge oplysningerne fremskaffet fra den oplysningerne vedrører, når  

 den skønner, at øjemedet dermed vil forspildes.
 Stk. 3. Oplysninger om unavngivne fysiske eller juridiske personer kan kun  

 kræves meddelt efter Ligningsrådets bestemmelse.
 Stk. 4. Med henblik på skattemæssig stikprøvekontrol med personer kan  

 Ligningsrådet bestemme, at skattemyndighederne skal være berettiget til på  

 stedet hos pengeinstitutter, kreditinstitutter og børsmæglerselskaber, og så  

 vidt muligt i samarbejde med disse at foretage gennemgang af  

 regnskabsmateriale med bilag og andre dokumenter, der kan have betydning for  

 afgørelse af skatteansættelser, herunder skattepligtsforhold, eller  

 skatteberegninger.
 Stk. 5. Vægrer nogen sig ved at efterkomme bestemmelserne i stk. 1-4,  

 afgør skatteministeren, om der er pligt dertil.
Stk. 6. Den skattemyndighed, der foretager kontrollen, kan fremtvinge  

 oplysninger efter stk. 1-3, eller den i stk. 4 nævnte adgang til  

 stikprøvekontrol på stedet ved pålæg af daglige bøder. § 37, stk. 2-4, finder  

 tilsvarende anvendelse, dog således at statslige skattemyndigheders  

 afgørelser om dagbøder påklages direkte til Ligningsrådet.
Det samme gælder  

 klage over afgørelser om dagbøder til fremtvingelse af pligter efter stk. 3  

 og 4.« §§ 21-33 bliver herefter §§ 63-75.
8. Efter den foreslåede § 62 indsættes: » Afsnit V Klage- og  

 domstolsprøvelse.
Kapitel 11. Klage til skatteankenævnet«.
 9. Efter § 21, som bliver § 63, indsættes:  

»Genoptagelse«, efter § 28, som bliver § 70, indsættes:  

 »Genoptagelse«, og efter § 29, som bliver § 71,  

 indsættes: »Syn og skøn«.
 10. Efter § 22, som bliver § 64, ændres »Klage til  

 Landsskatteretten« til: »Kapitel 12 Klage til  

 Landsskatteretten«.
 11. I § 25, som bliver § 67, ændres i stk. 1 »§  

 23« til: »§ 65«, i stk. 2, 2. pkt., ændres »§  

 21« til: »§ 63«, og i stk. 4, sidste pkt. , ændres  

 »§ 31« til: »§ 73«, i § 26, som bliver §  

 68, ændres 2 steder i stk. 4 »§ 21« til: »§  

 63«, i § 29, der bliver § 71, ændres i stk. 3  

 »§ 25« til: »§ 67«, og i § 30, der bliver §  

 72, ændres i stk. 3, sidste pkt., »§ 31« til: »§  

 73«.
 12. Efter § 30, som bliver § 72, ændres  

»Domstolsprøvelse« til: »kapitel 13  

Domstolsprøvelse«.
 13. I § 33, som bliver § 75, ændres i stk. 1 »§  

 31« til: »§ 73«, og »§ 32« ændres til: »§  

 74«.
 14. Efter § 33, som bliver § 75, indsættes:
»Kapitel 14 Omkostningsdækning af udgifter til sagkyndig bistand i skattesager Omkostningsdækning § 76. Udgifter, der er betalt for sagkyndig bistand i skattesager, dækkes  

 af det offentlige med 50 pct. for personer, dødsboer og  

 investeringsforeninger, som nævnt i selskabsskattelovens § 1, stk. 1, nr. 5  

 a, og med 40 pct. for selskaber, andre foreninger og fonde m.v., når  

 udgifterne vedrører domstolsbehandling af et spørgsmål, der efter sin art kan  

 indbringes for Landsskatteretten, jf. § 65. Der gives dog ikke  

 omkostningsdækning for sager om vurdering af fast ejendom.
 Stk. 2. Det efter stk. 1 udbetalte beløb er skattefrit.
Stk. 3. Krav på omkostningsdækning kan ikke sælges, pantsættes eller på  

 anden måde overdrages.
Kravet kan heller ikke gøres til genstand for  

 retsforfølgning eller modregning.
 Stk. 4. Udgifter til bistand i skattesager er ikke fradragsberettigede.
Udgiftsopgørelse § 77. Ved opgørelsen af de udgifter, der ydes tilskud til efter § 76, kan  

 medregnes retsafgifter, udgifter til syn og skøn samt udgifter til sagkyndige erklæringer og andet  

 bevismateriale.
Stk. 2. I udgiftsopgørelsen fragår tilkendte eller på anden måde  

 godtgjorte omkostninger.
Det samme gælder afgiftsbeløb, der kan fradrages som  

 indgående afgift efter merværdiafgiftsloven.
Administrative forskrifter og strafansvar § 78. Skatteministeren fastsætter regler for administrationen af adgangen  

 til omkostningsdækning efter §§ 76-77.
 Stk. 2. Oplysninger til brug for beregning af omkostningsdækning afgives  

 under strafansvar efter § 83.
Afsnit VI Straffebestemmelser m.v. og forsvarerbistand Kapitel 15 Straffebestemmelser m.v.
 § 79. Den, der med forsæt til at unddrage det offentlige skat, afgiver  

 urigtige eller vildledende oplysninger til brug ved afgørelse af, om en  

 fysisk eller juridisk person er undergivet skattepligt, eller til brug ved  

 afgørelse af skatteansættelse eller skatteberegning, straffes for skattesvig  

 med bøde, hæfte eller fængsel indtil 2 år.
 Stk. 2. Begås handlingen af grov uagtsomhed, er straffen bøde eller under  

 skærpende omstændigheder hæfte.
§ 80. Har nogen på en virksomheds vegne til brug ved afgørelse af, om  

 virksomheden er undergivet skattepligt, eller til brug ved afgørelse af  

 skatteansættelse eller skatteberegning for virksomheden overtrådt § 79, kan  

 der pålægges virksomhedens ejer bødeansvar, selv om overtrædelsen ikke kan  

 tilregnes denne som forsætlig eller uagtsom.
Der fastsættes ikke  

 forvandlingsstraf.
§ 81. Skattepligtige, der uden at have indgivet selvangivelse modtager  

 meddelelse om ansættelse af indkomst eller formue, skal, hvis ansættelsen er  

 for lav, underrette skattemyndighederne herom inden 4 uger efter meddelelsens  

 modtagelse.
Fristen regnes dog tidligst fra udløbet af selvangivelsesfristen.
 Stk. 2. Den, der forsætligt eller groft uagtsomt overtræder stk. 1,  

 straffes med bøde.
 Stk. 3. Er overtrædelsen begået med forsæt til at unddrage det offentlige  

 skat, kan straffen stige til hæfte eller fængsel indtil 2 år.
 § 82. Den, der, uden at forholdet omfattes af § 81, med forsæt til at  

 undgå skatteansættelse undlader at indgive selvangivelse, straffes med bøde,  

 hæfte eller fængsel indtil 2 år.
 § 83. Den, der forsætligt eller groft uagtsomt undlader at opfylde en  

 pligt efter § 33, stk. 5-6, kapitel 7, § 51, stk. 3, §§ 52-53, § 54, stk. 1,  

 eller § 56, stk. 1-2, straffes med bøde.
 Stk. 2. Den, der forsætligt eller groft uagtsomt afgiver urigtige eller  

 vildledende oplysninger eller fortier oplysninger til brug for beregning af  

 omkostningsdækning efter §§ 76-77, straffes med bøde.
 § 84. For overtrædelser begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
 § 85. Sager om overtrædelse af § 79 og §§ 81-84 behandles som politisager.  

 Retsmidlerne i retsplejelovens kapitel 73 kan anvendes i samme omfang som i  

 statsadvokatsager.
Administrativ afgørelse af skattestraffesager § 86. Skønnes en overtrædelse af §§ 79-84 ikke at ville medføre højere  

 straf end bøde, kan skatteministeren eller den, skatteministeren bemyndiger  

 dertil, tilkendegive den pågældende, at sagen kan afgøres uden retslig  

 forfølgning, såfremt den pågældende erkender sig skyldig i overtrædelsen og  

 erklærer sig rede til inden for en nærmere angiven frist, der efter begæring  

 kan forlænges, at betale en i tilkendegivelsen angiven bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejeloven om indholdet af anklageskrift i politisager  

 tilsvarende anvendelse.
 Stk. 3. Betales bøden i rette tid, eller bliver den efter vedtagelse  

 inddrevet eller afsonet, bortfalder videre forfølgning.
 Stk. 4. Reglerne om eftergivelse og henstand i kildeskattelovens § 73 B  

 finder tilsvarende anvendelse på bøder, der er vedtaget administrativt efter  

 stk. 1.
Tillægsskat § 87. Har en person overtrådt §§ 79, 81, 82 eller borgerlig straffelovs §  

 289, og er strafansvaret forældet efter reglerne i straffelovens §§ 92 og 93,  

 påhviler det den pågældende at betale en tillægsskat svarende til skatten af  

 den udeholdte indtægt eller formue, medmindre overtrædelsen alene består i  

 medvirken til en andens skatteunddragelse.
 Stk. 2. Har en person, der er afgået ved døden, overtrådt §§ 79, 81, 82  

 eller borgerlig straffelovs § 289, uden at der forinden dødsfaldet er fastsat  

 nogen straf for forholdet, påhviler det dødsboet eller arvingerne, ud over  

 efterbetaling efter statsskattelovens § 43, stk. 1, at betale en tillægsskat  

 svarende til skatten af den udeholdte indtægt eller formue.
 Stk. 3. Er en straf for et af de forhold, der er nævnt i stk. 2, ikke  

 fuldbyrdet ved den pågældendes død, fastsættes der i stedet for straffen en  

 tillægsskat efter reglerne i stk. 2. Er der alene tale om bødestraf, kan  

 tillægsskatten dog ikke overstige det fastsatte bødebeløb.
 Stk. 4. Er en straf for et af de forhold, der er nævnt i stk. 2, delvis  

 fuldbyrdet ved den pågældendes død, nedsættes tillægsskatten forholdsmæssigt.  

 Er der alene tale om bødestraf, må tillægsskatten sammenlagt med det af  

 afdøde betalte bødebeløb ikke overstige hverken skatten af den udeholdte  

 indtægt og formue eller den fastsatte bøde.
 Stk. 5. Såfremt dødsboet eller arvingerne ikke anerkender et krav om  

 tillægsskat, afgøres spørgsmålet under en sag i strafferetsplejens former.  

 Skattemyndighederne kan fastsætte en frist for antagelse af forligstilbud.
 Stk. 6. Ligningsrådet kan, når særlige grunde taler derfor, helt eller  

 delvis fritage for tillægsskat.
Kommuner og amtskommuners andel af bøder § 88. Af bøder efter §§ 79, 81 og 82 tilfalder der vedkommende kommune og  

 amtskommune andele fastsat efter forholdet imellem de skattebeløb, som det  

 strafbare forhold vedrører.
Kapitel 16 Forsvarerbistand under administrative skatte- og afgiftsstraffesager Beskikkelse § 89. Der kan beskikkes en forsvarer for den skattepligtige under  

 skattemyndighedernes behandling af en sag om strafansvar efter §§ 79-84,  

 investeringsfondsloven, etableringskontoloven eller kildeskattelovens § 74,  

 stk. 1, nr. 1 eller nr. 4, jf. tillige stk. 2, eller § 75.
Stk. 2. Beskikkelsen er betinget af, at den skattepligtige ikke selv har  

 skaffet sig bistand af en forsvarer.
Beskikkelse foretages, når det efter  

 sagens beskaffenhed, den skattepligtiges person eller omstændighederne i  

 øvrigt må anses for ønskeligt.
Stk. 3. Forsvareren beskikkes af retten på det sted, hvor den  

 skattepligtige har hjemting.
Hvis den skattepligtige ikke har hjemting her i  

 landet, sker beskikkelse af retten på det sted, hvor det findes  

 hensigtsmæssigt.
Retsplejelovens regler om beskikkelse af offentlige  

 forsvarere og om udelukkelse af forsvarere finder tilsvarende anvendelse.
Stk. 4. Anmodning om beskikkelse af en forsvarer kan fremsættes såvel af  

 den skattepligtige som af skattemyndighederne.
Skattemyndighederne skal  

 skriftligt vejlede skatteyderen om muligheden for forsvarerbeskikkelse.  

 Skattemyndighederne sørger for, at spørgsmålet om forsvarerbeskikkelse  

 indbringes for retten.
Stk. 5. Beslutninger, hvorefter en forsvarer skal beskikkes, kan ikke  

 indbringes for højere ret.
Beslutninger om, at beskikkelse af en forsvarer  

 ikke skal finde sted, kan derimod kæres til højere ret.
Beføjelser § 90. Den skattepligtiges forsvarer har adgang til at gøre sig bekendt med  

 det materiale, skattemyndighederne har tilvejebragt til brug ved behandlingen  

 af spørgsmålet om strafansvar.
I det omfang materialet uden ulempe kan  

 kopieres, skal forsvareren have kopi af materialet.
Forsvareren må ikke uden  

 skattemyndighedernes samtykke udlevere det modtagne materiale til den  

 skattepligtige eller andre.
Stk. 2. Hvis hensynet til sagens opklaring eller trediemand undtagelsesvis  

 gør det påkrævet, kan reglerne i stk. 1 fraviges.
Skattemyndigheden kan give  

 forsvareren pålæg om ikke at videregive de oplysninger, der er modtaget fra  

 skattemyndigheden.
 Stk. 3. Retten afgør uenighed mellem skattemyndigheden og forsvareren om  

 forsvarerens beføjelser.
Vederlæggelse § 91. Retsplejelovens regler om vederlæggelse af offentlige og valgte  

 forsvarere finder tilsvarende anvendelse.
Udgiftsfordeling § 92. Den skattepligtige har pligt til at erstatte det offentlige  

 udgifterne til sagens behandling i samme omfang, som en sigtet har pligt til  

 at erstatte det offentlige sådanne udgifter efter retsplejelovens regler.
Afgiftsstraffesager § 93. Bestemmelserne i §§ 89-92 finder tilsvarende anvendelse under told-  

 og skatteforvaltningens behandling af sager om strafansvar for overtrædelse  

 af forbrugsafgiftslovgivningen eller lov om arbejdsmarkedsbidrag.« 15. Efter den foreslåede § 93 udgår »kapitel 5 Overgangs-  

 og ikrafttrædelsesbestemmelser«, og i stedet indsættes: »  

Afsnit VII Ikrafttrædelsesbestemmelser ».
 16. §§ 39-42 flyttes, således at de bliver §§ 94-97.
 17. I § 40, stk. 1, 1. pkt., og stk. 2, som bliver § 95,  

 stk, 1, 1. pkt., og stk. 2, ændres »før lovens ikrafttræden til«  

 til: »før den 1. april 1990«.
 18. I § 40, stk. 1, 2. pkt., som bliver § 95. stk. 1, 2. pkt.,  

 ændres »6 måneder efter lovens ikrafttræden« til: »den 30.  

 september 1990«.
 19. I § 40, som bliver § 95, ændres i stk. 2 »§ 23« til:  

 »§ 65«, »§ 31« til: »§ 73« og »§ 32«  

 til: »§ 74«, og i stk. 3 ændres »§ 31« til:  

 »§ 73« og »§ 35« til: »§ 22«.
§ 2 Loven træder i kraft den 1. april 1990.
 Stk. 2. Loven har virkning fra den 1. august 1990 bortset fra § 59, der  

 har virkning fra den 1. april 1990.
 Stk. 3. § 40, stk. 4, § 44, stk. 2, for så vidt angår amtskommuner og  

 finansieringsforeninger, § 44, stk. 3, nr. 6, § 46, stk. 2, nr. 3, § 54, stk.  

 1, for så vidt angår indberetninger efter § 40, og § 56, stk. 1, for så vidt  

 angår indberetninger efter § 38-40 og 42, har dog først virkning for  

 indberetning af oplysninger vedrørende kalenderåret 1991 og senere år.
 Stk. 4. Fra den 1. august 1990 ophæves:
 1) Lov nr. 143 af 13. april 1983 om bindende forhåndsbesked, som ændret  

 senest ved § 10 i lov nr. 823 af 19. december 1989.
 2) Lov nr. 625 af 21. december 1983 om adgang til forsvarerbistand under  

 administrative skatte- og afgiftsstraffesager, som ændret senest ved § 6 i  

 lov nr. 363 af 1. juli 1988.
 3) Lov om omkostningsdækning af udgifter til sagkyndig bistand i  

 skattesager, jf. lovbekendtgørelse nr. 518 af 8. august 1986, som ændret  

 senest ved § 4 i lov nr. 889 af 29. december 1989.
 4) Skattekontrolloven, jf. lovbekendtgørelse nr. 28 af 11. januar 1988,  

 som ændret senest ved § 2 i lov nr. 833 af 19. december 1989.
 5) §§ 80, stk. 2, og 81-82, i lov om opkrævning af indkomst- og formueskat  

 for personer m.v. (kildeskat), jf. lovbekendtgørelse nr. 662 af 19. oktober  

 1989, som ændret senest ved § 1 i lov nr. 825 af 19. december 1989.
 § 80, stk. 3, bliver herefter § 80, stk. 2.
 6) § 32 A i lov om påligningen af indkomst- og formueskat til staten  

 (Ligningsloven), jf. lovbekendtgørelse nr. 660 af 19. oktober 1989, som  

 ændret senest ved § 4 i lov nr. 889 af 29. december 1989.
 7) §§ 26-29 i lov om indkomstbeskatning af aktieselskaber m.v.  

 (Selskabsskat), jf. lovbekendtgørelse nr. 593 af 30. september 1988, som  

 ændret senest ved § 1 i lov nr. 889 af 29. december 1989.
 Stk. 5. Fra den 1. august 1990 affattes § 15 i lov om beskatning af  

 fonde, visse foreninger og institutioner, jf. lovbekendtgørelse nr. 528 af 2.  

 august 1989, som ændret senest ved § 2 lov nr. 889 af 29. december 1989,  

 således:
»§ 15. Selskabsskattelovens regler om ligning, opkrævning og  

 inddrivelse af skatter finder i øvrigt tilsvarende anvendelse på de af denne  

 lov omfattede fonde, foreninger og institutter.« Stk. 6. Fra den 1. august 1990 affattes § 86 i lov om opkrævning af  

 indkomst- og formueskat for personer m.v. (kildeskat), jf. lovbekendtgørelse  

 nr. 662 af 19. oktober 1989, således:
»§ 86. Skattemyndighederne fører kontrol med, at de  

 indeholdelsespligtige overholder de pligter, der påhviler dem efter denne  

 lov.
Skatteforvaltningslovens § 61 finder tilsvarende anvendelse ved  

 udøvelsen af denne kontrol.
Stk. 2. Skattemyndighederne kan hos modtagerne af A-indkomst indhente  

 oplysninger til brug ved kontrollen med indeholdelserne.« Stk. 7. Fra den 1. august 1990 ændres i lov om indkomstbeskatning af  

 aktieselskaber m.v. (selskabsskat), jf. lovbekendtgørelse nr. 593 af 30.  

 september 1988, som ændret senest ved § 1 i lov nr. 889 af 29. december 1989,  

 overskriften til afsnit V fra » Bestemmelser om ligning,  

 selvangivelse og opkrævning » til: » Bestemmelser om ligning  

 og opkrævning m.v. ».
 Stk. 7. Fra den 1. august 1990 ændres i straffeloven, jf.  

 lovbekendtgørelse nr. 607 af 6. september 1986, som ændret senest ved lov nr.  

 373 af 7. juni 1989, i § 289, 1. pkt., »skattekontrollovens § 13,  

 stk. 1« til: »skatteforvaltningslovens § 79, stk. 1«.
 Stk. 9. Fra den 1. august 1990 ophæves i lov nr. 149 af 10. april 1922 om  

 indkomst- og formueskat til staten (statsskatteloven), som ændret senest ved  

 § 2 i lov nr. 825 af 19. december 1988, § 43, stk. 2-6, og i stk.  

 7 indsættes efter »tillægsskat«: »,jf.  

 skatteforvaltningslovens § 87,».
 Stk. 7-9 bliver herefter stk. 2-4.
Indholdsfortegnelse Afsnit I.
Skattemyndighedernes organisation og opgaver §§ 1- 24 Kapitel 1. De lokale skattemyndigheder §§ 1- 11 Kapitel 2. De statslige skattemyndigheder §§ 12- 20 Kapitel 3. Fælles regler §§ 21- 24 Afsnit II.
Bindende forhåndsbesked og selvangivelse §§ 25- 37 Kapitel 4. Bindende forhåndsbesked §§ 25- 28 Kapitel 5. Selvangivelse §§ 29- 34 Kapitel 6. Selvangivelsesmangler §§ 35- 37 Afsnit III. Årlige indberetninger til told- og skatteforvaltningen §§ 38-  

 58 Kapitel 7. Typer af årlige indberetninger §§ 38- 49 Kapitel 8. Fælles regler for indberetning §§ 50- 58 Afsnit IV.
Kontrolmidler §§ 59- 62 Kapitel 9. Finansielle aktiver m.v. i udlandet § 59 Kapitel 10. Regnskabskontrol m.v. og indhentelse af oplysninger m.v. §§  

 60- 62 Afsnit V.
Klage- og domstolsprøvelse §§ 63- 78 Kapitel 11. Klage til skatteankenævnet §§ 63- 64 Kapitel 12. Klage til Landsskatteretten §§ 65- 72 Kapitel 13. Domstolsprøvelse §§ 73- 75 Kapitel 14. Omkostningsdækning af udgifter til sagkyndig bistand i  

 skattesager §§ 76- 78 Afsnit VI.
Straffebestemmelser m.v. og forsvarerbistand §§ 79- 93 Kapitel 15. Straffebestemmelser m.v. §§ 79- 88 Kapitel 16. Forsvarerbistand under administrative skatte- og  

 afgiftsstraffesager §§ 89- 93 Afsnit VII.
Ikrafttrædelsesbestemmelser Bemærkninger til lovforslaget 1. Lovforslagets formål.
 Det overordnede mål med lovforslaget er at øge borgernes retssikkerhed ved  

 at gøre skattereglerne lettere at forstå og enklere at administrere.  

 Forslaget er således et vigtigt led i rækken af regeringens initiativer for  

 at styrke retssikkerheden på skatteområdet.
 Der er allerede gennemført væsentlige forenklinger, hurtigere  

 sagsafviklinger, bl.a. ved ankebegrænsning, og styrkelse af skattevæsenets  

 service ved f.eks. print-selvangivelsen.
 Regeringens initiativer for retssikkerheden på skatteområdet bygger på  

 følgende 5 hovedprincipper:
 - Skattevæsenets opgørelser skal være korrekte, være til at forstå og være  

 til at kontrollere.
 - Skattemyndighederne skal som hovedregel ikke anke til højere instans,  

 når en skatteyder har fået medhold ved Landsskatteretten eller landsretten.
 - Skatteadministrationen skal i sin praksis nøje følge lovene og  

 domstolenes afgørelser.
 - Der skal sikres en mere retfærdig bevisbyrde i skattesager.
 - De lovbestemmelser, som giver retsusikkerhed, skal fjernes eller  

 forenkles.
 Ved lovforslaget udmøntes vigtige dele af disse principper.
 Lovforslaget samler således de formelle regler, der styrer forholdet  

 mellem de skattepligtige og skattemyndighederne.
 Ved gennemførelsen af skattestyrelsesloven (lov nr. 824. af 19. december  

 1989) blev der i samarbejde med kommunerne skabt grundlag for en ny og mere  

 tidssvarende organisation af skatte- og afgiftsforvaltningen, og klagevejene  

 på skatteområdet blev kortere og mere overskuelige.
 Ved det nu foreliggende lovforslag udvides og ændres skattestyrelsesloven,  

 således at stort set alle de generelle regler, der regulerer de formelle  

 forhold mellem skatteyderne og skattemyndighederne, samles i en lov:  

Skatteforvaltningloven.
De regler, der foreslås tilføjet ved dette lovforslag, kan deles i 2  

 hovedgrupper.
En gruppe regler, der dækker den service, skattemyndighederne  

 tilbyder skatteborgerne.
Hertil må regnes reglerne om bindende forhåndsbesked  

 i skattespørgsmål og reglerne om en »print-selvangivelse«.
Denne  

 fortrykte selvangivelse betyder, at skattevæsenet for et meget stort antal  

 skatteydere leverer en færdigudfyldt selvangivelse.
Det medfører, at mange  

 derefter intet behøver at foretage sig, og at andre kun skal tilføje nogle få  

 oplysninger.
Også de almindelige regler om selvangivelse kan opfattes som led  

 i servicedelen.
Det er nemlig en vigtig retssikkerhedsgaranti for den enkelte  

 skatteyder, at udgangspunktet for skatteansættelsen skal være de oplysninger,  

 som skatteyderen selv tilvejebringer.
Det skaber forudsætningen for, at  

 skatteydernes egne oplysninger skal lægges til grund, medmindre  

 skattemyndighederne på grundlag af lovregler eller sikker fortolkning af  

 regler eller domme kan påvise et andet resultat.
 Endelig må til denne gruppe også henregnes reglerne om omkostningsdækning  

 for udgifter til sagkyndig bistand i skattesager.
 Den anden gruppe regler i lovforslaget regulerer myndighedernes adfærd  

 overfor borgerne.
Der opstilles således præcise regler for, hvad myndighederne må eller ikke  

 må foretage sig i forhold til den enkelte skatteyder.
Den gruppe indeholder  

 også bestemmelser, der skal sikre en ensartet ligning og modvirke, at nogen  

 skattepligtig ved urigtig selvangivelse slipper for at bære sin del af  

 skattebyrden.
Også regler om straf for urigtig selvangivelse og regler om  

 forsvarerbistand i administrative skattestraffesager må henregnes til denne  

 gruppe.
 Det overordnede hensyn ved den redaktionelle sammenskrivning af de nævnte  

 2 grupper af regler har været en forenklet og systematisk fremstilling af  

 reglerne, således at der skabes den klarhed, der er en forudsætning for, at  

 de skattepligtige kan kontrollere, at myndighederne overholder  

 spillereglerne, og en forudsætning for korrekt administration fra  

 myndighedernes side.
Foruden en systematisering og klargøring indeholder lovforslaget også  

 nogle materielle ændringer.
De materielle ændringer er nærmere omtalt  

 nedenfor, men der er grund til at fremhæve, at selvom de materielle ændringer  

 i selve lovteksten er forholdsvis begrænsede, så vil den samlede  

 skatteforvaltningslov give en bedre baggrund for at ændre de grundlæggende  

 opfattelser på selvangivelses- og kontrolområdet.
Den hidtidige holdning er  

 ofte blevet opfattet som udtryk for et vilkårligt skønssystem, hvor  

 skattemyndighederne ensidigt bestemmer alt, og hvor den fulde bevisbyrde  

 påhviler skatteyderen.
Der må ske en holdningsændring, således at  

 myndighederne i alle tilfælde respekterer skatteyderens selvangivelse, hvis  

 ikke myndighederne kan godtgøre over for ham, at de i deres administration  

 har holdt sig indenfor lovens grænser.
De materielle ændringer, der foreslås i servicedelen af lovforslaget, er  

 båret af det generelle hensyn, at give flest mulige af de skattepligtige  

 adgang til hurtigt og nemt at opfylde pligten til at afgive korrekt  

 selvangivelse.
Print-selvangivelsen spiller i denne forbindelse en stor  

 rolle.
Der er dog i forbindelse hermed lagt stor vægt på, at de automatiske  

 indberetninger, der er en forudsætning for print-selvangivelsen, ikke krænker  

 borgernes integritet ved unødvendig udlevering af oplysninger fra myndigheder  

 til de oplysningspligtige om f.eks. borgernes personnumre.
De materielle ændringer i den anden del af forslaget er båret af  

 princippet, at skattemyndighedernes beføjelser ikke må udvides på  

 skatteydernes bekostning.
Kontakt mellem myndigheder og skatteydere skal i  

 videst muligt omfang ske i gensidig forståelse.
Hvis sådan forståelse ikke er  

 til stede, må skattemyndighederne ikke kunne tiltvinge sig adgang til  

 kontrolbesøg uden en retskendelse.
Herved sikres skatteyderen den bedst  

 mulige garanti mod vilkårlighed.
Det samlede forslag til skatteforvaltningslov betyder, at 5 forskellige  

 love om skatteforvaltning samarbejdes til en lov.
Det drejer sig om:
- skattestyrelsesloven, - skattekontrolloven, - lov om bindende forhåndsbesked, - lov om omkostningsdækning af udgifter til sagkyndig bistand i  

 skattesager, og - lov om adgang til forsvarerbistand.
I den øvrige skattelovgivning findes en række forvaltningsregler.
De er  

 indarbejdet i lovforslaget, og de foreslås derfor ophævet.
Der er tale om  

 bestemmelser fra kildeskatteloven, selskabsskatteloven,  

 fondsbeskatningsloven, statsskatteloven og ligningsloven.
Skattekontrolloven blev oprindeligt vedtaget i 1946 under navnet  

 »Kontrolloven«.
Den er efterfølgende ændret talrige gange.
De mange  

 ændringer har gjort loven vanskelig at overskue og usystematisk.
Det er  

 derfor fundet nødvendigt at systematisere og modernisere reglerne, herunder  

 bl.a. reglerne om selvangivelse og skattekontrol, der udgør grundlaget for  

 ligningsarbejdet.
Flere af de gamle regler er præget af et utidssvarende sprog, og den lange  

 årrække, reglerne er tilblevet under, afspejles tillige i den manglende  

 homogenitet de enkelte bestemmelser imellem.
Derfor er det ved udformningen  

 af lovforslaget samtidig tilstræbt at gøre lovsproget homogent.
 Der er i dag væsentlig forskel på, hvordan skatteansættelsen sker for  

 personer med forholdsvis enkle indkomst- og formueforhold og for  

 erhvervsdrivende personer samt selskaber.
 Da den første skattekontrollov blev vedtaget i 1946 var skatteansættelsen  

 af såvel lønmodtagere som erhvervsdrivende baseret på den årlige  

 selvangivelse og de lokale skattemyndigheders efterfølgende kontrol med  

 selvangivelsen.
Kontrolloven fra 1946 indeholdt ingen regler om årlige indberetninger til  

 skattemyndighederne.
Der er siden indført en række bestemmelser i  

 skattekontrolloven om automatisk indberetning til skattemyndighederne.
Disse  

 indberetninger udgør i dag grundlaget for skatteansættelsen for de fleste  

 lønmodtagere og pensionister.
En udmøntning heraf er bl.a., at  

 selvangivelsesproceduren for en stor del af befolkningen i de seneste år har  

 kunnet forenkles væsentligt, således at man er gået fra den traditionelle  

 selvangivelse til erklæringsselvangivelsen og til det i dag anvendte  

 selvangivelsesforslag fra skattemyndighederne.
 Skatteansættelsen af erhvervsdrivende personer og selskaber er derimod  

 fortsat baseret på selvangivelsen og skattemyndighedernes revisionsmæssige  

 gennemgang af de regnskaber, der vedlægges selvangivelsen.
 Lovgivningen om selvangivelse og skattekontrol har haft svært ved at holde  

 trit med udviklingen. Ændringer er sket i form af talrige tilføjelser til  

 skattekontrolloven, der efterhånden har mistet sin oprindelige struktur.  

 Desuden er der indføjet selvangivelsesbestemmelser i ligningsloven,  

 kildeskatteloven, selskabsskatteloven og fondsbeskatningsloven, hvilket har  

 medvirket til at gøre regelsættet omfangsrigt og uoverskueligt.
 Der har derfor længe været behov for en revision af disse regler.
Lovforslaget indeholder stort set materielt gældende bestemmelser fra  

 henholdsvis lov om omkostningsdækning af udgifter til sagkyndig bistand i  

 skattesager og lov om adgang til forsvarerbistand, dog med redaktionelle  

 ændringer.
Endvidere er indarbejdet lov om bindende forhåndsbesked med  

 en række ændringer, som beskrives nærmere i afsnit 3, ad kapitel 4. Disse  

 bestemmelser er det fundet naturligt at medtage i en samlet  

 skatteforvaltningslov.
 2. Forslagets opbygning.
 I forbindelse med sammenskrivningen og moderniseringen af de lovtekster,  

 der berøres af lovforslaget, har det været overvejet, hvorledes lovens  

 systematik kan gøres mere brugervenlig.
Afsnit I »Skattemyndighedernes organisation og opgaver«  

 indeholder i 3 kapitler regler, der beskriver skattemyndighederne, deres  

 sammensætning, placering og opgaver.
Der henvises herom til den nye  

 skattestyrelseslov.
 Afsnit II »Bindende forhåndsbesked og selvangivelse« omfatter  

 reglerne i kapitel 4-6 om »Bindende forhåndsbesked«,  

 »Selvangivelse« og »Selvangivelsesmangler«.
 I afsnit II er bestemmelserne om bindende forhåndsbesked trukket frem i  

 forhold til de efterfølgende bestemmelser om selvangivelse m.v., idet der her  

 er tale om et institut, der tidsmæssigt finder anvendelse før selvangivelsen  

 og skatteansættelsen.
Skattekontrollovens regler kan deles op i 4 hovedgrupper: Reglerne om  

 selvangivelse og skatteregnskab, reglerne om indberetningspligt, reglerne om  

 regnskabskontrol og oplysningspligt efter anmodning fra skattemyndighederne,  

 og sanktionsbestemmelser.
Reglerne i skattekontrolloven om selvangivelse og  

 skatteregnskab foreslås således samlet i lovforslagets afsnit II sammen med  

 skattelovgivningens øvrige regler om selvangivelse.
 Afsnit III »Årlige indberetninger til told- og  

 skatteforvaltningen« indeholder i kapitel 7-8 »Typer af årlige  

 indberetninger« og »Fælles regler for indberetning«.
Reglerne om indberetningspligt, der bl.a. ligger til grund for udsendelsen  

 af selvangivelsesforslag og den efterfølgende ligningskontrol, foreslås  

 samlet i afsnit III.
Bestemmelserne indebærer, at der hvert år uden  

 opfordring tilgår skattemyndighederne oplysninger om løn, pension, dagpenge,  

 honorarer, ophavsrettigheder, legater, kontanthjælp, pensionsordninger,  

 indlån, udlån, pantebreve i depot, obligationsrenter,  

 obligationsoverdragelser, anparter og hovedaktionærer.
I afsnittets kapitel 8  

 foreslås indsat fælles regler for disse indberetninger.
 Afsnit IV »Kontrolmidler« indeholder regler i kapitel 9-10 om  

 »Finansielle aktiver m.v. i udlandet« og »Regnskabskontrol  

 m.v. og indhentelse af oplysninger«.
I kapitel 9 foreslås det, at skatteministeren kan fastsætte reglerne for  

 den skattemæssige kontrol med finansielle aktiver og finansielle kontrakter i  

 udlandet.
Der henvises herom til § 59 og bemærkningerne hertil.
 I kapitel 10 foreslås reglerne om regnskabskontrol, virksomhedseftersyn og  

 skattemyndighedernes mulighed for efter anmodning at indhente yderligere  

 oplysninger til brug for skatteansættelsen samlet.
 Afsnit V »Klage- og domstolsprøvelse« indeholder regler i  

 kapitel 11-14 om »Klage til skatteankenævnet«, »Klage til  

 Landsskatteretten«, »Domstolsprøvelse« og  

 »Omkostningsdækning af udgifter til sagkyndig bistand i  

 skattesager«.
 For så vidt angår kapitel 11-13 henvises til den nye skattestyrelseslov.
 I kapitel 14 er overført gældende bestemmelser fra lov om  

 omkostningsdækning af udgifter til sagkyndig bistand i skattesager.
 Afsnit VI »Straffebestemmelser m.v. og forsvarerbistand«  

 indeholder i kapitel 15-16 regler om »Straffebestemmelser m.v.« og  

 »Forsvarerbistand under administrative skattestraffesager«.
 Afsnit VII »Ikrafttrædelsesbestemmelser« indeholder regler om  

 ikrafttræden og overgangsregler m.v.
 3. Materielle ændringer.
 Som nævnt indeholder lovforslaget ud over sammenskrivningen og  

 omformuleringer også egentlige forslag til materielle ændringer.
 De væsentligste af disse er:
 ad kapitel 4.
 Adgangen til at få bindende forhåndsbesked udvides fra at omfatte en  

 »positivliste« over skatteretlige spørgsmål til at omfatte alle  

 skatteretlige spørgsmål, der kan indbringes for Landsskatteretten (§ 25).
 Med henblik på en hurtigere behandling af visse forespørgelser bemyndiges  

 Ligningsrådet til at henlægge dele af sin kompetence til at give bindende  

 forhåndsbesked til den centrale told- og skatteforvaltning og på en sådan  

 måde, at en bindende forhåndsbesked fra den centrale told- og  

 skatteforvaltning ikke kan indbringes for Ligningsrådet, men alene for  

 Landsskatteretten (§ 25).
 ad kapitel 5.
Den 15. maj er gjort til fælles selvangivelsesfrist for personer og  

 selskaber m.v.
Som konsekvens heraf er Ligningsrådets kompetence til at  

 fastsætte en senere selvangivelsesfrist for personer og dødsboer, der er  

 bogførings- eller regnskabspligtige, udvidet til også at omfatte selskaber  

 m.v. (§ 30).
 ad kapitel 6.
 Adgangen til at foretage skønsmæssige ansættelser er begrænset, således at  

 der ikke kan foretages en skønsmæssig ansættelse, hvis virksomhedsskemaet til  

 brug for SLS-E ikke er udfyldt (§ 35).
 Reglerne om kontrollovstillæg (skattetillæg) er forenklet og gjort fælles  

 for personer og selskaber m.v. (§ 36).
Den komunale skattemyndigheds afgørelse om dagbøder kan påklages til  

 skatteankenævnet, som træffer endelig afgørelse.
Klage kan således ikke som  

 hidtil indbringes for Ligningsrådet (§ 37).
 ad kapitel 7.
 Med henblik på at forenkle og forbedre selvangivelsesmulighederne for de  

 mange skattepligtige, der har glæde af »print-selvangivelsen«, er  

 der sket visse forbedringer af indberetningspligten.
I forslaget er ikke medtaget en regel svarende til skattekontrollovens § 7  

 A.
Efter denne bestemmelse skal bygherrer i visse tilfælde indberette de  

 samlede byggeudgifter og disses fordeling på de enkelte entreprenører m.v.  

 Bestemmelsen sanktioneres ved, at kommunalbestyrelsen ikke kan udstede  

 ibrugtagningstilladelse, før indberetningen er foretaget.
 Efter at Boligministeriet i 1985 udstedte et nyt byggereglement for  

 småhuse er der skabt hjemmel for, at en lang række mindre byggearbejder kan  

 finde sted, uden at ibrugtagningstilladelse er fornøden.
 Det foreslås derfor, at den nævnte indberetningspligt afskaffes, idet  

 oplysninger om større byggearbejder, hvortil der fortsat kræves  

 ibrugtagningstilladelse, tilgår skattemyndighederne ad anden vej.
 Uddelinger fra fonde og foreninger, der består i brugsrettigheder, skal  

 indberettes for det kalenderår, hvori brugsretten kan udnyttes (§ 40).
 Skatteministeren er bemyndiget til at fastsætte indberetningspligt  

 vedrørende præmier til gruppelivsforsikringer (§42, stk. 3).
 Indberetningspligten vedrørende udlån er udvidet til at omfatte  

 amtskommuner og finansieringforeninger. (§ 44, stk. 2.).
 Realkreditinstitutter skal foretage indberetning om skattepligtige  

 udlodninger fra deres reservefonde (§ 44, stk. 3, nr. 6).
 Om obligationer skal der foretages indberetning om indfrielse og  

 overdragelse af obligationer, der er udstedt uden pålydende rente eller med  

 en pålydende rente under mindsterenten på udstedelsestidspunktet, jf.  

 kursgevinstlovens § 7 (§ 46, stk. 2, nr. 3, og § 47, stk. 3, nr. 2).
 Om finansielle kontrakter efter kursgevinstloven skal der foretages  

 indberetning om kontraktindgåelse og om kontraktoverdragelse, når en af  

 aftaleparterne er en person (§ 47, stk. 3, nr. 3 og 4).
 Interessentskaber med »passive« ejere skal indberette  

 virksomhedens regnskab (§ 48, stk. 2, nr. 2).
 ad kapitel 8.
 Fristen for at foretage indberetning ved ophør af indberetningspligt  

 udvides fra at omfatte de i §§ 38-39 nævnte til at omfatte samtlige  

 indberetningspligtige, bortset fra de sociale myndigheder (§ 52, stk. 2).
 Pligten for mellemmænd til at foretage indberetning er udvidet til også at  

 omfatte uddelinger fra fonde og foreninger (§ 54).
 Det er tydeliggjort, under hvilke forudsætninger told- og  

 skatteforvaltningen må udlevere CPR-numre (§ 55).
 De indberetningspligtige efter §§ 38-40, 42-46 og 48 skal tilrettelægge  

 deres regnskab således, at indberetningerne kan afstemmes med  

 regnskabsføringen (§ 56, stk. 1).
 De indberetningspligtige efter §§ 38-40 skal i forbindelse med  

 selvangivelsen vise afstemningen mellem årsregnskabet og indberetningerne (§  

 56, stk. 2).
 Skatteministeren er givet en generel bemyndigelse til at fastsætte regler  

 for den administrative gennemførelse af indberetningspligterne efter kapitel  

 7 og til at fritage for eller lempe indberetningspligterne m.v. efter kapitel  

 7 og 8 (§ 58).
 ad kapitel 9.
 Skatteministeren bemyndiges til at fastsætte regler for den skattemæssige  

 kontrol med skattepligtiges finansielle aktiver og finansielle kontrakter i  

 udlandet, bl.a. til erstatning for regler herom i valutabekendtgørelsen (§  

 59).
 ad kapitel 10.
Det fastslås udtrykkeligt, at de selvangivne oplysninger skal lægges til  

 grund for ansættelsen, medmindre skattemyndighederne kan anføres konkrete  

 grund til tvivl.
På baggrund heraf foreslås en regel om, at skattepligtige  

 efter anmodning skal redegøre for grundlaget for det selvangivne (§ 60).
 Reglerne for skattemyndighedernes adgang til at indhente  

 regnskabsmateriale, foretage virksomhedseftersyn og indhente oplysninger fra  

 tredjemand er gennemgribende omformuleret og søgt tydeliggjort, herunder  

 foreslås skærpede betingelser for myndighedernes adgang til ikke-aftalt  

 kontrolbesøg i virksomheder, og skærpede betingelser for at indhendte  

 oplysninger om en skattepligtig hos en anden. (§§ 61-62).
 ad kapitel 15.
 Kollektive enheders strafansvar er udvidet fra at omfatte §§ 80-81 og 83,  

 stk. 2, til at omfatte alle straffebestemmelserne i loven.
 Ved administrativ behandling af skattestraffesager er det ikke længere  

 Ligningsrådet, der skal skønne over, om den forskyldte straf er højere end  

 bøde, men den, som skatteministeren bemyndiger dertil (§ 86).
 ad kapitel 16.
 Adgangen til forsvarerbistand er udvidet til også at omfatte straffesager  

 efter lov om arbejdsmarkedsbidrag (§ 93).
4. Administrative og provenumæssige virkninger Lovforslaget er som nævnt en sammenskrivning af gældende love og  

 bestemmeler.
I forbindelse med sammenskrivningen er der foretaget justeringer af  

 regelsættet.
Herunder er der foretaget enkelte afkortninger af klageveje og  

 skabt mulighed for yderligere decentralisering.
Skattekontrollovens § 7A om  

 indberetningspligt i forbindelse med byggearbejder er foreslået ophævet, mens  

 indberetningspligten i øvrigt er foreslået udvidet på enkelte områder.
 Overførslen af skattekontrol med finansielle aktiver i udlandet fra  

 industriministerens område til skatteministerens område indebærer, at en  

 begrænset administrationsopgave overføres til skatteministerens område.
 Indførelsen af et system til kontrol med finansielle kontrakter og med  

 lavtforrentede obligationer skønnes at medfører merudgifter på:
 Herudover skønnes lovforslaget ikke at medføre merudgifter.
 Lovforslaget som helhed må i øvrigt forventes at være administrativt  

 neutralt, eventuelt indebærer det en mindre administrativ lettelse.
 Lovforslaget har ikke nævneværdige provenumæssige konsekvenser.
5. Ikrafttræden og overgangsspørgsmål Det foreslås, at loven træder i kraft den 1. april 1990, samtidig med den  

 nye skattestyrelseslov, som foreslås ændret ved dette lovforslag.
 Det foreslås, at lovforslaget først får virkning fra den 1. august 1990,  

 for at skabe ro om selvangivelses-proceduren vedrørende indkomståret 1989,  

 idet mange af lovforslagets bestemmelser vedrører selvangivelsesproceduren.  

 Skatteministerens bemyndigelse efter § 59 til at fastsætte regler for  

 kontrollen med finansielle aktiver m.v. i udlandet er dog tillagt virkning  

 fra den 1. april 1990.
 For så vidt angår reglerne om indberetningspligt foreslås det, at  

 de udvidelser, som indføres med dette lovforslag, først får virkning for  

 indberetninger vedrørende kalenderåret 1991, dvs. for de indberetninger, der  

 som hovedregel foretages i januar 1992.
Bemærkninger til de enkelte bestemmelser Til § 1, nr. 1-6 Bestemmelserne er redaktionelle.
Til § 1, nr. 7 Kapitel 4 Til § 25 Efter bestemmelsen kan Ligningsrådet give bindende forhåndsbesked om  

 skatte- og afgiftsspørgsmål.
For at skabe en hurtigere og mindre ressourcekrævende administration af  

 dette regelsæt foreslås, at Ligningsrådet for visse sagstyper skal kunne  

 henlægge denne kompetence til den centrale told- og skatteforvaltning.
Der  

 vil i disse tilfælde ikke være klageadgang til Ligningsrådet, jf. § 27.
De forespørgsler, hvis besvarelse forventes at blive henlagt til den  

 centrale told- og skatteforvaltning, er forespørgsler, hvis besvarelse i  

 overvejende grad er baseret på en vurdering af de faktiske omstændigheder,  

 således at svaret har mindre almen interesse, f.eks. spørgsmål om beskatning  

 ud fra et næringssynspunkt.
De forespørgsler, hvis besvarelse forventes at  

 blive givet af Ligningsrådet, er spørgsmål vedrørende nye retstilstande og  

 andre spørgsmål, hvis besvarelse har almen interesse.
 Alene skriftlige spørgsmål besvares med bindende virkning.
Det foreslås som en serviceforanstaltning, at der kan indhentes bindende  

 forhåndsbesked om alle spørgsmål, der efter deres art kan indbringes for  

 Landsskatteretten.
Dette indebærer en mindre udvidelse af adgangen til at  

 indhente bindende forhåndsbesked i forhold til gældende ret.
Udvidelsen  

 omfatter bl.a. spørgsmål om realrenteafgift og om værdiansættelse af visse  

 aktiver.
Ifølge bestemmelsen skal der være tale om spørgsmål, der findes at have  

 væsentlig betydning for spørgeren.
Afgørelsen heraf tilkommer Ligningsrådet  

 eller den centrale told- og skatteforvaltning, hvis kompetencen er henlagt  

 til denne.
Afgørende for, om spørgsmålets afklaring har væsentlig betydning, vil  

 normalt være dets økonomiske aspekt.
Bestemmelsen indeholder imidlertid  

 mulighed for, at også spørgsmål, der isoleret betragtet er af mindre  

 økonomisk betydning for spørgeren, kan besvares.
Der er herved bl.a. tænkt på  

 situationer, hvor dispositionen i tilfælde af et gunstigt svar må forventes  

 gentaget, eller den beskrevne situation er årligt tilbagevendende.
Der kan i almindelighed kun indhentes bindende forhåndsbesked om de  

 skatteretlige virkninger af dispositioner, der ikke er gennemført.
Der er  

 imidlertid mulighed for i særlige situationer også at indhente bindende  

 forhåndsbesked om dispositioner, der er foretaget.
Det kan være aktuelt, hvor  

 den skatteretlige bedømmelse af en foretagen disposition kan påvises at have  

 væsentlig betydning for spørgerens stillingtagen til fremtidige  

 dispositioner.
I disse tilfælde skal anmodningen fremsættes inden udløbet af  

 selvangivelsesfristen for det indkomstår, besvarelsen har betydning for.
Til § 26 Spørgeren skal oplyse sagen bedst muligt.
Efter bestemmelsens stk. 2 kan den centrale told- og skatteforvaltning,  

 uanset om det er denne eller Ligningsrådet, der skal give svaret, kræve  

 yderligere oplysninger eller dokumentation fra spørgeren.
Det er ikke fastsat  

 som et krav, at sådanne supplerende oplysninger skal indgives skriftligt.
Af  

 hensyn til sagens afslutning inden for en rimelig tid, kan den centrale told-  

 og skatteforvaltning i det enkelte tilfælde fastsætte en frist for afgivelse  

 af de yderligere oplysninger m.v.
Efter bestemmelsens stk. 3 kan Ligningsrådet eller den centrale told- og  

 skatteforvaltning, hvis kompetencen er henlagt til denne, afvise spørgsmål,  

 der ikke kan besvares med fornøden sikkerhed.
Som eksempel herpå kan nævnes,  

 at der normalt ikke kan gives bindende forhåndsbesked om værdiansættelser,  

 eller hvilke kriterier der skal lægges til grund for disse, bortset måske fra  

 de særlige situationer, hvor der gives bindende forhåndsbesked om allerede  

 foretagne dispositioner.
Afvisning kan også ske, hvor andre hensyn taler  

 afgørende mod, at en besvarelse gives.
Som eksempel herpå kan nævnes  

 spørgsmål, hvor alternative muligheder ønskes skatteretligt belyst.
 Den udvidede adgang til at indhente bindende forhåndsbesked må forventes  

 at medføre, at flere anmodninger end hidtil vil blive afvist.
Til § 27 For at begrænse antallet af klageinstanser kan en afgørelse i form af en  

 bindende forhåndsbesked indbringes direkte for Landsskatteretten efter  

 reglerne i kapitel 12, uanset om afgørelsen er truffet af den centrale told-  

 og skatteforvaltning eller af Ligningsrådet.
 Landsskatterettens afgørelse kan indbringes for domstolene efter reglerne  

 i kapitel 13.
Ud fra et administrativt hensyn kan beslutning om at afvise en anmodning  

 om bindende forhåndsbesked ikke indbringes for anden administrativ myndighed,  

 uanset om afgørelsen er truffet af Ligningsrådet eller af den centrale told-  

 og skatteforvaltning.
Spørgeren har imidlertid under en senere ligningsmæssig  

 behandling mulighed for at klage.
 Efter bestemmelsen har en forhåndbesked - eventuelt ændret efter  

 indbringelse for Landsskatteretten eller domstolene - bindende virkning for  

 skattemyndighederne ved behandlingen af det beskrevne forhold.
 Såfremt spørgeren foretrækker at selvangive i modstrid med  

 forhåndsbeskeden, skal skattemyndighederne tilsidesætte selvangivelsen, og  

 der vil så være mulighed for spørgeren til at klage herover.
I det omfang der sker ændringer i de forudsætninger, der har været  

 bestemmende for indholdet af forhåndsbeskeden, har den ikke bindende virkning  

 for skattemyndighederne.
Det samme er tilfældet, hvor de til grund for  

 besvarelsen liggende lovregler er ændret.
 Spørgsmål om, hvorvidt de faktiske forhold, der har ligget til grund for  

 forhåndsbeskeden, er ændret således, at forhåndsbeskeden helt eller delvist  

 bliver virkningsløs, afgøres efter de almindelige regler for klage over  

 skatteansættelser, jf. kapitel 11-13.
Til § 28 Efter bestemmelsen skal der betales en afgift for at opnå bindende  

 forhåndsbesked.
Afgiften består af en grundafgift, der reguleres efter  

 personskattelovens § 20. Derudover betales en tillægsafgift, hvis den  

 beskrevne disposition har et betydeligt økonomisk omfang, eller besvarelsen  

 af forespørgslen er særligt arbejdskrævende.
 Den regulerede grundafgift udgør 1.300 kr. for kalenderåret 1990. Beløbet  

 reguleres efter personskattelovens § 20 med et grundbeløb for 1987 på 1.100  

 kr.
 Grundafgiften skal indsendes samtidig med anmodningen om en bindende  

 forhåndsbesked.
 Viser besvarelsen af spørgsmålet sig at være særligt arbejdskrævende -  

 vejledende at overstige 25 sagsbehandlingstimer - eller på anden måde særligt  

 bekostelig, f.eks. fordi besigtigelse af en fast ejendom er nødvendig,  

 fastsættes en tillægsafgift.
 Viser forespørgslen, at den beskrevne disposition har et betydeligt  

 økonomisk omfang, vejledende mere end 10 mill. kr., fastsættes ligeledes en  

 tillægsafgift.
 Den bindende forhåndsbesked gives først, når afgifterne er betalt.
 Skatteministeren fastsætter regler for betaling af tillægsafgift og om  

 tilbagebetaling af betalte afgifter.
Kapitel 5 Til § 29 Bestemmelsen fastslår den almindelige pligt for alle skattepligtige til at  

 medvirke til, at de bliver ansat korrekt i skat.
Bestemmelsen er som hidtil formet som en pligt for den enkelte  

 skattepligtige til selv at meddele skattemyndighederne en opgørelse af årets  

 indkomst og eventuelt formuen ved årets udgang.
De fleste lønmodtagere og  

 pensionister kan imidlertid i dag opfylde denne pligt ved en kontrol af det  

 forslag til en indkomst- og formueopgørelse, som skattemyndighederne  

 udsender, jf. stk. 5.
På baggrund af en indstilling fra Ligningsrådet bestemmer skatteministeren  

 karakteren af de oplysninger, den enkelte skal afgive.
Fastsættelse af disse  

 oplysninger sker normalt i form af skatteministerens godkendelse af de  

 blanketter, der årligt udarbejdes til afgivelse af selvangivelsesoplysninger,  

 jf. stk. 3. I medfør af den tilsvarende bestemmelse i kontrolloven er dog  

 udstedt bekendtgørelse nr. 443 af 23. december 1966 om pligt til i  

 forbindelse med selvangivelsen at specificere fradrag for  

 repræsentationsudgifter.
Oplysningerne skal være af betydning for skatteansættelsen, herunder  

 spørgsmål om skattepligt, eller skatteberegningen.
Skatteministeren kan  

 herunder bestemme, at selvangivelsen skal indeholde oplysninger om  

 ægteskabelig stilling og oplysninger til brug for en indirekte  

 indkomstopgørelse.
 Skatteministeren kan endvidere bestemme, at selvangivelsen skal indeholde  

 oplysninger til brug for forskudsregistreringen af den skattepligtige.
Grundlaget for indkomstangivelsen er indkomståret.
For personer og  

 dødsboer er indkomståret sammenfaldende med kalenderåret, men  

 skattemyndighederne kan i det enkelte tilfælde tillade, at et andet  

 indkomstår end kalenderåret anvendes, jf. kildeskattelovens § 22. Selskaber,  

 fonde og foreninger m.v. kan normalt placere indkomståret frit.
Et een gang  

 valgt indkomstår kan kun ændres med skattemyndighedernes tilladelse.
 Indkomståret kan i forbindelse med bl.a. indtræden eller ophør af  

 skattepligt være på mere eller mindre end 12 måneder.
 Skattepligtige fritages ikke for at indgive selvangivelse, selv om de ikke  

 har modtaget en selvangivelsesblanket.
Indgives selvangivelse, skal den være underskreven.
Er en  

 selvangivelsesblanket ikke underskreven, anses den ikke for en selvangivelse.
Stk. 5 i bestemmelsen anviser den normale selvangivelsesprocedure for  

 lønmodtagere og pensionister.
De vil omkring 1. maj få tilsendt en  

 selvangivelsesblanket, der er udfyldt med de oplysninger om den pågældendes  

 indkomst- og formueforhold, som skattemyndighederne har fået oplyst fra de  

 indberetningspligtige og fra det oplysningskort, skatteyderen eventuelt har  

 indsendt først på året.
Finder den enkelte, at oplysningerne er  

 fyldestgørende og korrekte, behøver han eller hun intet at foretage sig, idet  

 ansættelsen da vil blive foretaget i overensstemmelse hermed.
Finder den  

 enkelte, at de meddelte oplysninger ikke er tilstrækkelige, skal den  

 fremsendte selvangivelsesblanket korrigeres og indsendes i underskreven stand  

 til skattemyndighederne senest den 15. maj.
 Bestemmelsen erstatter skattekontrollovens § 1, stk. 1, § 2, stk. 1,  

 ligningslovens § 32 A, stk. 1, selskabsskattelovens § 26 og kildeskattelovens  

 § 80, stk. 2, og § 81.
Til § 30 Det foreslås, at der fastsættes en fælles almindelig selvangivelsesfrist  

 for alle skattepligtige.
Fristen er sat til den 15. maj i året efter  

 indkomstårets udløb.
Der forekommer særlige frister for specielle tilfælde,  

 f.eks. for dødsboer og for selskaber m.v. i forbindelse med ændring af  

 skattepligtsstatus.
Som modstykke hertil foreslås, at Ligningsrådets adgang til fra år til år  

 at fastsætte en senere selvangivelsesfrist end den 15. maj udvides fra at  

 omfatte bogførings- og regnskabspligtige personer og dødsboer til også at  

 omfatte selskaber, fonde og foreninger m.v.
For selskaber, fonde og  

 foreninger m.v., hvis indkomstår udløber i perioden 1. april - 14. maj, kan  

 Ligningsrådet således bestemme, at selvangivelse først skal indgives det  

 følgende år.
Da selvangivelsen for lønmodtagere og pensionister i modsætning til  

 tidligere indsendes til en central adresse, foreslås, at rettidig indgivelse  

 kan ske den nærmest følgende hverdag, hvor fristen udløber en lørdag eller en  

 helligdag.
Efter gældende ret kan selvangivelsen for personer indgives den  

 nærmest følgende søndag, når fristen udløber en fredag eller en lørdag.
Efter bestemmelsens stk. 2 skal den skattepligtige indgive selvangivelse  

 inden udløbet af den kalendermåned, der følger efter den måned, hvor den  

 fulde skattepligt efter kildeskattelovens § 1 eller den begrænsede  

 skattepligt efter § 2, stk. 1, litra d eller e, ophører.
Endvidere skal der  

 indgives selvangivelse inden for den nævnte frist, hvis den skattepligtige  

 efter bestemmelserne i en dobbeltbeskatningsoverenskomst bliver hjemmehørende  

 i en fremmed stat, Færøerne eller Grønland.
 Efter bestemmelsen skal der indgives selvangivelse, selv om den  

 skattepligtiges fulde skattepligt efter kildeskattelovens § 1 afløses af  

 begrænset skattepligt efter kildeskattelovens § 2, stk. 1, litra d eller e.  

 Derimod skal der ikke indgives en »fremrykket« selvangivelse, hvis  

 den begrænsede skattepligt afløses af fuld skattepligt.
Efter bestemmelsens stk. 3 kan den kommunale skattemyndighed give  

 udsættelse med indgivelse af selvangivelse, hvor »særlige  

 omstændigheder« taler herfor.
Det er dog en forudsætning, at udsættelsen  

 er forenelig med ligningsplanens overholdelse.
 Bestemmelsen omfatter både udsættelse med den ordinære selvangivelse, jf.  

 stk. 1, og med den »fremrykkede« selvangivelse efter stk. 2.
Der kan foreligge særlige omstændigheder for udsættelse i forbindelse med  

 en »fremrykket« selvangivelse, f.eks. hvis den skattepligtige ikke  

 har mulighed for inden udløbet af fristen i stk. 2 at selvangive om særlige  

 skattemæssige forhold, der har væsentlig betydning for indkomst- og  

 formueopgørelsen.
Også andre forhold kan begrunde, at der gives udsættelse  

 med indgivelse af selvangivelsen.
Såfremt den kommunale skattemyndighed  

 finder det hensigtsmæssigt, kan der eventuelt gives den skattepligtige  

 udsættelse med indgivelse af selvangivelsen indtil udløbet af den ordinære  

 selvangivelsesfrist.
Udsættelse må, når de ændrede skattepligtsforhold har  

 sammenhæng med flytning til udlandet, betinges af, at den skattepligtige  

 oplyser sin nye adresse i udlandet, samt senere oplyser eventuelle  

 adresseændringer.
 Bestemmelsen erstatter ligningslovens § 32 A, stk. 2, 4 og 5, og  

 selskabsskattelovens § 27, stk. 1 og 4.
Til § 31 Børn er formelt skattepligtige fra fødslen, men af praktiske grunde  

 indtræder den almindelige selvangivelsespligt først for det kalenderår, hvori  

 barnet fylder 15 år.
 Børn under 15 år skal dog indgive selvangivelse for de indkomstår, hvori  

 de har haft skattepligtig indkomst, eller hvori de ved årets udløb ejede  

 skattepligtig formue.
 Selvangivelsespligten omfatter endvidere ikke begrænset skattepligtige  

 personer, dødsboer, selskaber og foreninger m.v. der alene oppebærer indkomst  

 fra Danmark, hvori der allerede ved udbetalingen er indeholdt endelig skat.  

 Disse indkomstarter er A-indkomst til personer, der stilles til rådighed for  

 at udføre arbejde her i landet, visse udbytteindtægter og afståelsessummer,  

 visse skattegodtgørelser, royalty og sømandsindkomst.
Bestemmelsen i stk. 3 omfatter de foreninger, korporationer, stiftelser,  

 legater og selvejende institutioner, der efter selskabsskattelovens § 1, stk.  

 1, nr. 6, alene er skattepligtige af erhvervsmæssig indkomst.
Blandt disse  

 foreninger fritages de, der udelukkende har almenvelgørende eller  

 almennyttigt formål, for at selvangive årets indkomst, når de efter  

 udnyttelsen af den særlige ret til at fradrage vedtægtsmæssige udlodninger og  

 henlæggelser til sådanne senere udlodninger ikke har indkomst til beskatning.
 Bestemmelsen erstatter kildeskattelovens § 82, skattekontrollovens § 2,  

 stk. 6, og selskabsskattelovens § 27, stk. 2 og 3.
Til § 32 Efter bestemmelsens stk. 1 kan brancheforeninger og  

 arbejdsmarkedssammenslutninger undlade at indgive en egentlig selvangivelse,  

 hvis foreningen ikke har rente- og udbytteindkomst, der overstiger 200.000  

 kr.
Den skal blot i stedet indgive en erklæring herom.
Kontingentindtægter og andre ikke-erhvervsmæssige indtægter skal i disse  

 tilfælde ikke selvangives.
Har foreningen erhvervsmæssig indkomst, skal denne  

 dog selvangives.
Tilsvarende gælder, hvis der i løbet af året har været  

 ekstraordinære indkomster i form af avancer m.v.
Overstiger rente- og udbytteindkomsten i et indkomstår 200.000 kr., kan  

 erklæring ikke anvendes.
Dvs. både den erhvervsmæssige og den  

 ikke-erhvervsmæssige indkomst, herunder kontingentindtægten, skal  

 selvangives.
Efter den foreslåede stk. 2 kan en række fonde indgive erklæring i stedet  

 for egentlig selvangivelse.
Det gælder for det første fonde, hvis indkomst  

 inkl. skattefrie udbytter og efter fradrag af rente- og  

 administrationsudgifter ikke overstiger 25.000 kr.
Erklæring kan dog kun  

 indgives, hvis en sådan fond ikke har indkomst ved erhvervsmæssig virksomhed.
 Dernæst kan idrætshaller, kollegier, lette kollektivboliger, ældreboliger  

 og feriefonde indgive erklæring, såfremt de pågældende institutioner har  

 modtaget Fondsregistrets (nu Civilretsdirektoratets) eller Erhvervs- og  

 Selskabsstyrelsens meddelelse om registreringsfritagelse.
Endelig kan fonde, der konkret har modtaget skattemyndighedernes  

 tilladelse, afgive erklæring.
Sådan tilladelse kan f.eks. gives fonde, der er  

 underlagt et statsligt eller kommunalt tilsyn.
Bestemmelsen administreres  

 restriktivt.
Det forhold, at en fond varetager almennyttige eller  

 almenvelgørende formål, er ikke tilstrækkeligt.
 Bestemmelsen erstatter fondsbeskatningslovens § 15, stk. 2 og 3.
Til § 33 Bestemmelsen omfatter kun dem, der har pligt til at selvangive indkomst  

 eller formue, jf. § 29 og § 32.
Efter bestemmelsen skal erhvervsdrivende, dødsboer og visse  

 ikke-erhvervsdrivende fonde og foreninger m.v. udarbejde årsregnskab for den  

 senest afsluttede regnskabsperiode.
Regnskabsperioden kan være mere eller  

 mindre end 12 måneder i forbindelse med ændringer i virksomhedens  

 regnskabsførelse.
Skatteministeren kan efter indstilling fra Ligningsrådet fastsætte regler  

 om grundlaget for og udarbejdelsen af dette årsregnskab.
Skatteministeren har  

 udnyttet den tilsvarende kompetence i skattekontrollovens dagældende § 3,  

 stk. 2 (nu stk. 3), til at udstede bekendtgørelse nr. 461 af 8. september  

 1976, med senere ændringer, om mindstekrav til årsregnskaber, der vedlægges  

 selvangivelsen, og om krav til det regnskabsmæssige grundlag m.v.  

 (»Mindstekravsbekendtgørelsen«).
 Skatteministeren kan endvidere - efter indstilling fra Ligningsrådet -  

 bestemme, at de selvangivelsespligtige, der efter stk. 1 skal vedlægge  

 selvangivelsen et årsregnskab, skal afgive årsregnskabsoplysningerne og  

 øvrige oplysninger til brug for indkomst- eller formueopgørelsen på en sådan  

 måde, at oplysningerne kan behandles maskinelt, bl.a. i Statens  

 Ligningssystem for Erhvervsdrivende (SLS-E).
Bestemmelsen omfatter kun selvangivelsespligtige, der efter bestemmelser  

 uden for skattelovgivningen er enten bogføringspligtige eller pålagt en pligt  

 til at udarbejde årsregnskab.
Bestemmelsen omfatter dog også de personligt  

 erhvervsdrivende, der i medfør af skattekontrollovens § 3, stk. 1,  

 administrativt er pålagt regnskabspligt, jf. stk. 6.
 Bestemmelsens formål er at styrke ligningsgrundlaget.
Efter bestemmelsen skal det udarbejdede årsregnskab indsendes til den  

 kommunale skattemyndighed inden udløbet af fristen for indgivelse af  

 selvangivelse.
Undladelse af at indsende årsregnskabet rettidigt kan medføre  

 en skønsmæssig ansættelse, jf. § 35, og vil medføre beregning af et  

 skattetillæg, jf. § 36.
 Er årsregnskabet for et selskab m.v. ikke godkendt af generalforsamlingen  

 på tidspunktet for regnskabets indgivelse til den kommunale skattemyndighed,  

 skal der senest 14 dage efter generalforsamlingens behandling af regnskabet  

 gives den kommunale skattemyndighed meddelelse om generalforsamlingens  

 beslutning.
 Efter bestemmelsens stk. 5 skal det regnskabsmateriale med bilag, der  

 danner grundlag for det indsendte årsregnskab, opbevares i Danmark.  

 Bestemmelsens baggrund er, at det normalt kun er de af bogføringsloven  

 omfattede, der har pligt til at opbevare regnskabsmateriale i Danmark.  

 Specielt i forbindelse med ligning af begrænset skattepligtige udenlandske  

 selskaber, der har fast driftssted i Danmark (filialer), jf.  

 selskabsskattelovens § 2, stk. 1, litra a, har der været problemer med  

 fremskaffelse af det til grund for årsregnskabet liggende regnskabsmateriale.
 Pligten til at opbevare regnskabsmateriale i Danmark anses ikke for  

 opfyldt, hvis materialet opbevares i Grønland eller på Færøerne.
 Efter bestemmelsen kan den kommunale skattemyndighed helt eller delvist  

 fritage for denne pligt til at opbevare regnskabsmaterialet i Danmark.  

 Kompetencen omfatter ikke adgang til at fritage for en opbevaringspligt efter  

 anden lovgivning.
Fritagelsesreglen anvendes restriktivt.
Fritagelse kan tænkes givet i  

 tilfælde, hvor et udenlandsk selskab kun er skattepligtigt til Danmark i en  

 kort periode.
En tilladelse til at opbevare regnskabsmaterialet i udlandet  

 tidsbegrænses normalt til højst 5 år ad gangen.
Det stilles eventuelt som  

 betingelse, at bekræftede kopier af materialet eller en del heraf opbevares i  

 Danmark.
Skatteministerens kompetence efter skattekontrollovens § 3, stk. 1, til at  

 pålægge erhvervsdrivende, der ikke er bogføringspligtige, regnskabspligt, er  

 bevaret ved stk. 6 af hensyn til opretholdelsen af Finansministeriets  

 bekendtgørelse nr. 266 af 5. oktober 1955 om regnskabspligt for arkitekter,  

 rådgivende ingeniører samt visse fiskeopkøbere og ejere af dambrug,  

 Finansministeriets bekendtgørelse nr. 345 af 18. december 1959 om  

 regnskabspligt for visse kreaturhandlere m.v., Finansministeriets  

 bekendtgørelse nr. 360 af 23. november 1962 om regnskabspligt for visse  

 pelsdyrsavlere og Finansministeriets bekendtgørelse nr. 362 af 19. oktober  

 1963 om regnskabspligt for kørelærere.
Disse regnskabspligtige skal som  

 hidtil opbevare det førte regnskab i 5 år.
 Bestemmelsen i stk. 6 forventes at kunne ophæves, når den igangværende  

 revision af bogføringsloven er gennemført.
 Bestemmelsen erstatter skattekontrollovens § 3, stk. 1-3, og 5-6, og  

 selskabsskattelovens § 29, stk. 1, 1. pkt.
Til § 34 Efter bestemmelsen skal erhververen af en fast ejendom afgive en  

 indberetning om købet og købsvilkårene.
Bestemmelsen svarer til  

 skattestyrelseslovens § 37. Den foreslås af redaktionelle grunde placeret i  

 dette kapitel.
Kapitel 6 Til § 35 Bestemmelsen er udtryk for, at der skal foretages en skatteansættelse,  

 uanset om der på ansættelsestidspunktet foreligger en selvangivelse m.v.  

 eller ej.
Ligningsmyndighedens adgang til at foretage en skønsmæssig ansættelse  

 består ikke kun i de tilfælde, hvor indkomst eller formue ikke er  

 selvangivet, men også i de tilfælde, hvor indkomst eller formue er selvangivet, men de af  

 skatteministeren efter indstilling fra Ligningsrådet opstillede  

 selvangivelseskrav ikke er opfyldte.
Tilsvarende gælder de i § 33, stk. 2,  

 nævnte, der ikke har vedlagt selvangivelsen et årsregnskab.
 Er opgørelsen af indkomst eller formue indgivet uden underskrift, har  

 opgørelsen ikke karakter af en selvangivelse.
Bestemmelsen er en videreførelse af det princip, som var nedfældet i  

 statsskattelovens § 23, stk. 4, som blev ophævet ved skattestyrelseslovens  

 ikrafttræden i 1978. Efter bestemmelsen i statsskatteloven skulle den  

 skønsmæssige ansættelse ske under hensyntagen til, hvad skatteyderens  

 »og hans Families Underhold efter dennes Størrelse og Levemaade kan  

 antages at koste, og hvad der for øvrigt vides om hans Formueforfatning og om  

 hans Bedrifts Omfang og Udbytte.« Ligningsmyndighedernes skøn skal  

 således foretages ud fra en realistisk bedømmelse af, hvad der må antages at  

 svare til skatteyderens virkelige indkomst.
I det omfang oplysninger herom  

 kan findes i en ikke behørig selvangivelse, herunder et eventuelt medsendt  

 regnskab, skal disse oplysninger lægges til grund for skønnet.
Ligningsmyndigheden er således ikke frit stillet ved udøvelsen af skønnet  

 over størrelsen af den pågældendes skattepligtige indkomst og formue.
Ved den  

 skønsmæssige ansættelse skal der tages hensyn til de i sagen foreliggende  

 oplysninger og kontrolmateriale, til tidligere års ansættelser,  

 selvangivelser og foretaget forskudsregistrering.
Endvidere bør der tages  

 hensyn til oplysninger fra incassoafdelingen og socialforvaltningen om den  

 skattepligtiges forhold.
 Ligningsmyndigheden skal således også tage hensyn til eventuelle  

 fradragsberettigede udgifter.
 Der vil være tilfælde, hvor det er nødvendigt at søge en selvangivelse  

 m.v. fremtvunget fra den skattepligtige ved pålæg af daglige bøder, fordi  

 skønsgrundlaget er for usikkert.
 Indgivelse af selvangivelsen må ikke søges fremtvunget ved en urealistisk  

 høj ansættelse.
 En skønsmæssige ansættelse følger samme principper som ved skønsmæssig  

 ansættelse i tilfælde, hvor der savnes fyldestgørende oplysninger og  

 bevisligheder vedrørende enkelte poster i selvangivelsen eller  

 bilagsmaterialet, og hvor ligningsmyndigheden derfor må skønne over  

 størrelsen af den enkelte indtægts- eller fradragspost.
Som følge af bestemmelsen i forvaltningslovens § 19, stk. 1, skal der i  

 forbindelse med den skønsmæssige ansættelse ske partshøring.
Dette indebærer,  

 at skatteyderen skal høres, forinden ansættelsen foretages, såfremt der i  

 grundlaget for ansættelsen indgår oplysninger, der er til ugunst for  

 skatteyderen, og som er af væsentlig betydning for sagens afgørelse.
Dette  

 gælder dog kun, hvis det må formodes, at skatteyderen ikke er bekendt med, at  

 de pågældende oplysninger er i skattemyndighedernes besiddelse.
 Det udøvede skøn meddeles i praksis den skattepligtige i form af en  

 »agterskrivelse«, således at den skattepligtige har mulighed for at  

 fremkomme med indsigelser herimod.
Bestemmelsen finder ikke anvendelse på de skattepligtige, der har modtaget  

 en selvangivelsesblanket, der er udfyldt af skattemyndighederne med  

 oplysninger om indkomst og formue.
Undlader disse skattepligtige at returnere  

 den udfyldte selvangivelsesblanket, vil de normalt blive ansat i  

 overensstemmelse med blankettens indhold, jf. § 29, stk. 5.
 Det foreslås at udelade den hidtidige adgang til at foretage en  

 skønsmæssig ansættelse, hvor et årsregnskab ikke er indgivet i den af  

 skatteministeren efter indstilling fra Ligningsrådet anviste form, jf. § 33,  

 stk. 3, 2. pkt., det vil bl.a. sige til brug for Statens Ligningssystem for  

 Erhvervsdrivende (SLS-E). En bestemmelse herom anses for unødvendig ved siden  

 af bestemmelsen om skønsmæssig ansættelse, når behørigt regnskab ikke  

 foreligger.
 Bestemmelsen erstatter skattekontrollovens § 1, stk. 2, § 2, stk. 2, og §  

 3, stk. 4, og selskabsskattelovens § 28, stk. 1.
Til § 36 Efter bestemmelsen foretages der automatisk en skatteforhøjelse, hvis  

 selvangivelse af indkomst eller formue registreres som ikke indgivet  

 rettidigt og efter de regler, som skatteministeren har bestemt efter  

 indstilling fra Ligningsrådet, herunder indgivelse af årsregnskab.
Bestemmelsen finder normalt ikke anvendelse på de skattepligtige, der har  

 modtaget en selvangivelsesblanket, der er udfyldt af skattemyndighederne med  

 oplysninger om indkomst og formue.
Undlader disse skattepligtige at returnere  

 den udfyldte selvangivelsesblanket, vil de normalt blive ansat i  

 overensstemmelse med blankettens indhold, jf. § 29, stk. 5.
Det foreslås, at tillægsprocenten gøres fælles for personer og selskaber  

 m.v., og at den fastsættes til 1/2 pct. for hver dag selvangivelsesfristen er  

 overskredet, dog højst 5 pct.
Det foreslås endvidere, at skattetillægget skal  

 udgøre mindst 100 kr.
 Det foreslås, at maksimum for skattetillægget for personer ikke mere  

 fastsættes for hver enkelt skatteart for sig, men fastsættes til eet samlet  

 beløb.
 Det foreslås endvidere, at skattetillæggets maksimum for personer sættes  

 til det samme beløb som for selskaber, således at det kommer til at udgøre  

 5.000 kr., jf. selskabsskattelovens § 28, stk. 2.
 Det foreslås, at minimums- og maksimumsbeløbene for skattetillæg reguleres  

 årligt efter personskattelovens § 20.
Den kommunale skattemyndighed kan helt eller delvis fritage for  

 skattetillæg, når ganske særlige omstændigheder taler derfor.
Kommunens  

 afgørelse kan påklages til skatteankenævnet, hvis afgørelse ikke kan  

 indbringes for anden administrativ myndighed.
 Da skattetillægget beregnes som et procenttillæg af skatten, tilfalder  

 tillægget stat, amtskommune, kommune og kirke efter forholdet mellem disse  

 organers andel af skatten.
 Bestemmelsen erstatter skattekontrollovens § 1, stk. 3, § 2, stk. 3-5, §  

 3, stk. 4, og selskabsskattelovens § 28, stk. 2, og § 29, stk. 2.
Til § 37 Indgivelse af selvangivelse af indkomst eller formue efter de  

 retningslinier, som skatteministeren fastsætter, herunder indgivelse af  

 årsregnskab, og efterfølgende indsendelse af meddelelse om en  

 generalforsamlings beslutning om et indsendt, ikke godkendt årsregnskab, kan  

 fremtvinges ved pålæg af daglige bøder.
Bøderne pålægges af den kommunale skattemyndighed.
Bøderne tilfalder  

 statskassen.
Der er udpantningsret for bøderne.
 Den kommunale skattemyndigheds afgørelse om dagbøder kan påklages til  

 skatteankenævnet, hvis afgørelse ikke kan indbringes for anden administrativ  

 myndighed.
 Det foreslås, for at sikre en ensartet praksis, at skatteministeren kan  

 fastsætte retningslinier for bestemmelsens anvendelse.
 Bestemmelsen erstatter skattekontrollovens § 4 og selskabsskattelovens §  

 28, stk. 3, og § 29, stk. 1, 2. pkt.
Kapitel 7 Bestemmelserne i dette kapitel omhandler de oplysninger, der årligt skal  

 indberettes til told- og skatteforvaltningen.
Oplysningerne indgår  

 hovedsageligt i de selvangivelsesforslag, som skattemyndighederne udsender  

 til lønmodtagere og pensionister, jf. § 29, stk. 5, men olysningerne anvendes  

 også i de manuelle ligning af personligt erhvervsdrivende og selskaber m.v.
Til § 38 Bestemmelsen vedrører indberetning om løn, pension, dagpenge, honorarer  

 m.v.
 Efter bestemmelsens stk. 1 skal der foretages indberetning til told- og  

 skatteforvaltningen om alle beløb, der efter kildeskattelovens § 43 er  

 A-indkomst for modtageren.
 Beløb, der i medfør af §§ 44-45 ikke er A-indkomst, skal der ikke  

 foretages indberetning om.
 Endvidere skal der foretages indberetning om beløb, der ikke er A-indkomst  

 for modtageren, fordi denne ikke er skattepligtig af beløbet til Danmark, men  

 hvor beløbet i øvrigt efter sin art er omfattet af kildeskattelovens § 43,  

 stk. 1, jf. §§ 44-45.
 Indberetningspligten efter stk. 1 påhviler enhver.
 Efter stk. 2 skal der foretages indberetning til told- og  

 skatteforvaltningen om vederlag for personlig arbejds- eller tjenesteydelse,  

 når beløbet ikke er omfattet af indberetningspligten efter stk. 1. Der skal  

 ikke foretages indberetning om vederlag, der er momspligtigt for modtageren.  

 Der skal endvidere ikke foretages indberetning om vederlag for  

 personbefordring eller udlejning, bortforpagtning eller administration af  

 fast ejendom.
Indberetningspligten påhviler kun erhvervsdrivende, og indberetning skal  

 alene foretages om de nævnte vederlag, når de er udbetalt eller godskrevet  

 som led i virksomheden.
Indberetningen skal foretages selv om  

 beløbsmodtageren ikke er skattepligtig her til landet af beløbet, men kun  

 hvis vederlaget ikke er erhvervet ved selvstændig erhvervsvirksomhed.
Det  

 afgørende er i denne forbindelse, om beløbsmodtageren ville være selvstændig  

 erhvervsdrivende efter danske regler, hvis den pågældende var skattepligtig  

 her til landet.
 Bestemmelsen omfatter både vederlag, der er B-indkomst, og vederlag, der  

 er særlig indkomst.
 I bestemmelsens stk. 3-5 er anført de oplysninger, der årligt skal  

 indberettes.
 Efter stk. 3 skal der indberettes identitetsoplysninger, oplysninger om  

 løn, indeholdt A-skat og pensionsbidrag.
Efter stk. 4 skal der foretages særskilt indberetning om ydet  

 skattepligtigt tilskud til udgifter, der er påført som følge af arbejdet.
Er  

 omkostningsdækningen ydet i forbindelse med optjening af A-indkomst, skal  

 indberetning foretages herom, selv om beløbet er skattefrit for modtageren,  

 dog bortset fra dagpenge og rejsegodtgørelse som nævnt i statsskattelovens §  

 5, litra d, beløb som nævnt i ligningslovens § 7, litra r, og udgifter, der  

 dækkes efter regning.
 Efter stk. 5 skal der foretages indberetning, hvis der er stillet bil,  

 bolig eller telefon uden for arbejdsstedet til rådighed, uden at der er  

 betalt fuldt vederlag herfor.
 Bestemmelsen erstatter skattekontrollovens § 7, stk. 1, nr. 1-3 og 5-6,  

 stk. 2, 4 og 7, og § 8 E.
Til § 39 Efter bestemmelsen skal der foretages indberetning til told- og  

 skatteforvaltningen om vederlag for udnyttelse af en række enerettigheder.
 Indberetningspligten påhviler kun erhvervsdrivende, og indberetning om de  

 nævnte vederlag skal kun foretages, når de er ydet som led i virksomheden.
 Bestemmelsen erstatter skattekontrollovens § 7, stk. 1, nr. 4, og stk. 2.
Til § 40 Efter bestemmelsen påhviler det bestyrelsen for skattepligtige fonde eller  

 foreninger at foretage indberetning til told- og skatteforvaltningen om  

 uddelinger.
Bestemmelsen indebærer forslag om, at kredsen af indberetningspligtige  

 fonde og foreninger fremover afgrænses efter, om de er skattepligtige efter  

 fondsbeskatningsloven i stedet for, om de er registreringspligtige efter lov  

 om fonde og visse foreninger eller lov om erhvervsdrivende fonde.
Den ændrede  

 afgrænsning medfører næppe ændring af kredsen af indberetningspligtige.
 Er uddelingen skattefri for modtageren, skal den ikke indberettes.
 Består uddelingen i andet end en pengeydelse, skal den specificeres efter  

 sin art.
 Det foreslås, at uddelinger, der består i brugsrettigheder, først skal  

 indberettes for det kalenderår, hvori brugsretten kan udnyttes, da det er  

 beskatningsåret for modtageren.
 Bestemmelsen erstatter skattekontrollovens § 7 B, stk. 1-2.
Til § 41 Efter bestemmelsen skal de sociale myndigheder foretage indberetning til  

 told- og skatteforvaltningen om udbetaling af kontanthjælp efter  

 bistandslovens kapitel 9.
 Bestemmelsen erstatter skattekontrollovens § 11 C.
Til § 42 Efter bestemmelsen skal forsikringsselskaber, pensionskasser og  

 pengeinstitutter, der forvalter skattebegunstigede pensions- eller  

 livsforsikringsordninger, foretage indberetning om visse af disse ordninger  

 til told- og skatteforvaltningen.
Ved bestemmelsen samles reglerne om indberetning til skattemyndighederne  

 om pensionsordninger omfattet af pensionsbeskatningsloven, jf.  

 lovbekendtgørelse nr. 569 af 26. august 1987, i een bestemmelse.
Bestemmelsen  

 i § 38, stk. 3, nr. 5, om arbejdsgiveres indberetning af størrelsen af årets  

 bidrag til en pensionsordning for en arbejdstager udgør dog en undtagelse  

 herfra.
Indberetningspligtens indhold efter stk. 2 fremstår som mere omfattende  

 end efter gældende ret.
Der er ikke hermed tilsigtet en faktisk udvidelse af  

 indberetningspligtens indhold.
 Det nærmere indhold af de oplysninger, der skal indberettes efter stk. 2,  

 fastsættes af skatteministeren med hjemmel i § 58.
 Efter stk. 3 bemyndiges skatteministeren til at pålægge pensionskasser og  

 fagforeninger at foretage årlige indberetninger om betaling af præmier til  

 gruppelivsforsikringer, der efter pensionsbeskatningslovens § 56 skal  

 medregnes til den forsikredes skattepligtige indkomst.
 Bestemmelsen erstatter skattekontrollovens § 8 B, § 8 E og § 8 F.
Til § 43 I bestemmelsen behandles pligten for pengeinstitutter, Postgirokontoret og  

 andre til at foretage indberetning til told- og skatteforvaltningen om  

 modtagne indskud til forrentning.
 Efter bestemmelsens stk. 3 må der ikke foretages indberetning om konti,  

 hvorom der foretages indberetning efter bestemmelsen i § 42, der omhandler  

 indberetning om pensionsordninger m.v.
 Bestemmelsen erstatter skattekontrollovens § 8 H, stk. 1-3.
Til § 44 Efter bestemmelsen skal der foretages indberetning til told- og  

 skatteforvaltningen om udlån eller kredit, der er ydet mod forrentning.
Bestemmelsen indeholder en »positivliste« over  

 indberetningspligtige.
De udlånere, der ikke direkte er nævnt i stk. 2, er  

 ikke omfattet af indberetningspligten.
 Lov om visse kreditinstitutter er bekendtgjort ved lovbekendtgørelse nr.  

 375 af 15. august 1985. Lov om visse spare- og udlånsvirksomheder m.v. er  

 bekendtgjort ved lovbekendtgørelse nr. 474 af 8. august 1988.  

 Betalingskortloven er lov nr. 284 af 6. juni 1984 om betalingskort m.v.
Indberetningspligten omfatter kommuner.
For at undgå misforståelser hos de  

 skattepligtige med hensyn til, hvad der bliver indberettet, foreslås  

 indberetningspligten udvidet til også at omfatte amtskommuner.  

 Amtskommunernes udlån er af meget begrænset omfang, og vedrører primært  

 handel med fast ejendom.
Indberetningspligten omfatter finansieringsselskaber, hvis primære  

 virksomhed er at yde eller formidle udlån mod forrentning.
Da der findes  

 enkelte finansieringsforeninger med samme formål, foreslås  

 indberetnignspligten udvidet med disse.
 De foreslåede udvidelser af kredsen af indberetningspligtige vil styrke  

 anvendelsen af oplysningskortene og selvangivelsesforslagene.
 Ved finansieringsselskaber og finansieringsforeninger forstås selskaber og  

 foreninger, der driver virksomhed ved pengeudlån eller pengeanbringelse.
Selskabets eller foreningens primære virksomhed vil normalt afspejles i  

 selskabets eller foreningens navn eller fremgå af selskabets eller  

 foreningens vedtægter, men det afgørende er karakteren af den faktisk udøvede  

 virksomhed.
Ved bedømmelsen heraf vil sammensætningen af selskabets eller  

 foreningens aktiver og kilderne til selskabets eller foreningens indtægter  

 være vejledende momenter.
Afgørende for oplysningspligten er, at der ydes eller formidles udlån  

 eller kredit mod forrentning, og at dette sker som et led i udlånerens  

 virksomhed.
Erhvervelse af kredittorrettigheder i henhold til et udlån er  

 også omfattet.
Ved at medtage »formidling« af udlån er det sikret,  

 at realkreditinstitutterne m.fl., der ikke direkte foretager udlån, bliver  

 omfattet af indberetningspligten.
 Bortset fra kortudstedere, der er omfattet af betalingskortloven, omfatter  

 indberetningspligten oplysninger om samtlige den indberetningspligtiges  

 erhversmæssige udlåns- eller kreditforhold, der er ydet mod forrentning.
Det foreslås i stk. 3, nr. 6, at der indføres pligt for  

 realkreditinstitutter til at foretage indberetning om skattepligtige  

 udlodninger fra reservefonde.
Baggrunden herfor er, at de skattepligtige ofte  

 er uforstående overfor, at sådanne oplysninger ikke indberettes, og at  

 indberetning herom ikke indebærer en væsentlig administrativ merbelastning  

 for realkreditinstitutterne.
Efter stk. 3, nr. 9, skal indberetningen indeholde oplysninger til  

 identifikation af låntager.
Den, der som debitor har overtaget et bestående  

 lån, betragtes også som låntager.
 Efter bestemmelsens stk. 4 må der ikke foretages indberetning af lån, for  

 hvilke der er udstedt veksler, eller af renter, for hvilke der efter  

 ligningslovens § 17 A ikke er fradragsret.
 Efter bestemmelsens stk. 5 skal der ikke foretages indberetning efter  

 denne bestemmelse, hvis betalingerne vedrørende lånet forvaltes af en af de i  

 § 45 nævnte indberetningspligtige.
 Bestemmelsen erstatter skattekontrollovens § 8 P, stk. 1-4.
Til § 45 Efter bestemmelsen skal de, der som led i deres erhverv modtager  

 pantebreve med pant i fast ejendom i depot til forvaltning, foretage  

 indberetning om depotet til told- og skatteforvaltningen.
 Indberetningen skal foretages om såvel depothaver som låntager.
 Oplysningerne gives om de enkelte depoter som helhed, og ikke om de  

 enkelte pantebreve.
 Bestemmelsen erstatter skattekontrollovens § 8 Q, stk. 1-2.
Til § 46 Efter bestemmelsen skal de, der tilskriver renter eller indløser  

 rentekuponer vedrørende obligationer, foretage indberetning herom til told-  

 og skatteforvaltningen.
 Lov om værdipapircentralen er bekendtgjort ved lovbekendtgørelse nr. 475  

 af 8. august 1988.
 Indberetningen kan foretages om den enkelte obligationsbeholdning som  

 helhed, således at indberetning om hver enkelt obligation for sig kan  

 undlades.
 Det foreslås dog, til styrelsen af kontrollen med skattepligtige  

 kursavancer efter kursgevinstloven, at der indføres pligt til at foretage  

 indberetning om indfrielse af obligtioner, der er udstedt uden pålydende  

 rente eller med en pålydende rente under mindsterenten, jf. kursgevinstlovens  

 § 7. Den nærmere karakter af disse oplysninger fastsættes af skatteministeren  

 med hjemmel i § 58.
 Der må ikke efter denne bestemmelse foretages indberetning om  

 obligationer, der indgår i en pensionsordning, hvorom der foretages  

 indberetning efter § 42.
 Bestemmelsen erstatter skattekontrollovens § 10 A, stk. 1, og § 10 C.
Til § 47 Efter bestemmelsen skal der foretages indberetning til told- og  

 skatteforvaltningen om overdragelse af obligationer eller rentekuponer.  

 Indberetningspligten påhviler enhver, der som led i sit erhverv handler med  

 eller formidler overdragelse af obligationer eller rentekuponer.
 Til kontrol med de regler for beskatning af terminskontrakter, køberetter  

 og salgsretter, som der er fremsat lovforslag om, foreslås der indført pligt  

 til at foretage indberetning om indgåelse af aftale om terminskontrakter,  

 køberetter eller salgsretter, eller om overdragelse af sådanne kontrakter.  

 Indberetning om disse kontrakter skal dog kun foretages, når en af  

 kontraktparterne er en person, og kun for så vidt angår kontrakter omfattet  

 af kursgevinstloven.
Sker en erhvervelse, herunder kontraktindgåelse, uden medvirken af en af  

 de i stk. 1 nævnte erhvervsdrivende, påhviler indberetningspligten  

 erhververen af obligationen m.v.
Er denne bosiddende i udlandet, eller  

 opholder denne sig der, påhviler indberetningspligten den, der afstår  

 obligationen eller yder kontraktretten.
 Til styrkelse af kontrollen med skattepligtige kursavancer efter  

 kursgevinstloven, jf. lovbekendtgørelse nr. 627 af 29. september 1987,  

 foreslås der indført pligt til at foretage indberetning om overdragelse af  

 obligationer, der er udstedt uden pålydende rente eller med pålydende rente  

 under mindsterenten efter kursgevinstlovens § 7.
 Den nærmere karakter af de oplysninger, der skal indberettes, fastsættes  

 af skatteministeren med hjemmel i § 58.
 Bestemmelsen erstatter skattekontrollovens § 10 B, stk. 1 og § 10 C.
Til § 48 Efter bestemmelsen skal anpartsvirksomheder med mere end 10 personer som  

 ejere, hvoraf nogle ejere kun deltager i virksomhedens drift i uvæsentligt  

 omfang, foretage indberetning til told- og skatteforvaltningen om det efter  

 ligningslovens § 29 udarbejdede fælles skatteregnskab for disse  

 »passive« ejere.
Det foreslås, at indberetningspligten udvides til at omfatte det  

 årsregnskab, som virksomheden skal udarbejde efter bogføringsloven.
Herved  

 lettes en central kontrol af de indberettede oplysninger.
 Bestemmelsen erstatter skattekontrollovens § 8 S, stk. 1-2.
Til § 49 Efter bestemmelsen skal bestyrelsen for aktie-, anparts-, andels- og  

 lignende selskaber m.v. foretage indberetning om aktionærer m.v., der i årets  

 løb har haft hovedaktionærstatus, jf. for personer  

 aktieavancebeskatningslovens § 4, stk. 2 og 3.
Det foreslås, at de pågældende aktionærer m.v. skal give meddelelse til  

 selskabet, samtidig med at de opnår denne status.
Fristen for afgivelse af  

 denne meddelelse er sammenfaldende med fristen i aktieselskabslovens § 28 a  

 og anpartsselskabslovens § 17 a om afgivelse af meddelelse om 10 pct.'s  

 aktiebesiddelse m.v. i selskabet.
 De i stk. 1 og 2 nævnte oplysninger skal kun oplyses, for så vidt de  

 indberetningspligtige er bekendt med denne hovedaktionærstatus.
 Bestemmelsen erstatter skattekontrollovens § 8 D, stk. 3-4.
Kapitel 8 Til § 50 I bestemmelsen er anført de personer, hvorom der ikke skal foretages  

 indberetning efter kapitel 7. Det drejer sig om medlemmer af Kongehuset og af  

 det diplomatiske korps m.v.
 Bestemmelsen erstatter skattekontrollovens § 8 N.
Til § 51 Efter bestemmelsen skal de personer og selskaber, hvorom der skal  

 foretages indberetning efter kapitel 7, identificere sig over for den  

 indberetningspligtige med navn, adresse og CPR- eller SE-nummer.  

 Skatteministeren fastsætter regler for identifikation af dem, der hverken har  

 CPR-nummer eller SE-nummer.
 Efter bestemmelsens stk. 3 må den indberetningspligtige ikke foretage de  

 dispositioner, hvorom der skal foretages indberetning efter §§ 42-46, hvis  

 den person eller virksomhed, dispositionen vedrører, ikke vil identificere  

 sig.
Efter bestemmelsens stk. 4 kan skatteministeren bestemme, at en  

 indskudskonto skal spærres, hvis den indberetningspligtige indskudsmodtager  

 ikke kan identificere kontohaveren.
Kredsen af kontoførere er afgrænset på  

 samme måde som kredsen af indskudsmodtagere, der efter § 43 er  

 indberetningspligtige.
 Skatteministeren kan endvidere foranledige indestående på kontoen  

 inddraget til fordel for statskassen, hvis ingen berettiget fremkommer med  

 indsigelse herimod efter 12 måneders offentligt varsel herom.
 Skatteministeren kan i særlige tilfælde bestemme, at inddragelse ikke skal  

 finde sted, eller at der skal ydes en godtgørelse herfor.
 Bestemmelsen erstatter skattekontrollovens § 7, stk. 5, § 7 B, stk. 3, § 8  

 B, stk. 4 og 5, § 8 F, stk. 2 og 3, § 8 J, § 8 R, § 10 A, stk. 2, § 10 B,  

 stk. 1 og 2, § 10 F og § 11.
Til § 52 Efter bestemmelsen skal indberetningerne til told- og skatteforvaltningen  

 foretages senest den 20. januar i året efter udløbet af det kalenderår,  

 indberetningerne vedrører, dog er fristen for indberetning om det fælles  

 skatteregnskab i anpartsvirksomheder og om hovedaktionærer den 1. maj.  

 Foretages indberetningen på edb-medium, udskydes fristen fra den 20. januar  

 til den 1. februar.
 Den korte frist er nødvendig, for at den centrale told- og  

 skatteforvaltning kan nå at bearbejde de indkomne data før udsendelsen af  

 selvangivelsesblanketter med dataene i april måned.
Ophører den indberetningspligtige med at være indberetningspligtig, skal  

 der senest 10 dage efter indberetningspligtens ophør foretages indberetning  

 til told- og skatteforvaltningen af oplysninger vedrørende tiden fra den  

 sidste indberetningsperiodes udløb.
For at sikre, at indberetninger til brug  

 for selvangivelsesforslagene ikke går tabt, indeholder bestemmelsen forslag  

 om, at denne frist udvides fra kun at omfatte indberetningspligtige som nævnt  

 i §§ 38-39 til at omfatte indberetningspligtige som nævnt i §§ 38-40 og  

 42-49.
Inden den 1. februar skal indberetningspligtige efter §§ 38-47 underrette  

 den, som indberetningerne vedrører, om indholdet af det til told- og  

 skatteforvaltningen indberettede.
Fristen for indberetningspligtige efter §§  

 48 og 49, der først skal foretage indberetning til told- og  

 skatteforvaltningen senest den 1. maj, er den 1. maj.
 Bestemmelsen erstatter skattekontrollovens § 7, stk. 1, 6 og 8, § 7 B,  

 stk. 3, § 8 B, stk. 6, § 8 F, stk. 4, § 8 H, stk. 5, § 8 P, stk. 7, § 8 Q,  

 stk. 4, og § 10 A, stk. 3.
Til § 53 Efter bestemmelsen kan den centrale told- og skatteforvaltning føre  

 registre over de indberetningspligtige.
 Skatteministeren fastsætter regler om sådanne registre og om pligten til  

 at tilmelde sig dem.
 Skatteministeren, eller den skatteministeren bemyndiger dertil, fastsætter  

 i alle tilfælde regler for identifikation af de indberetningspligtige efter  

 kapitel 7.
 Bestemmelsen erstatter skattekontrollovens § 8 L.
Til § 54 Efter bestemmelsen påhviler indberetningspligten vedrørende løn, pension,  

 dagpenge, honorarer, ophavsrettigheder og legater, jf. §§ 38-40, den  

 befuldmægtigede person eller selskab, der eventuelt formidler ydelsen, når  

 den, for hvis regning udbetalingen eller godskrivningen har fundet sted, ikke  

 selv er i stand til at afgive oplysningerne.
Bestemmelsen indebærer en  

 udvidelse af denne pligt til også at omfatte uddelinger fra fonde m.v., jf. §  

 40.
Efter stk. 2 kan en fond m.v., der er indberetningspligtig efter § 40  

 vedrørende uddelinger, aftale med en administrator, at denne overtager  

 indberetningenspligten.
Det betinges blot, at told- og skatteforvaltningen  

 underrettes om aftalen.
 Bestemmelsen erstatter skattekontrollovens § 7, stk. 3.
Til § 55 Efter bestemmelsen kan told- og skatteforvaltningen være den  

 indberetningspligtige behjælpelig med oplysninger, der er nødvendige til  

 opfyldelse af indberetningspligten.
Der er hos mange borgere en forståelig uvilje mod, at oplysninger om dem  

 selv, uden deres viden, udveksles mellem offentlige myndigheder og andre.
Det  

 foreslås derfor, at skattemyndighederne i alle tilfælde, hvor oplysninger  

 udleveres efter bestemmelserne i § 55, samtidig skal sørge for underretning  

 til den pågældende om, hvilke oplysninger, der er udleveret til hvem.
 Består disse oplysninger i udlevering af CPR-numre, må dette kun finde  

 sted, hvis den indberetningspligtige først over for told- og  

 skatteforvaltningen sandsynliggør, at den, personnummeret vedrører, har  

 undladt inden en nærmere angiven rimelig frist at efterkomme en skriftlig  

 anmodning om selv at fremkomme med oplysningen.
Der er i det foreslåede stk. 1 tale om oplysninger, som den  

 indberetningspligtige oftest har gode muligheder for at skaffe sig direkte  

 for den pågældende, som oplysningerne vedrører.
Det er derfor naturligt, at  

 den omkostning, som told- og skattemyndighederne påføres ved at skulle  

 udlevere oplysningerne, og ved at underrette den oplysningen vedrører,  

 afholdes af den indberetningspligtige.
Det foreslås derfor, at der kan  

 opkræves et gebyr i denne situation.
 Bestemmelsen erstatter skattekontrollovens § 8 K.
Til § 56 Efter bestemmelsens stk. 1 skal de indberetningspligtige tilrettelægge  

 deres regnskaber på en sådan måde, at skattemyndighederne kan afstemme  

 regnskabsføringen med det indberettede.
 Det er overladt til den enkelte virksomheds revisor, under hensyn til god  

 revisionsskik, at fastsætte, hvorledes dette afstemningskrav skal opfyldes.
 Afstemningskravet indebærer en tilskyndelse for de indberetningspligtige  

 til at sikre, at det indberettede er korrekt, hvilket er en fordel for  

 lønmodtagere og pensionister, der modtager selvangivelsesforslag fra  

 skattemyndighederne, idet kvaliteten af de modtagne selvangivelsesforslag  

 derved øges.
 På denne baggrund foreslås, at bestemmelsens anvendelsesområde ændres fra  

 at omfatte indberetningspligtige efter §§ 43-45 og 48, til at omfatte  

 indberetningspligtige efter §§ 38-40, 42-46 og 48.
 Det foreslås endvidere, at de indberetningspligtige efter §§ 38-40 i  

 forbindelse med selvangivelsen skal vise afstemningen mellem årsregnskabet og  

 indberetningerne.
 Bestemmelsen i § 61 om indkaldelse af regnskabsmateriale m.v. og  

 virksomhedseftersyn finder tilsvarende anvendelse ved kontrollen af de  

 foretagne indberetninger.
 Bestemmelsen erstatter skattekontrollovens § 8 M.
Til § 57 Efter bestemmelsen afgør skatteministeren, eller den skatteministeren  

 bemyndiger dertil, eventuelle tvister vedrørende forståelsen af regler i  

 kapitel 7 og 8.
 Skatteministeren kan endvidere om fornødent fremtvinge eventuelle pligters  

 gennemførelse ved pålæg af daglige bøder, der tilfalder statskassen.
 Bestemmelsen erstatter skattekontrollovens § 9.
Til § 58 Efter bestemmelsen kan skatteministeren, eller den skatteministeren  

 bemyndiger dertil, fastsætte regler for gennemførelse af indberetningerne  

 efter kapitel 7. Ministeren kan herunder fastsætte regler for ethvert  

 forhold, hvor han finder regulering fornøden af hensyn til opfyldelse af  

 indberetningspligterne i kapitel 7, herunder det nærmere indhold af  

 indberetningerne.
 Efter stk. 2 kan skatteministeren fritage enkelte eller grupper af  

 indberetningspligtige for at opfylde indberetningspligten efter kapitel 7 og  

 8 eller dele af denne, når praktiske forhold taler derfor, og oplysningerne  

 har mindre betydning for skatteansættelsen og skatteberegningen.
 Bestemmelsen erstatter skattekontrollovens § 7, stk. 9, § 7 B, stk. 4, § 8  

 B, stk. 6, § 8 F, stk. 4, § 8 H, stk. 4, § 8 N, stk. 2, § 8 P, stk. 5, § 8 Q,  

 stk. 3, § 10 B, stk. 1, og § 10 C.
Kapitel 9 Til § 59 Efter bestemmelsen bemyndiges skatteministeren til at fastsætte særlige  

 regler for den skattemæssige kontrol med skattepligtiges finansielle aktiver  

 og finansielle kontrakter i udlandet.
 Bemyndigelsen har til formål at opretholde skattekontrollen med danske  

 skattepligtiges finansielle aktiver i udlandet, således at det fortsat  

 sikres, at de danske skattemyndigheder får oplysninger om bl.a. private konti  

 og værdipapirer i udenlandske pengeinstitutter m.v.
 Behovet for en sådan skattekontrolbestemmelse er opstået i forbindelse  

 med, at de få tilbageværende valutarestriktioner i Danmark blev ophævet pr.  

 1. oktober 1988 ved de kapitalliberaliseringstiltag, der herved skete i  

 overensstemmelse med det EF-kapitaldirektiv, som rådet vedtog den 24. juni  

 1988.
Danmark fik under forhandlingerne i EF tilgodeset sine synspunkter  

 vedrørende skattekontrol.
Skattekontrollen nævnes således i direktivet som et  

 område, hvor de enkelte lande kan fastsætte nødvendige regler til imødegåelse  

 af, at nationale love og forskrifter overtrædes under kapitalens frie  

 bevægelighed.
 I tilslutning hertil er i Industriministeriets bekendtgørelse nr. 522 af  

 31. august 1988 om valutaforhold, som trådte i kraft den 1. oktober 1988,  

 efter aftale med skatteministeren optaget en række bestemmelser af  

 skattekontrolmæssig karakter.
 Det blev ved udstedelsen af valutabekendtgørelsen aftalt med  

 Industriministeriet og tilkendegivet i valutaudvalget, at området ved  

 førstkommende lejlighed skulle overføres til skattekontrolloven.
 På baggrund heraf foreslås, at skatteministeren bemyndiges til at  

 fastsætte regler herom.
 Finansielle kontrakter er kontrakter, der er omfattet af kursgevinstloven,  

 herunder med de ændringer, der er fremsat lovforslag om.
 Efter bestemmelsen kan der fastsættes straf af bøde for overtrædelse af  

 reglerne, og endvidere kan efter bestemmelsen fastsættes, at sådanne  

 straffesager kan afgøres administrativt efter reglerne i § 86.
Kapitel 10 Til § 60 Ifølge grundlovens § 43 kan ingen skat pålægges, forandres eller opkræves  

 uden ved lov.
 For at sikre overholdelsen af denne bestemmelse i grundloven, har  

 skatteadministrationen i alle led pligt til af egen drift at medvirke til, at  

 ansættelserne af de skattepligtige indkomster og formuer kan foretages på det  

 rigtigst mulige grundlag, herunder påse, at alle skattekrav, der stilles, har  

 lovhjemmel.
 Retningslinierne for skatteligningen må være, at der er en  

 forhåndsformodning for rigtigheden af de selvangivne indkomster og formuer.
 Dette såkaldte officialprincip leder til, at de skattelignende myndigheder  

 må påtage sig bevisbyrden for, at de rigtigt opgjorte indkomster og formuer  

 afviger fra de selvangivne.
 Udgangspunktet er, at skatteyder med sin selvangivelse har givet  

 fyldestgørende oplysninger. Ønsker ligningsmyndigheden flere oplysninger, må  

 den selv skaffe dem, medmindre det er væsentligt lettere for skatteyder at  

 fremskaffe dem.
Ligningsmyndigheden skal på eget initiativ indhente og fremdrage alle  

 relevante oplysninger for skatteansættelsen, uanset hvilket resultat, disse  

 oplysninger måtte føre til.
Foreligger der oplysninger, som viser, at  

 skatteyderen har selvangivet sin indkomst eller formue for højt, eller er der  

 i øvrigt oplysninger, der taler til skatteyderens gunst, skal  

 ligningsmyndigheden fremlægge disse oplysninger og af egen drift drage omsorg  

 for, at ansættelsen bringes i overensstemmelse med disse oplysninger under  

 iagttagelse af sædvanlige procedurer (agterskrivelser m.v.).
Til § 61 Ifølge grundlovens § 72 er boligen ukrænkelig.
Husundersøgelse,  

 beslaglæggelse og undersøgelse af breve og andre papirer samt brud på post-  

 telegraf- og telefonhemmeligheden må, hvor ingen lov hjemler en særegen  

 undtagelse, alene ske efter en retskendelse.
Til sikring af disse grundlovssikrede friheds- og menneskerettigheder  

 pålægges det skattemyndighederne altid at henvende sig direkte til de  

 skattepligtige med anmodning om udlevering af det materiale, som disse  

 myndigheder anser nødvendigt for at nå frem til de rigtigst mulige  

 skatteansættelser.
Der må kun anmodes om sådant materiale, som skatteyderne  

 har pligt til at gøre skattemyndighederne bekendt med.
 Med den erhvervsstruktur, der findes her i landet, med et betydende antal  

 små og mellemstore virksomheder, der udøves i ejendomme, der tillige tjener  

 til bolig for den skattepligtige, er det særlig påkrævet at sikre boligens  

 ukrænkelighed.
 I de tilfælde, hvor skattemyndighederne opnår adgang til de  

 skattepligtiges virksomheder, må undersøgelserne ikke udstrækkes til at  

 omfatte andet end det tilladelsen udtrykkelig hjemler adgang til.
Bestemmelsen i § 61 viser skattemyndighedernes, herunder  

 Landsskatterettens, adgang til regnskabsmateriale og dokumenter.
Endvidere  

 viser bestemmelsen skattemyndighedernes adgang til at foretage eftersyn i  

 virksomheder.
 Bestemmelsen suppleres af § 62, stk. 4, om adgang til at foretage  

 stikprøvekontrol.
 Bestemmelsen vedrører kontrol af den skattepligtiges egne forhold,  

 hvorimod § 62 vedrører kontrol af andre skattepligtiges forhold.
 Efter stk. 1 påhviler indsendelsespligten juridiske og erhvervsdrivende  

 personer, der faktisk fører regnskab, uanset om de af det offentlige er  

 pålagt en sådan pligt eller ej.
 Indsendelsespligten efter stk. 1 omfatter bl.a. interessentskaber.
 Indsendelsespligten efter stk. 1 omfatter kun eget regnskabsmateriale  

 m.v., hvorimod pligten til at indsende andres regnskabsmateriale m.v. er  

 reguleret i stk. 2.
 Indsendelsespligten omfatter enhver form for regnskab, den pågældende  

 fører, herunder kildeskatte- og momsregnskab.
 Indsendelsespligten omfatter regnskabsmateriale m.v. for såvel tidligere  

 som for det løbende regnskabår, men det skal kun indsendes i det af  

 skattemyndighederne meddelte omfang.
Indsendelsespligten omfatter ud over regnskabsmateriale med bilag tillige  

 sådanne dokumenter, der kan have betydning for den pågældende  

 skatteansættelse, herunder skattepligt, eller skatteberegning.
Som eksempel  

 herpå kan nævnes korrespondancer, kontrakter, revisionsbemærkninger og  

 kalkulationer.
 Indsendelsespligten omfatter ikke kun regnskabsmateriale m.v. vedrørende  

 virksomhed i Danmark, men også materiale vedrørende virksomhed i udlandet, på  

 Færøerne eller i Grønland.
Efter stk. 2 omfatter indsendelsespligten også andres regnskabsmateriale  

 m.v.
Bestemmelsen er specielt af betydning over for revisorer.
Efter stk. 3 er skattemyndighederne berettiget til at foretage eftersyn i  

 lokaler, der anvendes i forbindelse med en virksomheds drift.
Eftersynet kan  

 foretages, når skattemyndigheden skønner det nødvendigt af hensyn til  

 kontrollen af virksomhedens regnskabsførelse.
 Virksomhedseftersyn anses for nødvendigt, når kontrollen ikke kan opnås  

 ved en gennemgang af det i stk. 1 nævnte regnskabsmateriale m.v., og  

 skattemyndigheden har en begrundet formodning om, at det selvangivne er  

 ukorrekt.
 Skattemyndighederne har efter denne bestemmelse kun krav på adgang til  

 lokaler, der anvendes til virksomhedens drift, og ikke til den pågældende  

 bygning i øvrigt.
 Ved eftersynet er skattemyndigheden berettiget til at efterse de genstande  

 og papirer, der vedrører virksomheden.
 Virksomhedens ejere og ansatte skal være skattemyndigheden behjælpelige  

 med at foretage eftersynet.
Efter stk. 4 er skattemyndigheden ved gennemsyn af det i stk. 1 og 3  

 nævnte materiale berettiget til at udtage oplysninger, som den skønner kan  

 være af betydning for ligningsarbejdet, eller for toldmyndighedernes kontrol  

 med afgiftslovgivnengens overholdelse.
Udtagelse af sådanne oplysninger  

 forudsætter imidlertid, at oplysningerne ikke kan fremskaffes hos den  

 skattepligtige selv, eller at der undtagelsesvis foreligger sådanne særlige  

 forhold, som bevirker, at der ikke kan eller bør rettes henvendelse til den  

 skattepligtige herom.
 Efter stk. 5 kan den, der modtager en anmodning efter stk. 1-3, og som den  

 pågældende ikke mener at have pligt til at efterkomme, indbringe anmodningen  

 for skatteministeren, eller den skatteministeren bemyndiger til at afgøre  

 disse sager.
 Efter stk. 6 kan undladelse af at efterkomme den i stk. 1 og 3 liggende  

 dokumentationspligt medføre, at ligningsmyndigheden bliver berettiget til at  

 foretage en skønsmæssig ansættelse af indkomst og formue eller af enkelte  

 poster heri.
Efter stk. 7 kan den skattemyndighed, der foretager kontrollen, fremtvinge  

 efterkommelsen af anmodninger efter stk. 1-3 ved pålæg af daglige bøder.  

 Bestemmelserne i § 37, stk. 2-4, om inddrivelse og klageadgang m.v. finder  

 tilsvarende anvendelse.
Er afgørelsen om dagbøder truffet af told- og  

 skatteforvaltningen, indgives klage over afgørelsen dog direkte til  

 Ligningsrådet.
 Efter stk. 8 kan skatteministeren fastsætte regler for praktiseringen af  

 skattemyndighedernes kompetence efter stk. 1-3.
Eftersyn af en virksomhed efter stk. 3 vil normalt ske efter forudgående  

 aftale med virksomhedens ledelse.
Nægter ledelsen af virksomheden  

 skattemyndigheden adgang til virksomheden, kan politiet efter stk. 9 yde  

 skattemyndighederne bistand til gennemførelse af virksomhedseftersynet på  

 grundlag af en retskendelse.
 Anmodning om retskendelse indgives af skattemyndighederne til byretten i  

 den retskreds, hvori virksomheden er beliggende, i en af justitsministeren  

 efter aftale med skatteministeren fastsat form.
 Justitsministeren kan efter forhandling med skatteministeren fastsætte  

 nærmere regler for indhentelse af retskendelse og for politiets medvirken.
 Under efterforskning af sager om strafansvar efter skattelovgivningen  

 vedrørende den, hvis regnskabmateriale m.v. ønskes kontrolleret, skal  

 skattemyndigheden vejlede den pågældende om, at denne ikke har pligt til at  

 give oplysninger om de forhold, som efterforskningen vedrører.
 Bestemmelsen erstatter skattekontrollovens §§ 6 og 9.
Til § 62 Oplysninger om skattepligtiges forhold skal så vidt muligt indhentes hos  

 den pågældende skattepligtige selv.
Kun hvor der undtagelsesvis foreligger  

 sådanne særlige forhold, som bevirker, at der ikke kan eller bør rettes  

 henvendelse til den skattepligtige selv, kan dette undlades.
 Bestemmelsen i § 62 viser skattemyndighedernes, herunder  

 Landsskatterettens, adgang til at indhente oplysninger fra tredjemand.  

 Bestemmelsen viser endvidere skattemyndighedernes adgang til at foretage  

 stikprøvekontrol.
 Efter stk. 1 har skattemyndighederne ret til at få meddelt oplysninger,  

 der kan være af betydning for ligningsarbejdet eller andre kontrolopgaver,  

 som det påhviler skattemyndighederne at udføre, f.eks. kontrol med  

 indeholdelse efter kildeskatteloven eller kontrol med indberetninger efter  

 afsnit III.
 Indhentelse af oplysninger fra personligt erhvervsdrivende om andre kan  

 kun kræves, for så vidt oplysningerne fremgår af den pågældende  

 erhvervsdrivendes virksomhedsmateriale, og oplysningerne vedrører andre  

 erhvervsdrivende.
 Bestemmelsens anvendelse begrænses af forskrifterne i stk. 2 og 3.
 Oplysningspligten påhviler juridiske og erhvervsdrivende personer.  

 Oplysningspligten påhviler endvidere offentlige myndigheder.  

 Oplysningspligten efter denne bestemmelse fortrænger hemmeligholdelsespligter  

 efter anden lovgivning, for så vidt hemmeligholdelsespligten ikke er rettet  

 mod skattemyndighederne.
Efter stk. 2 har enhver skattemyndighed ret til at få oplysninger om  

 navngivne fysiske eller juridiske personer.
Det er dog en forudsætning, at  

 den pågældende forinden har undladt, inden en af skattemyndigheden fastsat  

 frist, at efterkomme en skriftlig anmodning om selv at fremkomme med de  

 ønskede oplysninger.
Skønnes øjemedet i det enkelte tilfælde at ville blive  

 forspildt ved en henvendelse til den oplysningerne vedrører, kan told- og  

 skatteforvaltningen bestemme, at oplysningerne kan indhentes direkte fra de i  

 stk. 1 nævnte oplysningspligtige.
 Under efterforskning af sager om strafansvar efter skattelovgivningen  

 vedrørende den, som der ønskes oplysninger om, skal skattemyndigheden vejlede  

 den pågældende om, at denne ikke har pligt til at give oplysninger om de  

 forhold, som efterforskningen vedrører.
Efter stk. 3 kan oplysninger om unavngivne kun indhentes efter  

 Ligningsrådets bestemmelse.
Ligningsrådet kan herunder bestemme, at  

 oplysningerne skal gives om grupper af unavngivne, og at oplysningerne skal  

 gives over en periode.
Efter stk. 4 kan Ligningsrådet tillade foretagelse af stikprøvekontrol med  

 personer med den virkning, at skattemyndighederne hos pengeinstitutter,  

 kreditinstitutter og børsmæglerselskaber, og om muligt i samarbejde med disse  

 kan foretage kontrol af skatteansættelser, herunder skattepligtsforhold, og  

 skatteberegninger.
Ligningsrådets tilladelse kan formes som en konkret  

 tilladelse eller som en generel tilladelse, f.eks. gennem udformningen af  

 ligningsplanen.
 Efter stk. 5 kan den, der bliver afkrævet oplysninger, som den pågældende  

 ikke mener at have pligt til at give skattemyndighederne, indbringe  

 spørgsmålet for skatteministeren, eller den skatteministeren bemyndiger  

 dertil, til afgørelse.
Efter stk. 6 kan oplysningspligtens gennemførelse fremtvinges ved pålæg af  

 daglige bøder.
Bestemmelserne i § 37, stk. 2-4, om inddrivelse og klageadgang  

 m.v. finder tilsvarende anvendelse på fremtvingelse af oplysninger om  

 navngivne efter stk. 2. Vedrører dagbøderne oplysninger efter stk. 3 og 4,  

 eller er afgørelsen om dagbøder truffet af en statslig skattemyndighed, er  

 klageadgangen direkte til Ligningsrådet.
 Bestemmelsen erstatter skattekontrollovens §§ 8 A, 8 C, 8 D, stk. 1-2, 8  

 G, 11 A og 12.
Til § 1, nr. 8-13 Bestemmelserne er redaktionelle.
Til § 1, nr. 14 Kapitel 14 Til § 76 Efter bestemmelsen yder det offentlige et skattefrit tilskud til udgifter,  

 der er betalt for sagkyndig bistand ved førelse af en skattesag for  

 domstolene.
Tilskuddet udgør 50 pct. af de afholdte udgifter for personer,  

 dødsboer og investeringsforeninger, jf. selskabsskattelovens § 1, stk. 1, nr.  

 5 a, og 40 pct. for selskaber, andre foreninger og fonde m.v.
Bistanden skal være sagkyndig.
Om en person er sagkyndig beror på en  

 konkret vurdering, hvori den pågældendes uddannelse og praktiske erfaring  

 indgår.
Sagkyndig bistand kan ydes af andre end advokater og revisorer, men  

 de skal kunne sidestilles hermed.
 Skattesagen skal vedrøre et spørgsmål, der efter sin art kan indbringes  

 for Landsskatteretten, dog ikke klage over vurdering af fast ejendom.
Tilskud ydes, når udgiften er afholdt og betalt.
Tilskuddet ydes, selv om  

 retssagen ikke er eller bliver afsluttet.
Der kan således ydes tilskud til a  

 conto betalte udgifter.
 Der kan ikke disponeres over kravet på tilskud, hverken af den  

 tilskudsberettigede eller af dennes kreditorer.
 Tilskudsordningen indebærer, at der ikke er fradragsret for disse  

 omkostninger.
Til § 77 Tilskud ydes til dækning af faktiske udgifter til den sagkyndige bistand,  

 retsafgift, udgifter til indhentelse af syns- og skønserklæringer, samt  

 udgifter til andre sagkyndige erklæringer og andet bevismateriale.
Der ydes ikke tilskud til omkostninger til staten, som retten har pålagt  

 en skatteyder at betale.
Det samme gælder udgifter til rettergangsbøder.  

 Endvidere ydes der ikke tilskud til udgifter, der er opgjort på grundlag af  

 den skattepligtiges eget tidsforbrug ved sagens førelse, eller til udgifter  

 til bistandsydere, der er ansat hos den skattepligtige.
 Såfremt beløb, der danner grundlag for tilskud, godtgøres på anden måde,  

 f.eks. gennem bidrag fra fonde, skal det efter denne lov ydede tilskud  

 tilbagebetales i tilsvarende omfang.
Til § 78 Skatteministeren kan bestemme, at anmodning om tilskud skal afgives på en  

 særlig blanket.
 Ministeren bestemmer endvidere, hvortil anmodningen skal indgives, og  

 klageadgangen.
 Afgivelse af urigtige eller vildledende oplysninger, herunder fortielse af  

 oplysninger i forbindelse med anmodning om omkostningsdækning, straffes med  

 bøde, med mindre højere straf er forskyldt efter den øvrige lovgivning, jf. §  

 83, stk. 2 .
 Disse straffesager kan på samme måde som sager om afgivelse af urigtige  

 eller vildledende oplysninger i forbindelse med selvangivelsen afgøres  

 administrativt efter § 86.
Kapitel 15 Til § 79 Bestemmelsen er en videreførelse af skattekontrollovens § 13. Til  

 tydeliggørelse af teksten foreslås ordet »person« dog ændret til  

 ordene »fysisk eller juridisk person«.
Der ligger ingen materiel  

 ændring af bestemmelsen heri.
Til § 80 Bestemmelsen er, sammen med § 84, en videreførelse af skattekontrollovens  

 § 18.
Til § 81 Bestemmelsen er, sammen med § 84, en videreførelse af skattekontrollovens  

 § 16.
Til § 82 Bestemmelsen er en videreførelse af skattekontrollovens § 15.
Til § 83 Bestemmelsen erstatter skattekontrollovens §§ 14 og 17, og  

 omkostningslovens § 4.
Til § 84 Ved bestemmelsen foreslås kollektive enheders ansvar for overtrædelse af  

 straffebestemmelserne i §§ 80-81 og 83, stk. 2, udvidet til at omfatte  

 overtrædelse af enhver straffebestemmelse i loven.
Bestemmelsen finder ikke kun anvendelse på kollektive enheders egne  

 skatteovertrædelser, men også på deres medvirken til andres overtrædelse af  

 disse bestemmelser.
Dette indebærer, at en kollektiv enhed vil kunne pådrage  

 sig bødeansvar efter den foreslåede bestemmelse, hvis den f.eks. gennem  

 omfaktureringer har gjort det muligt for en anden fysisk eller juridisk  

 person at overtræde f.eks. bestemmelsen i § 79. Som eksempler på  

 bestemmelsens anvendelsesområde for så vidt angår medvirken til andres  

 overtrædelser kan endvidere nævnes følgende 2 tilfælde, som efter hidtidig  

 administrativ praksis er blevet henført til § 18, 2. pkt. i den gældende  

 skattekontrollov:
 1. En forening havde etableret et grundlag for, at medlemmerne med urette  

 fratrak udgifter tilferierejser ved indkomstopgørelsen.
 2. Et pengeinstitut havde markedsført et investeringsarrangement, der  

 medførte underbeskatning hos en række kunder.
Til § 85 Det foreslås, at sager om strafansvar for afgivelse af urigtige  

 oplysninger m.v. til brug for beregning af omkostningsdækning efter §§ 76-77  

 på linie med sager om overtrædelse af §§ 79 og 81-83 behandles som  

 politisager, hvis de indbringes for domstolene.
 Bestemmelsen er i øvrigt en videreførelse af skattekontrollovens § 19, med  

 redaktionelle ændringer.
Til § 86 Bestemmelsen er en videreførelse af skattekontrollovens § 20.
Det foreslås, for at bringe bestemmelsen i overensstemmelse med bl.a.  

 retsplejelovens § 931, kildeskattelovens § 79 og pensionsbeskatningslovens §  

 61, at bestemmelsens formulering ændres, således at det efter bestemmelsen  

 ikke er Ligningsrådet, der skal skønne over, om en overtrædelse vil medføre  

 højere straf end bøde, men den myndighed, som skatteministeren tillægger  

 kompetencen til at afgøre disse skattestraffesager administrativt.
Denne  

 kompetence har skatteministeren ved § 28 i bekendtgørelse nr. 326 af 5.juli  

 1985 af forretningsordenen for Ligningsrådet og Statsskattedirektoratet  

 placeret hos Ligningsrådet.
Omformuleringen vil således ikke medføre  

 ændringer i praksis.
Til § 87 Bestemmelsen er en videreførelse af skattekontrollovens § 21 og  

 statsskattelovens § 43, stk. 2-6.
Til § 88 Bestemmelsen er en videreførelse af skattekontrollovens § 23.
Kapitel 16 Til § 89 Den hidtidige adgang til at få beskikket en forsvarer under  

 skattemyndighedernes behandling af en skattestraffesag foreslås videreført  

 uændret.
Adgangen til at få beskikket en forsvarer består ikke i alle  

 skattestraffesager, der behandles administrativt.
Eksempelvis kan der ikke  

 beskikkes en forsvarer under den administrative behandling af sager om  

 overtrædelse af kildeskattelovens § 74, stk. 1, nr. 2 og 3, eller  

 pensionsbeskatningslovens §§ 57-59.
 Adgangen til forsvarerbeskikkelse tilkommer ikke kun den eller de  

 skatteydere, som skattesagen vedrører, men også eventuelle medvirkende i den  

 eventuelle overtrædelse.
 Beskikkelse foretages af retten efter retsplejelovens regler om  

 beskikkelse af offentlige forsvarere.
Den skattemyndighed, der kan behandle spørgsmålet om strafansvar, skal  

 skriftligt vejlede den skattepligtige om muligheden for at få beskikket en  

 forsvarer.
Finder skattemyndighederne det betænkeligt at behandle  

 straffesagen administrativt, uden at den skattepligtige er bistået af en  

 forsvarer, kan skattemydigheden selv begære en forsvarer beskikket.
Til § 90 Bestemmelsen giver den beskikkede forsvarer adgang til  

 skattemyndighedernes sagsmateriale i samme omfang som en forsvarer for en  

 sigtet har adgang til politiets sagsmateriale, jf. retsplejelovens § 745.
Den beskikkede forsvarer vil kunne forevise materialet for eksempelvis den  

 skattepligtiges revisor, medmindre der efter stk. 2 er givet forsvareren  

 pålæg om ikke at videregive de oplysninger, som forsvareren har modtaget fra  

 skattemyndighederne.
Til §§ 91 og 92 Bestemmelserne tager sigte på de situationer, hvor straffesagen finder sin  

 afslutning administrativt.
Til § 93 Bestemmelserne om forsvarerbistand under administrative skattestraffesager  

 finder tilsvarende anvendelse under told- og skatteforvaltningens behandling  

 af strafansvar for overtrædelse af forbrugsafgiftslovgivningen og lov om  

 arbejdsmarkedsbidrag, men gælder eksempelvis ikke overtrædelse af  

 toldlovgivningen.
 Bestemmelsen er således udvidet til også at omfatte den senere efter loven  

 om adgang til forsvarerbistand tilkomne lov om arbejdsmarkedsbidrag.
Til § 1, nr. 15-19 Bestemmelserne er redaktionelle.
Til § 2 Lovforslagets ikrafttrædelsestidspunkt er fastsat til den 1. april 1990.  

 Denne dato er ikrafttrædelselsestidspunktet for den nye skattestyrelseslov,  

 som foreslås ændret ved lovforslaget.
 Da adskillige af bestemmelserne i lovforslaget vedrører  

 selvangivelsesproceduren, er lovforslagets generelle virkningstidspunkt  

 fastsat til den 1. august 1990, hvor selvangivelserne for indkomståret 1989  

 er indgivet.
 Skatteministerens bemyndigelse efter § 59 til at fastsætte regler for  

 skattekontrollen med finansielle aktiver i udlandet har dog virkning fra  

 lovforslagets ikrafttrædelsestidspunkt.
 De udvidelser af pligten til at foretage årlige indberetninger til told-  

 og skatteforvaltningen, som lovforslaget indbærer, har først virkning for  

 indberetning af oplysninger vedrørende kalenderåret 1991 og senere år.
Ved bestemmelsen ophæves de love og paragraffer, som lovforslaget  

 erstatter.
Endvidere foretages enkelte redaktionelle ændringer i andre love.
Det forelås, at bestemmelsen i kildeskattelovens § 80, stk. 2, om pligt  

 for ægtefæller, der ikke har haft skattepligtig indkomst eller formue i  

 indkomståret, til at afgive en erklæring herom til ligningsmyndigheden,  

 ophæves.
Efter indførelse af proceduren med selvangivelsesforslag fra  

 skattemyndighederne til lønmodtagere og pensionister, jf. kildeskattelovens §  

 81, har bestemmelsen alene interesse for ægtefæller til erhvervsdrivende.  

 Disse ægtefæller har næsten alle skattepligtig indkomst eller formue.
 Det foreslås, at den særlige bestemmelse i kildeskattelovens § 86, stk. 2,  

 om skattemyndighedernes adgang til virksomhedseftersyn og indkaldelse af  

 regnskabsmateriale til kontrol af indeholdelsespligterne efter  

 kildeskatteloven erstattes af en henvisning til den tilsvarende regel herom i  

 lovforslagets § 61.
Bilag 1 Lov nr. 143 af 13. april 1983 om bindende forhåndsbesked om  

 skattespørgsmål m.v.
(som ændret ved lov nr. 227 af 22. april 1987, lov nr. 363 af 1. juli 1988  

 og lov nr. 823 af 19. december 1989) § 1. Enhver, for hvem det findes af væsentlig betydning, kan hos  

 ligningsrådet få svar (forhåndsbesked) på spørgsmål af den i stk. 2  

 omhandlede art.
 Stk. 2. Forhåndsbesked efter stk. 1 gives om spørgsmål vedrørende  

 almindelig eller særlig indkomstskat, kulbrinteskat, selskabsskat eller  

 formueskat, afgift og tillægsskat efter pensionsbeskatningsloven eller afgift  

 efter lov om frigørelsesafgift samt skattegodtgørelse efter  

 selskabsskattelovens § 17 A.
 Stk. 3. Bindende forhåndsbesked kan i almindelighed ikke indhentes om den  

 skatte- eller afgiftsmæssige virkning af en disposition, der er gennemført.
 Stk. 4. Stk. 1 og 2 anvendes ikke, når forhåndsbesked kan indhentes efter  

 kildeskattelovens § 33 A, stk. 4.
§ 2. Anmodning efter § 1 skal være indsendt skriftligt til  

 statsskattedirektoratet inden tidspunktet for rettidig indgivelse af  

 selvangivelse for det indkomstår, besvarelsen har betydning for.
Anmodningen  

 skal indeholde alle de oplysninger af betydning for svaret, som står til  

 forespørgerens rådighed.
Hvis statsskattedirektoratet for at kunne tage  

 stilling til spørgsmålet må anmode forespørgeren om yderligere oplysninger  

 eller dokumentation, skal denne efterkomme anmodningen inden den frist,  

 direktoratet fastsætter.
Efterkommes anmodningen ikke, afvises spørgsmålet,  

 eller svaret begrænses til de forhold, der skønnes tilstrækkeligt oplyst.
§ 3. Finder ligningsrådet, at det rejste spørgsmål er af en sådan  

 beskaffenhed, at det ikke kan besvares med fornøden sikkerhed, eller at andre  

 hensyn taler afgørende mod at fremkomme med en besvarelse, afvises  

 anmodningen med fornøden begrundelse.
Det samme gælder, hvis det ikke findes  

 af væsentlig betydning for forespørgeren, at få svar på det stillede  

 spørgsmål, jfr. § 1, stk. 1.
 § 4. Når ligningsrådet har taget stilling i sagen, sendes meddelelse om  

 afgørelsen til forespørgeren og vedkommende skattemyndigheder.  

 Forhåndsbeskeden skal være begrundet i det omfang, det anses for fornødent.
§ 5. Den afgivne forhåndsbesked kan forespørgeren indbringe for  

 landsskatteretten inden 2 måneder fra beskedens dato.
Klagen skal ske  

 skriftligt i den form, der er foreskrevet i skattestyrelseslovens § 27, stk.  

 1. Klagen behandles efter de i skattestyrelsesloven fastsatte regler, for så  

 vidt de er forenelige med bestemmelserne i denne lov.
 Stk. 2. Landsskatterettens kendelser efter denne lov kan indbringes for  

 domstolene af såvel forespørgeren som af ministeren for skatter og afgifter  

 inden 3 måneder efter kendelsens afsigelse.
 Stk. 3. Indbringes en landsskatteretskendelse efter denne lov for  

 domstolene, anlægges sagen ved den landsret, i hvis kreds forespørgeren har  

 hjemting ved sagens anlæg, jfr. dog retsplejelovens § 247. Har forespørgeren  

 ikke hjemting her i landet, anlægges sagen ved østre landsret.
 Stk. 4. Afgørelser, der går ud på afvisning, kan ikke indbringes for  

 landsskatteretten eller domstolene.
§ 6. Forhåndsbesked fra ligningsrådet - eventuelt ændret efter  

 indbringelse for landsskatteretten eller domstolene - har bindende virkning  

 for skattemyndighederne ved behandlingen af det beskrevne forhold.  

 Forhåndsbeskeden er ikke bindende for skattemyndighederne i det omfang, der  

 er sket ændring i forudsætninger, som har været afgørende for indholdet af  

 forhåndsbeskeden.
Det samme gælder, hvis der er sket ændringer i den  

 lovgivning, der har ligget til grund for forhåndsbeskeden.
§ 7. Ved fremsendelsen af anmodning om bindende forhåndsbesked betales en  

 afgift på et grundbeløb på 1.100 kr.
Ministeren fastsætter nærmere regler om,  

 at der efterfølgende kan opkræves et yderligere afgiftsbeløb i tilfælde, hvor  

 den beskrevne disposition har et betydeligt økonomisk omfang, eller hvor  

 besvarelsen af forespørgslen er særlig arbejdskrævende.
Det nævnte grundbeløb  

 reguleres efter personskattelovens § 20.
 Stk. 2. Ministeren for skatter og afgifter kan fastsætte regler om, at der  

 i tilfælde, hvor forespørgslen afvises eller trækkes tilbage, kan ske hel  

 eller delvis tilbagebetaling af den erlagte afgift.
 Stk. 3. Afgørelser om afgiftens størrelse kan ikke indbringes for  

 landsskatteretten eller domstolene.
 § 8. Ministeren for skatter og afgifter fastsætter de i øvrigt fornødne  

 regler vedrørende ligningsrådets og statsskattedirektoratets samt  

 landsskatterettens virksomhed i henhold til denne lov.
 § 9. Loven træder i kraft ved bekendtgørelse i Lovtidende og har virkning  

 for anmodninger om bindende forhåndsbesked, der indgives efter den 1. juni  

 1983.
Bilag 2 §§ 80-82 og 86 i Lov om opkrævning af indkomst- og formueskat for personer  

 m.v. (Kildeskat)., jf. lovbekendtgørelse nr. 662 af 19. oktober 1989 § 80. Samlevende ægtefæller har ret til at blive gjort bekendt med  

 hinandens selvangivelser i udfyldt stand, forinden de indsendes til  

 ligningsmyndigheden.
Hver ægtefælle kan ved henvendelse til  

 ligningsmyndigheden begære oplysning om indholdet af selvangivelsen og om  

 skatteansættelsen for indkomstår, i hvilke de er samlevende.
Stk. 2. Har en gift person, der er samlevende med sin ægtefælle, ikke i  

 indkomståret haft skattepligtig indkomst eller formue, er den pågældende  

 pligtig at indsende en erklæring herom til ligningsmyndigheden.
Erklæringen  

 afgives i overensstemmelse med reglerne i skattekontrolloven.
 Stk. 3. Enhver af ægtefællerne kan i overensstemmelse med de regler, der i  

 øvrigt gælder herom, klage over den anden ægtefælles ansættelse eller over,  

 at ansættelse ikke har fundet sted.
 § 81. Skattepligtige personer, som modtager en selvangivelse, der er  

 udfyldt af skattemyndighederne, kan undlade at indsende den, hvis de finder,  

 at de anvendte oplysninger er korrekte og fyldestgørende.
 § 82. Børn, der ved begyndelsen af indkomståret ikke er fyldt 15 år, er  

 ikke pligtige at indgive selvangivelse og skal ikke medtages ved  

 skatteansættelsen, medmindre de i indkomståret har haft skattepligtig  

 indkomst eller ved indkomstårets udløb ejer skattepligtig formue.
§ 86. Skattemyndighederne fører kontrol med, at de indeholdelsespligtige  

 overholder de pligter, der påhviler dem efter denne lov.
Skattemyndighederne  

 kan hos de indeholdelsespligtige, uanset om disse fører egentligt regnskab  

 eller ej, foretage eftersyn af alt regnskabsmateriale, og herunder kræve  

 fremlagt skattekort og andre dokumenter af betydning for kontrollen.
Enhver  

 indeholdelsespligtig, der fører regnskab, skal, hvad enten han ifølge  

 lovgivningen er regnskabspligtig eller ej, på begæring af skattemyndighederne  

 indsende sit regnskabsmateriale med bilag.
 Stk. 2. Adgangen til eftersyn, fremlæggelse af dokumenter og indsendelsen  

 af regnskabsmateriale med bilag kan gennemtvinges ved daglige bøder, der  

 fastsættes af skatteministeren eller den, han bemyndiger dertil.
 Stk. 3. Skattemyndighederne kan hos modtagerne af A-indkomst indhente  

 oplysninger til brug ved kontrollen med indeholdelserne.
Bilag 3 § 32A i Lov om påligning af indkomst- og formueskat til staten (ligningsloven), jf. lovbekendtgørelse nr. 660 af 19. oktober 1989 § 32 A.
Skatteministeren træffer efter indhentet udtalelse fra  

 Ligningsrådet bestemmelse om udformningen og udsendelsen af skemaer til brug  

 ved selvangivelse.
Skattepligtige, der ikke modtager selvangivelsesskema, er  

 ikke fritaget for at indgive selvangivelse.
For skattepligtige selskaber og  

 fonde m.v. gælder reglerne i selskabsskatteloven og fondsbeskatningsloven.
Stk. 2. Selvangivelsen for et indkomstår skal underskrives og afleveres  

 den 15. maj det følgende år.
Udløber fristen en fredag eller en lørdag, kan  

 selvangivelsen afleveres den nærmest følgende søndag.
Stk. 3. Selvangivelsen skal udfyldes og underskrives.
Selvangivelse for en  

 person, der er umyndig, skrives under af værgen.
Selvangivelse for en person,  

 der er under lavværgemål, skrives under sammen med lavværgen.
 Stk. 4. Ligningsrådet kan fastsætte en længere frist for at aflevere  

 selvangivelse for bogførings- eller regnskabspligtige personer og dødsboer.
 Stk. 5. Når særlige grunde taler derfor, kan ligningsmyndigheden, i  

 København og Frederiksberg Kommuner vedkommende skattedirektorat, give  

 personer og dødsboer udsættelse med at aflevere selvangivelse.
Bilag 4 §§ 26-29 i Lov om indkomstbeskatning af aktieselskaber m.v.  

 (Selskabsskat), jf. lovbekendtgørelse nr. 593 af 30. september 1988.
 § 26. Snarest efter den 1. april udsender vedkommende ligningskommission  

 selvangivelsesskema til alle selskaber og foreninger m.v., der kan anses for  

 skattepligtige, og som ikke er fritaget for pligten til at indgive  

 selvangivelse i henhold til § 27, stk. 2 eller 3.
 Stk. 2. Den omstændighed, at et selskab eller en forening m.v. ikke får  

 selvangivelsesskema tilsendt, fritager ikke for pligten til at indgive  

 selvangivelse eller for retsvirkningerne af manglende selvangivelse.
§ 27. De i denne lov omhandlede selskaber og foreninger m.v. skal indsende  

 selvangivelse senest den 30. april.
Såfremt det indkomstår, der  

 dannergrundlag for selvangivelsen, udløber i det kalenderår, hvori  

 selvangivelsen skal indgives, er fristen dog 31. maj.
Selvangivelsen skal  

 indgives til den ligningskommission, der skal foretage ansættelsen, jf. § 24.
Stk. 2. Foreninger m.v. omfattet af § 1, stk. 1, nr. 6, har ikke pligt til  

 at indgive selvangivelse og skal ikke medtages ved skatteansættelsen, hvis  

 foreningen m.v. som følge af fradragsretten efter § 3, stk. 2 og 3, ikke har  

 indkomst til beskatning.
Det er dog en betingelse, at foreningens formål er  

 udelukkende almenvelgørende eller på anden måde almennyttigt.
 Stk. 3. Fritaget for pligten til at indgive selvangivelse er selskaber og  

 foreninger m.v., der alene er skattepligtige efter § 2, stk. 1, litra c), d),  

 e) eller g). Fritagelsen gælder dog ikke, hvis den skattepligtige har  

 modtaget udbytter omfattet af ligningslovens § 16 A, stk. 1, i hvilke der  

 ikke skal foretages indeholdelse af udbytteskat efter kildeskattelovens § 65,  

 eller har modtaget afståelsessummer omfattet af ligningslovens § 16 B, stk. 2  

 eller stk. 5, eller har oppebåret royaltyindtægter, hvori der ikke er  

 indeholdt royaltyskat.
 Stk. 4. Ligningskommissionen, i Københavns og Frederiksberg Kommuner  

 vedkommende skattedirektorat, kan, hvor særlige omstændigheder taler derfor,  

 indrømme udsættelse med indgivelse af selvangivelsen, for så vidt sådan  

 udsættelse er forenelig med ligningsarbejdets tilrettelæggelse og rettidige  

 tilendebringelse.
 § 28. Hvor behørig selvangivelse ikke foreligger, ansættes indkomsten til  

 et skønsmæssigt beløb.
Stk. 2. Hvor behørig selvangivelse ikke foreligger rettidigt, forhøjes  

 indkomstskatten med 1 pct. for hver dag, fristen for selvangivelsens  

 rettidige indsendelse er overskredet, dog højst med 10 pct.
Forhøjelsen skal  

 derhos mindst udgøre 50 kr., og den må i intet tilfælde overstige 5.000 kr.  

 Forhøjelsen kan, hvor særlige omstændigheder taler derfor, helt eller delvis  

 eftergives af skatteministeren eller den, han måtte bemyndige dertil.
Stk. 3. Indgivelse af selvangivelse for selskaber og foreninger m.v. kan  

 fremtvinges ved pålæg af daglige bøder, hvis størrelse fastsættes af  

 vedkommende ligningskommission.
Bøderne tilfalder statskassen.
§ 29. Har et selskab eller en forening m.v. indgivet selvangivelse og  

 vedlagt denne et regnskab, der på indsendelsestidspunktet endnu ikke er  

 godkendt af generalforsamlingen, skal der senest 14 dage efter  

 generalforsamlingens afholdelse gives vedkommende ligningskommission  

 meddelelse med hensyn til det pågældende regnskab.
Indsendelse af meddelelsen  

 kan fremtvinges ved pålæg af daglige bøder i overensstemmelse med reglerne i  

 § 28, stk. 3.
 Stk. 2. Er den i stk. 1 omtalte meddelelse ikke indsendt rettidigt, og  

 medfører generalforsamlingens beslutning med hensyn til regnskabet en  

 forhøjelse af den indkomst, hvoraf skatten beregnes, skal den hertil svarende  

 forhøjelse af indkomstskatten opkræves med et tilæg, der beregnes efter samme  

 regler som angivet i § 28, stk. 2.
Bilag 5 § 15 i Lov om beskatning af fonde, visse foreninger og institutter m.v.  

 (Fondsbeskatningsloven), jf. lovbekendtgørelse nr. 528 af 12. august 1989 § 15. Selskabsskattelovens regler om ligning, selvangivelse og opkrævning  

 finder i øvrigt tilsvarende anvendelse på de af denne lov omfattede fonde,  

 foreninger og institutter m.v.
Stk. 2. Foreninger som nævnt i § 2, nr. 2 og 3, der ikke oppebærer rente-  

 og udbytteindkomst ud over 200.000 kr., kan i stedet for selvangivelse  

 indgive erklæring herom.
Oppebærer foreningen indkomst fra erhvervsmæssig  

 virksomhed, skal der dog indgives selvangivelse om denne indkomt.
Har  

 foreningen oppebåret væsentlige ekstraordinære skattepligtige indtægter i  

 form af avancer m.v. skal der uanset reglen i 1. pkt. indgives selvangivelse.
Stk. 3. Fonde, som nævnt i § 1, nr. 1, 1) der ikke har indkomst ved erhvervsmæssig virksomhed, og hvis indkomst  

 inkl. skattefri udbytteindkomst efter fradrag af renteudgifter og  

 administrationsomkostninger ikke overstiger 25.000 kr., kan i stedet for  

 selvangivelse indgive erklæring herom, 2) der driver offentligt tilgængelige museer, og som har opnået tilladelse  

 efter § 4, stk. 7, til uden begrænsninger at foretage hensættelser til  

 almennyttige kulturelle formål, kan i stedet for selvangivelse indgive  

 erklæring om, at overskuddet udelukkende anvendes til museets formål.
3) der har til formål at opføre og drive haller og anlæg til brug for  

 idrætten, at etablere og drive kollegier for unge under uddannelse eller at  

 etablere og drive lette kollektivboliger eller ældreboliger, og som er  

 fritaget for registrering efter § 1, stk. 3, i lov om fonde og visse  

 foreninger eller § 1, stk. 5, i lov om erhvervsdrivende fonde, kan i stedet  

 for selvangivelse indgive erklæring om, at overskuddet udelukkende anvendes  

 til formålet, 4) der efter tilladelse fra direktøren for Arbejdstilsynet, jf.  

 ferielovens § 22, anvender uhævet feriegodtgørelse til ferieformål, og som er  

 fritaget for registrering efter § 1, stk. 3, i lov om fonde og visse  

 foreninger, kan i stedet for selvangivelse indgive erklæring om, at  

 tilskuddet udelukkende anvendes til formålet, 5) der udelukkende anvender overskuddet til formålet, og hvor forholdene i  

 øvrigt taler herfor, kan af skatteministeren eller den, han bemyndiger  

 dertil, få tilladelse til at indgive erklæring i stedet for selvangivelse.
 Stk. 4. Skatteministeren fastsætter nærmere regler om opkrævning og  

 inddrivelse af skatter fra fonde, foreninger og institutter.
Bilag 6 Skattekontrolloven Lovbekendtgørelse nr. 28 af 11. januar 1988, som ændret ved lov nr. 363 af  

 1. juli 1988, lov nr. 671 af 3. november 1988, lov nr. 152 af 15. marts 1989,  

 lov nr. 375 af 7. juni 1989, lov nr. 388 af 7. juni 1989, lov nr. 823 af 19.  

 december 1989, lov nr. 825 af 19. december 1989 og lov nr. 833 af 19.  

 december 1989, uden overgangs- og ikrafttrædelsesbestemmelser.
 Afsnit I§ 1. Enhver, der omfattes af reglerne om formueskattepligt i  

 henhold til lovgivningen om indkomst- og formueskat til staten, skal være  

 pligtig at selvangive sin formue, hvad enten denne er positiv eller negativ,  

 samt til herved at specificere aktiver og passiver efter skatteministerens  

 nærmere bestemmelse, dog skal der ikke kunne forlanges specifikation af  

 tilgodehavender eller gæld vedrørende leverede eller modtagne varer eller  

 ydelser, for så vidt behørig specifikation heraf indeholdes i  

 forretningsbøger, på hvilke selvangivelsen er baseret, jf. §6.
 Stk. 2. Såfremt behørig selvangivelse af formuen, jf. stk. 1, ikke  

 foreligger, inden ansættelsen foretages, ansættes den skattepligtige formue  

 til et skønsmæssigt beløb.
Stk. 3. Indgives behørig selvangivelse af formuen ikke rettidigt, men er  

 fristen for rettidig indgivelse overskredet med mindre end 10 dage, forhøjes  

 formueskatten med 2 pct.
Såfremt fristen kun er overskredet med en dag,  

 foretages dog ikke forhøjelse.
Er fristen for rettidig indgivelse overskredet  

 med 10 dage og derover, forhøjes formueskatten med 5 pct.
Forhøjelsen efter  

 1. og 3. pkt. kan dog højst udgøre 2.000 kr.
§ 2. Enhver, der omfattes af reglerne om indkomstskattepligt i henhold til  

 lovgivningen om indkomst- og formueskat til staten, skal være pligtig at  

 selvangive sin indkomst, hvad enten denne er positiv eller negativ.  

 Selvangivelsen skal foruden angivelse af nettoindkomstens størrelse indeholde  

 sådanne specifikationer af indtægter og udgifter og andre oplysninger af  

 betydning for skatteansættelsen og skatteberegningen, som måtte blive fastsat  

 af skatteministeren efter indstilling fra ligningsrådet.
Også indtægter, som  

 ikke skal medregnes ved opgørelsen af den skattepligtige indkomst, kan kræves  

 specificeret i selvangivelsen.
Skattepligtige, som ikke er regnskabspligtige,  

 er pligtige i det omfang, hvori det fastsættes af skatteministeren efter  

 indstilling fra ligningsrådet, i forbindelse med selvangivelsen at meddele  

 oplysninger om hovedposter inden for privatforbruget, herunder også udgifter  

 til privat medhjælp, større anskaffelser af løsøre o.lign.
Efter indstilling  

 fra ligningsrådet kan skatteministeren derhos fastsætte, at der i  

 selvangivelsen gives oplysninger og specifikationer, der forventes at få  

 betydning ved fastsættelsen af forskudsgrundlaget for kommende indkomstår.
 Stk. 2. Såfremt behørig selvangivelse af indkomsten, jf. stk. 1, ikke  

 foreligger, inden ansættelse foretages, ansættes den skattepligtige indkomst  

 til et skønsmæssigt beløb.
Stk. 3. Indgives behørig selvangivelse af den almindelige indkomst ikke  

 rettidigt, men er fristen for rettidig indgivelse overskredet med mindre end  

 10 dage, forhøjes indkomstskatten til staten, kommunen og amtskommunen med 2  

 pct.
Såfremt fristen kun er overskredet med en dag, foretages dog ikke  

 forhøjelse.
Er fristen for rettidig indgivelse overskredet med 10 dage og  

 derover, forhøjes de nævnte skatter med 5 pct.
Forhøjelsen efter 1. og 3.  

 pkt. kan dog højst udgøre 1.200 kr., 600 kr. og 200 kr. for hver af  

 skatterne.
Svares der ikke amtskommunal indkomstskat, kan forhøjelsen  

 vedrørende den kommunale indkomstskat højst udgøre 800 kr.
Stk. 4. Indgives behørig selvangivelse af særlig indkomst ikke rettidigt,  

 men er fristen for rettidig indgivelse overskredet med mindre end 10 dage,  

 forhøjes den særlige indkomstskat med 2 pct.
Såfremt fristen kun er  

 overskredet med en dag, foretages dog ikke forhøjelse.
Er fristen for  

 rettidig indgivelse overskredet med 10 dage og derover, forhøjes den særlige  

 indkomstskat med 5 pct.
Forhøjelsen efter 1. og 3. pkt. kan dog højst udgøre  

 2.000 kr.
 Stk. 5. Bestemmelserne i stk. 2-4 finder ikke anvendelse på de af lov om  

 indkomstbeskatning af aktieselskaber m.v. omfattede skattepligtige.
 Stk. 6. Fritaget for pligten til at selvangive sin indkomst er personer,  

 dødsboer og selskaber m.v., der alene er skattepligtige efter  

 kildeskattelovens §2, stk. 1, litra c), f), g) eller i), eller efter  

 selskabsskattelovens §2, stk. 1, litra c), d), e) eller g). Fritagelsen  

 gælder dog ikke, hvis den skattepligtige har modtaget udbytter omfattet af  

 ligningslovens §16 A, stk. 1, i hvilke der ikke skal foretages indeholdelse  

 af udbytteskat efter kildeskattelovens §65, eller har modtaget  

 afståelsessummer omfattet af ligningslovens §16 B, stk. 2 eller 5. Fritaget  

 for pligten til at selvangive sin indkomst er endvidere personer, der alene  

 er skattepligtige efter kildeskattelovens § 2, stk. 1, litra j, og som alene  

 beskattes efter reglerne i kildeskattelovens § 48 C.
§ 3. Efter indstilling af ligningsrådet kan skatteministeren bestemme, at  

 udøvere af et erhverv, for hvilket der ikke i den øvrige lovgivning er  

 foreskrevet bogføringspligt, skal være pligtige at føre regnskab, der  

 opfylder de af ligningsrådet fastsatte mindstekrav.
Samme pligt kan  

 skatteministeren efter indstilling fra ligningsrådet pålægge skattepligtige  

 ikke-erhvervsdrivende fonde og foreninger m.v., for hvilke der ikke i den  

 øvrige lovgivning er foreskrevet bogførings- eller regnskabspligt.
Stk. 2. Personer, der er bogføringspligtige eller pålagt regnskabspligt  

 efter stk. 1, skattepligtige dødsboer og selskaber og skattepligtige  

 erhvervsdrivende fonde, foreninger, institutioner og lignende skal udarbejde  

 og inden udløbet af fristen for indgivelse af selvangivelse indsende  

 årsregnskab til ligningsmyndigheden.
Samme pligt påhviler skattepligtige  

 ikke-erhvervsdrivende fonde, foreninger m.v., der efter den øvrige lovgivning  

 eller efter stk. 1 skal føre regnskab. 1. pkt. finder dog ikke anvendelse for  

 de almennyttige foreninger, der er omfattet af § 27, stk. 2, i  

 selskabsskatteloven.
 Stk. 3. Efter indstilling af ligningsrådet kan skatteministeren fastsætte  

 regler om det regnskabsmæssige grundlag for og udarbejdelsen af det  

 årsregnskab, der eftrer stk. 2 skal indsendes til ligningsmyndigheden.  

 Skatteministeren kan på samme måde fastsætte regler om den form, hvori  

 skattepligtige som nævnt i stk. 2 skal meddele regnskabsoplysninger efter  

 stk. 2 og 1. pkt. samt afgive oplysninger efter § 1, stk. 1, og § 2, stk. 1.
 Stk. 4. Er et årsregnskab eller regnskabsoplysninger m.v. ikke indsendt  

 rettidigt eller udarbejdet i overensstemmelse med de regler, der er fastsat i  

 henhold til stk. 1 og 3, finder reglerne i §2, stk. 2-4, tilsvarende  

 anvendelse.
Stk. 5. En skattepligtig, der er pålagt regnskabspligt i henhold til  

 bestemmelsen i stk. 1, er pligtig til at opbevare det af ham førte regnskab  

 med tilhørende bilag i 5 år efter udløbet af det pågældende regnskabsår.
Det  

 samme gælder fonde og foreninger m.v., der har pligt til at indsende regnskab  

 efter stk. 2.
Stk. 6. Skattepligtige, der skal indsende årsregnskab til  

 skattemyndighederne, har pligt til i Danmark at opbevare ethvert  

 regnskabsmateriale med bilag, der danner grundlag for det pågældende  

 årsregnskab.
Hvis den skattepligtige driver virksomhed i udlandet og det  

 godtgøres, at der efter det pågældende lands regler er pligt til at opbevare  

 regnskabsmaterialet der, er det dog tilstrækkeligt, at genparter af  

 regnskabsmaterialet vedrørende denne virksomhed opbevares i Danmark.
Den  

 kommunale skattemyndighed kan helt eller delvis fritage skattepligtige, der  

 er regnskabspligtige efter stk. 1 eller 2, og for hvem der ikke i den øvrige  

 lovgivning er fastsat bogførings- eller regnskabspligt, for  

 opbevaringspligten efter 1. eller 2. pkt., hvis særlige omstændigheder taler  

 derfor.
Den kommunale skattemyndigheds afgørelse kan indbringes for  

 skatteankenævnet.
Nævnets afgørelse kan ikke indbringes for højere  

 administrativ myndighed.
§ 4. Indgivelse af behørig selvangivelse af indkomst og formue og af  

 årsregnskab samt af de erklæringer, der er nævnt i kildeskattelovens §80,  

 stk. 2, og §81 kan fremtvinges ved pålæg af daglige bøder, der fastsættes af  

 vedkommende kommunale skattemyndighed.
Bøderne tilfalder statskassen.
 Stk. 2. Der er udpantningsret for tvangsbøder pålagt efter stk. 1.
 Stk. 3. Ligningsrådet kan ændre de i henhold til stk. 1 trufne afgørelser.
§ 4A.
Ligningsrådet kan bemyndige de kommunale skattemyndigheder og de  

 regionale told- og skatteforvaltninger til under særlige omstændigheder at  

 undlade påligning af skatteforhøjelser efter §1, stk. 3, og §2, stk. 3 og 4,  

 jf. §3, stk. 4, og §3 A, stk. 2.
 Stk. 2. De skattelignende myndigheder kan fritage for forhøjelsen, når den  

 skattepligtiges forhold i særlig grad taler derfor.
 Stk. 3. Skatteankenævnet kan ændre afgørelse efter stk. 2. Nævnets  

 afgørelse kan ikke indbringes for højere adminsitrativ myndighed.
 § 5. (Ophævet).
Afsnit II§ 6. Enhver erhvervsdrivende, der fører regnskab, er, hvad enten  

 han ifølge lovgivningen er regnskabspligtig eller ej, pligtig på begæring af  

 de skattelignende myndigheder til disse at indsende sit regnskabsmateriale  

 med bilag for såvel tidligere som for det løbende regnskabsår og andre  

 dokumenter, der kan have betydning for skatteligningen, herunder for  

 afgørelsen af skattepligt.
Samme pligt påhviler selskaber, foreninger,  

 korporationer, stiftelser, legater og selvejende institutioner, hvad enten de  

 er erhvervsdrivende eller ikke.
Beror regnskabsmaterialet m.v. hos  

 tredjemand, skal denne, selvom han har tilbageholdelsesret herover, udlevere  

 materialet til de skattelignende myndigheder, som i så fald skal drage omsorg  

 for, at materialet efter afbenyttelsen tilbagesendes til den pågældende  

 tredjemand.
Stk. 2. Pligten til at indsende regnskabsmateriale m.v. efter stk. 1, 1.  

 pkt., påhviler såvel fuldt som begrænset skattepligtige selvstændige  

 erhvervsdrivende og omfatter også regnskabsmateriale m.v. vedrørende  

 selvstændig erhvervsvirksomhed i udlandet, på Færøerne eller i Grønland, som  

 den skattepligtige ejer eller deltager i.
Pligten til at indsende  

 regnskabsmateriale m.v. efter stk. 1, 2. pkt., påhviler såvel fuldt som  

 begrænset skattepligtige selskaber og foreninger m.v. og omfatter også  

 regnskabsmateriale m.v. vedrørende den skattepligtiges virksomhed i udlandet,  

 på Færøerne eller i Grønland.
 Stk. 3. Enhver erhvervsdrivende, som til brug for andre offentlige  

 myndigheder fører et regnskab, skal på begæring af ligningsmyndighederne  

 indsende regnskabet til disse.
 Stk. 4. Enhver erhvervsdrivende, der fører regnskab, er, hvad enten han  

 ifølge lovgivningen er regnskabspligtig eller ej, pligtig at give de  

 skattelignende myndigheder adgang til på stedet at gennemgå hans  

 regnskabsmateriale med bilag tillige med andre dokumenter, der kan have  

 betydning for skatteligningen, og foretage opgørelse af kassebeholdning m.v.,  

 når der er rimelig grund dertil.
 Stk. 5. Enhver erhvervsdrivende er pligtig at give de skattelignende  

 myndigheder adgang til på stedet at foretage opgørelse og vurdering af  

 lagerbeholdninger, besætning, inventar, maskiner og andet driftsmateriel, når  

 der er rimelig grund dertil.
 Stk. 6. Skatteministeren kan fastsætte nærmere regler vedrørende  

 praktiseringen af bestemmelserne i stk. 1-5. Med hensyn til gennemførelsen af  

 undersøgelser m.v. efter stk. 4 og stk. 5 yder politiet bistand til  

 skattemyndighederne efter regler, der aftales mellem skatteministeren og  

 justitsministeren.
 Stk. 7. Vægrer nogen sig ved at efterkomme en begæring efter stk. 1-2,  

 finder §1, stk. 2, og §2, stk. 2, samt selskabsskattelovens §28, stk. 1,  

 tilsvarende anvendelse.
§ 7. Enhver, der i det foregående år i sin virksomhed har foretaget  

 udbetaling eller godskrivning af de i nr. 1-6 nævnte beløb, skal til brug ved  

 skatteligningen og skatteberegningen hvert år inden en af Ligningsrådet  

 fastsat frist uden opfordring give oplysning om beløbene til  

 skattemyndighederne.
Oplysning skal gives om:
1) løn, gratiale, provision og andet vederlag for personligt arbejde i  

 tjenesteforhold, der efter kildeskattelovens §43, stk. 1, er A-indkomst for  

 modtageren.
Endvidere skal oplysning gives om beløb, der uden for området af  

 statsskattelovens § 5 d ydes til godtgørelse for udgifter, lønmodtageren  

 påføres som følge af arbejdet, uanset om beløbet efter ligningslovens § 9,  

 stk. 5, er skattefrit for modtageren.
 2) Beløb, der efter skatteministerens bestemmelse i medfør af  

 kildeskattelovens §43, stk. 2, skal henregnes til A-indkomst for modtageren.
3) Honorar, provision og andet vederlag for personlig arbejds- eller  

 tjenesteydelse, når beløbet er B-indkomst eller særlig indkomst for  

 modtageren, og der efter merværdiafgiftsloven ikke skal svares merværdiafgift  

 af beløbet.
Oplysningspligten omfatter også beløb, der er ydet som  

 godtgørelse for afholdte udgifter ved indkomstens erhvervelse til f.eks.  

 rejse, befordring og ophold.
 4) Vederlag for udnyttelse af ophavsrettigheder, patentrettigheder,  

 mønster, varemærke og lignende samt vederlag for reklamemæssig udnyttelse af  

 en person, hvad enten vederlaget erlægges som en løbende ydelse eller som en  

 sum en gang for alle.
 5) Beløb, som efter deres art er omfattet af nr. 1, når modtageren af  

 beløbet ikke er skattepligtig her i landet, jf. kildeskattelovens §§ 1 og 2.
6) Honorar, provision og andet vederlag for personlig arbejds- eller  

 tjenesteydelse, når modtageren ikke er skattepligtig her i landet, og  

 vederlaget ikke er erhvervet ved selvstændig erhvervsvirksomhed.
Nr. 3, 2.  

 pkt., finder tilsvarende anvendelse.
 Stk. 2. Ved indberetning af beløb, der er nævnt i stk. 1, skal følgende  

 oplyses:
1) størrelsen af den samlede udbetaling eller godskrivning, 2) størrelsen af den samlede indeholdte A-skat for så vidt angår beløb  

 omfattet af stk. 1, nr. 1 og 2, 3) størrelsen af den samlede udbetaling eller godskrivning vedrørende den  

 enkelte modtager, 4) størrelsen af den samlede indeholdte A-skat vedrørende den enkelte  

 modtager for så vidt angår beløb omfattet af stk. 1, nr. 1 og 2, 5) modtagerens navn, adresse, CPR-nr. eller SE-nr. samt eventuelle andre  

 oplysninger, der er nødvendige til identifikation af modtageren.
6) I hvilket omfang og i hvilke perioder modtageren har erhvervet  

 lønindtægt om bord på et dansk skib i udenrigsfart henholdsvis nærfart, jf. §  

 2 i lov om særlige fradrag til sømænd m.v.' Stk. 3. Udbetales beløb, der er nævnt i stk. 1, af en mellemmand, påhviler  

 oplysningspligten denne, hvis den, for hvis regning udbetalingerne har fundet  

 sted, er ude af stand til at give oplysningerne.
Den oplysningspligtige skal  

 ved antagelse af medhjælp m.v. afkræve denne oplysning om navn, adresse og  

 CPR-nr. eller SE-nr.
Stk. 4. Enhver, der i det foregående år som led i et ansættelses- eller  

 aftaleforhold har stillet automobil, bolig eller telefon uden for  

 arbejdsstedet til rådighed, uden at der er betalt fuldt vederlag herfor, skal  

 oplyse dette inden udløbet af den frist, der er fastsat efter stk. 1.  

 Skatteministeren kan fastsætte regler om pligt til at give yderligere  

 oplysninger i forbindelse hermed.
Den oplysningspligtige skal give oplysning  

 om modtagerens navn, adresse og CPR-nr. samt eventuelle andre oplysninger,  

 der er nødvendige til identifikation af modtageren.
 Stk. 5. Indkomstmodtageren skal give den oplysningspligtige efter stk. 1  

 oplysning om navn, adresse og CPR-nr. eller SE-nr. samt eventuelle andre  

 oplysninger, der er nødvendige til identifikation af indkomstmodtageren.  

 Såfremt indkomstmodtageren nægter at give disse oplysninger, kan  

 skattemyndighederne meddele den oplysningspligtige de fornødne oplysninger  

 til opfyldelse af oplysningspligten efter stk. 1.
 Stk. 6. Ophører en af de i stk. 1 nævnte oplysningspligtige med at drive  

 virksomhed, som har medført udbetaling eller godskrivning af de i stk. 1  

 nævnte indkomstarter, skal der senest 10 dage efter sidste udbetaling af  

 sådan indkomst gives oplysning som nævnt i stk. 1 omfattende tiden fra  

 kalenderårets begyndelse.
 Stk. 7. Ophører en modtager af de i stk. 1 nævnte indkomstarter med at  

 være skattepligtig her i landet, skal den oplysningspligtige på begæring  

 afgive oplysning om størrelsen af de til den pågældende i tiden fra  

 kalenderårets begyndelse og til tidspunktet for skattepligtens ophør  

 udbetalte eller godskrevne beløb samt om størrelsen af den indeholdte A-skat.  

 Tilsvarende oplysninger skal på begæring gives den pågældende eller dennes  

 repræsentant, eventuelt hans dødsbo.
Stk. 8. Den oplysningspligtige skal underrette indkomstmodtageren eller  

 dennes dødsbo om de i henhold til stk. 1 og 6 afgivne oplysninger vedrørende  

 ham.
Underretningen til indkomstmodtageren eller dennes dødsbo skal ske  

 senest 1. februar i året efter det kalenderår, oplysningerne vedrører.
Stk. 9. Skatteministeren kan fastsætte nærmere regler om afgivelse af  

 oplysninger efter stk. 1, 2, 4 og 6-8, herunder lempe oplysningspligten.
For  

 ydelser, der udbetales efter indtjeningsperiodens udløb, fastsætter  

 skatteministeren regler om, i hvilket år oplysningerne skal gives.
§ 7A.
Ved byggearbejder, der i henhold til gældende lovgivning kun må  

 foretages efter tilladelse fra kommunalbestyrelsen, skal den, for hvis  

 regning byggearbejdet udføres, give kommunalbestyrelsen oplysning om de  

 samlede byggeudgifter samt om, hvorledes disse udgifter fordeler sig på de  

 personer, der har udført byggearbejdet.
Endvidere skal der gives oplysning om  

 modtagerens navn og adresse.
Såfremt modtageren har arbejdsgivernummer efter  

 kildeskatteordningen (CIR-nr.) eller momsregistreringsnummer (VIRK-nr.), skal  

 et af disse numre oplyses.
Modtageren skal give den, for hvis regning  

 byggearbejdet udføres, de identifikationsoplysninger, der er nævnt i 2. og 3.  

 pkt.
 Stk. 2. Ibrugtagningstilladelse ifølge byggeloven kan ikke udstedes,  

 forinden de i stk. 1 nævnte oplysninger er afgivet til kommunalbestyrelsen.  

 Hvor særlige forhold taler derfor, kan kommunalbestyrelsen indrømme  

 udsættelse med afgivelse af oplysninger efter stk. 1. Kommunalbestyrelsens  

 afgørelse kan indbringes for skatteministeren.
 Stk. 3. Skatteministeren fastsætter efter forhandling med boligministeren  

 de nærmere regler om gennemførelsen af oplysningspligten efter stk. 1.  

 Ministeren kan i de nævnte regler bestemme, at oplysningspligten skal  

 bortfalde eller begrænses i tilfælde, hvor praktiske forhold taler derfor, og  

 oplysningerne har mindre betydning for skatte- og afgiftskontrollen.
§ 7B.
Bestyrelser for fonde og foreninger, der er registreringspligtige i  

 henhold til lov om fonde og visse foreninger eller lov om erhvervsdrivende  

 fonde, skal hvert år inden en af Ligningsrådet fastsat frist til brug for  

 skatteligningen uden opfordring give skattemyndighederne oplysning om  

 størrelsen af den samlede uddeling foretaget i det foregående kalenderår.  

 Oplysning skal endvidere gives om uddelingens størrelse for hver enkelt  

 modtager med angivelse af navn, adresse og CPR-nr. eller SE-nr. samt  

 eventuelle andre oplysninger, der er nødvendige til identifikation af  

 modtageren.
 Stk. 2. Uddelinger, der ikke er pengeydelser, skal specificeres efter art.
 Stk. 3. Reglerne i §7, stk. 5-8, finder tilsvarende anvendelse.
Stk. 4. Skatteministeren kan fastsætte nærmere regler om afgivelse af  

 oplysninger efter stk. 1-3, herunder kræve oplysning om, på hvilket tidspunkt  

 uddelingerne er foretaget.
Endvidere kan skatteministeren lempe  

 oplysningspligten for visse fonde og foreninger og for visse uddelinger.
§ 8A.
Banker, vekselmæglere, vekselerere og andre, som driver sådan  

 omsætning med offentlige værdipapirer, at de ifølge lovgivningen er  

 forpligtede til at føre forretningsbøger, er pligtige efter skatteministerens  

 nærmere bestemmelse at meddele de skattelignende myndigheder de oplysninger  

 vedrørende køb og salg af værdipapirer, der kan tjene til vejledning ved  

 skatteansættelsen.
Hvor køberen eller sælgeren repræsenteres af en advokat  

 eller anden befuldmægtiget, er denne pligtig at give oplysning om klientens  

 navn og adresse.
§ 8B.
Forsikringsselskaber skal efter nærmere regler, der fastsættes af  

 skatteministeren, til brug ved skatteligningen hvert år uden opfordring give  

 de skattelignende myndigheder oplysninger til identifikation af  

 forsikringstager samt oplysning om:
1) forfaldne såvel som indbetalte forsikringspræmier og indskud en gang  

 for alle til forsikringer, der omfattes af afsnit I og II i lov om  

 beskatningen af pensionsordninger m.v., 2) det nærmere indhold af ordninger, der omfattes af afsnit I i nævnte  

 lov, og om eventuelle ændringer i sådanne ordninger, 3) udbetalinger hidrørende fra forsikringer som nævnt i §§ 2, 5, 7, 8, 9  

 og 50, stk. 1, nr. 3-4, og stk. 8, i nævnte lov, herunder om påbegyndelse af  

 og ændringer i sådanne udbetalinger, 4) udbetalinger i henhold til indekskontrakter, der er oprettet i medfør  

 af lov om pristalsreguleret alderdomsforsikring og alderdomsopsparing, 5) udbetalinger af tilbagekøbsværdi og bonus efter forsikringer som nævnt  

 under nr. 3 og om dispositioner af den i nævnte lovs §29-31 omhandlede  

 karakter, for så vidt den pågældende disposition er kommet til selskabets  

 kundskab, 6) opdelinger vedrørende de i nævnte lovs §20, stk. 3, §30, stk. 4, og §34  

 anførte bestemmelser og 7) udbetaling af beløb, der omfattes af nævnte lovs §§ 25-28, og om  

 dispositioner af den i lovens §§ 30-31 omhandlede karakter, for så vidt  

 dispositionen er selskabet bekendt.
 Stk. 2. Pensionskasser, pensionsfonde og andre, der udbetaler pensioner,  

 er undergivet samme oplysningspligt som nævnt i stk. 1, for så vidt angår  

 tilsvarende forhold vedrørende pensionsordninger.
 Stk. 3. Forsikringsselskaber skal endvidere give forsikringskontrakter,  

 der er kombinerede forsikringer, og som omfattes dels af nævnte lovs §§ 2, 5,  

 7, 8 eller 9, dels af §§ 10 eller 11, påtegning om, hvorledes præmier eller  

 indskud fordeler sig på de to forsikringsarter.
Stk. 4. Den, der opretter en forsikring eller pensionsordning, der er  

 omfattet af afsnit I eller II i lov om beskatningen af pensionsordninger  

 m.v., skal til de oplysningspligtige give oplysninger, herunder om CPR-nr.,  

 til identifikation af forsikringens eller pensionsordningens ejer  

 (forsikringstager), som er nødvendige til opfyldelse af indberetningspligten,  

 samt godtgøre rigtigheden af de afgivne oplysninger.
Skatteministeren  

 fastsætter nærmere regler herom.
Stk. 5. En forsikring eller pensionsordning som nævnt i stk. 4 kan kun  

 oprettes, hvis der meddeles de i stk. 4 nævnte oplysninger.
Hvis der sker  

 ændringer i de i stk. 4 nævnte forhold, skal der gives meddelelse til den  

 oplysningspligtige om ændringerne.
 Stk. 6. Skatteministeren fastsætter regler om, at forsikringsselskaber,  

 pensionskasser og andre, der forvalter pensionsordninger som nævnt i stk. 4,  

 skal underrette ejeren af forsikringen eller pensionsordningen  

 (forsikringstageren) om de oplysninger om præmier og indskud, som skal  

 indberettes efter stk. 1, samt fastsætter en frist for denne underretning.
§ 8C.
Enhver, der driver selvstændigt erhverv, herunder også mæglere og  

 auktionsholdere, er på forlangende pligtig at give de skattelignende  

 myndigheder oplysning om den omsætning, han har haft med eller formidlet for  

 andre navngivne erhvervsdrivende, eller om arbejder, han har udført for eller  

 ladet udføre hos andre navngivne erhvervsdrivende; for produktions- og  

 indkøbs- eller salgsforeninger og lignende erhvervsorganisationers  

 vedkommende omfatter oplysningspligten også organisationens mellemværende af  

 nævnte art med sine medlemmer.
Oplysning kan forlanges om arten af  

 omsætningen eller arbejdet, om omsatte varemængder, om vederlagets størrelse,  

 om tidspunktet for omsætningen eller arbejdets udførelse samt om, hvornår og  

 hvorledes vederlaget er erlagt.
Hvor forholdene taler derfor, kan  

 ligningsrådet i hvert enkelt tilfælde bestemme, at der skal kunne forlanges  

 tilsvarende oplysninger med hensyn til mellemværender med ikke navngivne  

 erhvervsdrivende.
§ 8D.
Offentlige myndigheder og bestyrelser for selskaber som nævnt i  

 selskabsskattelovens §1, nr. 1, 2 og 2a, jf. lovbekendtgørelse nr. 463 af 13.  

 september 1978, kommanditselskaber, kommanditaktieselskaber, partrederier,  

 foreninger, stiftelser, legater og andre institutioner er - ud over hvad der  

 følger af foranstående og efterfølgende bestemmelser - pligtige på  

 forlangende at meddele de skattelignende myndigheder alle de oplysninger, der  

 kan tjene disse myndigheder til vejledning ved udførelsen af deres hverv -  

 for så vidt angår oplysninger vedrørende ikke navngivne skattepligtige dog  

 kun efter ligningsrådets bestemmelse.
Hvor det drejer sig om forhold, der  

 falder ind under bestemmelserne i §8 C, kan der dog ikke afkræves bestyrelser  

 for de i 1. pkt. nævnte selskaber m.v., foreninger, stiftelser, legater og  

 andre institutioner oplysninger i videre omfang, end disse bestemmelser  

 afgiver hjemmel for.
Stk. 2. Bestyrelser for aktieselskaber, anpartsselskaber, andelsselskaber  

 samt investeringsforeninger, som udsteder omsættelige beviser for  

 medlemmernes indskud, skal på forlangende give de skattelignende myndigheder  

 de oplysninger, de er i besiddelse af, om navn, adresse og CPR-nr. eller  

 SE-nr. på personer, selskaber m.v., som er eller inden for et nærmere angivet  

 tidsrum har været ejere af aktier eller anparter m.v. i selskabet eller  

 foreningen, samt om størrelsen af de pågældendes aktieposter m.v. eller  

 stemmerettigheder.
De skattelignende myndigheder kan videregive de således  

 modtagne oplysninger, bortset fra CPR-nr., til aktionærer i selskabet eller  

 til medlemmer af foreningen, hvis de pågældende aktionærer m.v. ikke selv har  

 adgang til disse oplysninger.
Det er dog en forudsætning, at aktionæren m.v.  

 enten har solgt eller har afgivet tilbud om salg af aktierne m.v., alene  

 betinget af at han ikke er omfattet af §4, stk. 2 og 3, i lov om beskatning  

 af fortjeneste ved afståelse af aktier m.v.
Stk. 3. Personer og selskaber m.v., der ejer mindst 25 pct. af kapitalen  

 eller råder over mere end 50 pct. af den samlede stemmeværdi, har pligt til  

 at oplyse selskabet om sit navn, adresse og CPR-nr. eller SE-nr.
For personer  

 opgøres ejerforholdet på den måde, der er anført i  

 aktieavancebeskatningslovens §4, stk. 2-3. §8 K finder tilsvarende  

 anvendelse.
 Stk. 4. Selskabet skal vedlægge selvangivelsen en fortegnelse over de  

 personer og selskaber m.v., der i løbet af indkomståret har været omfattet af  

 oplysningspligten efter stk. 3, indeholdende de i bestemmelsen nævnte  

 oplysninger.
§ 8E.
Enhver arbejdsgiver, der har etableret eller fremtidig etablerer en  

 pensionsordning, der omfattes af afsnit I i lov om beskatningen af  

 pensionsordninger m.v., er pligtig efter skatteministerens nærmere  

 bestemmelse at give såvel de skattelignende myndigheder som det  

 forsikringsselskab eller pengeinstitut m.v., gennem hvilket pensionsordningen  

 forvaltes, alle oplysninger om dennes nærmere indhold, herunder om størrelsen  

 af arbejdsgiverens og den pensionsberettigedes årlige bidrag til ordningen  

 samt om eventuelle ændringer i denne.
 Stk. 2. For personer, der er omfattet af en pensionsordning for  

 tjenestemænd i staten, folkeskolen og folkekirken, og for kommunale  

 tjenestemænd samt for ansatte i stillinger, hvortil der er knyttet en  

 pensionsordning, der i det væsentlige giver rettigheder som lov nr. 292 af  

 18. juni 1969 om tjenestemandspension, skal arbejdsgiveren efter  

 skatteministerens nærmere bestemmelse for hver enkelt pensionsberettiget give  

 de skattelignende myndigheder oplysning om den lønandel, der i henhold til  

 lov om socialindkomst skal henregnes til socialindkomsten.
 Stk. 3. Oplysninger, som kan forlanges givet efter stk. 1 og 2, kan efter  

 skatteministerens nærmere bestemmelse stilles til rådighed til brug for  

 beregning af socialindkomsten.
§ 8F.
Banker og sparekasser m.v., der forvalter pensionsordninger, som  

 omfattes af afsnit I i lov om beskatningen af pensionsordninger m.v., skal  

 efter nærmere regler, der fastsættes af skatteministeren, til brug ved  

 skatteligningen hvert år uden opfordring give de skattelignende myndigheder  

 oplysninger til identifikation af ejeren af pensionsordningen samt oplysning  

 om:
1) ordningernes nærmere indhold og om eventuelle ændringer heri, 2) indbetalte bidrag og indskud en gang for alle, 3) udbetalinger hidrørende fra ordninger som nævnt i nævnte lovs §11 A,  

 herunder om påbegyndelse af og ændringer i sådanne udbetalinger, 4) udbetalinger i henhold til indekskontrakter, der er oprettet i medfør  

 af lov om pristalsreguleret alderdomsforsikring og alderdomsopsparing, 5) udbetalinger af beløb, der omfattes af §29 i nævnte lov, og 6) udbetalinger af beløb, der omfattes af nævnte lovs §§ 25-28, og om  

 dispositioner af den i lovens §§30-31 nævnte karakter, for så vidt  

 dispositionen er pengeinstituttet bekendt.
Stk. 2. Den, der opretter en opsparingsordning, der er omfattet af afsnit  

 I i lov om beskatningen af pensionsordninger m.v., skal til de  

 oplysningspligtige give sådanne oplysninger til identifikation af ordningens  

 ejer (kontohaver), herunder CPR-nr. (personnummer), som er nødvendige til  

 opfyldelse af indberetningspligten, samt godtgøre rigtigheden af de afgivne  

 oplysninger.
Skatteministeren fastsætter nærmere regler herom.
Stk. 3. En opsparingsordning som nævnt i stk. 2 kan kun oprettes, hvis der  

 meddeles de i stk. 2 nævnte oplysninger.
Hvis der sker ændringer i de i stk.  

 2 nævnte forhold, skal der gives meddelelse til den oplysningspligtige om  

 ændringerne.
 Stk. 4. Skatteministeren fastsætter regler om, at pengeinstituttet m.v.  

 skal underrette ejeren af ordningen (kontohaveren) om de oplysninger om  

 bidrag og indskud, som skal indberettes efter stk. 1, samt fastsætter en  

 frist for denne underretning.
§ 8G.
Banker, sparekasser, andelskasser, bankierer, vekselerere, advokater  

 og andre, der modtager penge og andre værdier til forvaltning eller  

 erhvervsmæssigt udlåner penge, skal efter anmodning give skattemyndighederne  

 alle oplysninger om navngivne personers indskud, lån, depoter eller boks, når  

 det er af væsentlig betydning for skatteligningen, at sådanne oplysninger  

 fremskaffes.
Oplysning kan således forlanges om størrelsen af lån og af  

 indestående eller forvaltede midler og disses afkastning, om bevægelser på  

 indskuds- eller lånekonti, herunder oplysninger om trukne og indsatte checks,  

 om diskonterede veksler samt om sikkerhedsstillelse for lån og kreditter.
For  

 så vidt angår ikke navngivne, kan der efter ligningsrådets bestemmelse kræves  

 oplysning om indestående eller forvaltede midler og disses afkastning med  

 angivelse af ejerens, eventuelt tillige den dispositionsberettigedes navn,  

 bopæl, forretningsadresse samt oplysninger som nævnt i §8 H, stk. 2.
 Stk. 2. Med henblik på skattemæssig stikprøvekontrol med navngivne og ikke  

 navngivne personer er de skattelignende myndigheder efter ligningsrådets  

 bestemmelse berettiget til hos banker, sparekasser, andelskasser, bankierer  

 og vekselerere i samarbejde med disse at foretage gennemgang på stedet af  

 regnskabsmateriale, bilag og dokumenter som nævnt i §6, stk. 4. Ved  

 gennemgangen kan de skattelignende myndigheder sikre sig oplysninger som  

 nævnt i stk. 1.
§ 8H.
Banker, sparekasser, andelskasser, postgirokontoret, bankierer,  

 vekselerere, advokater og andre, der modtager indskud til forrentning, skal  

 til brug ved skatteligningen hvert år uden opfordring give  

 skattemyndighederne oplysning om størrelsen af ydede eller godskrevne renter  

 til de enkelte kontohavere i det foregående år, dato for rentetilskrivningen  

 samt størrelsen af det indestående beløb ved udløbet af det foregående år.  

 Skatteministeren kan bestemme, at tilsvarende oplysninger skal afgives af  

 andre, der i øvrigt forrenter midler tilhørende en anden person.
 Stk. 2. Indberetning efter stk. 1 skal indeholde oplysning om  

 kontobetegnelse, kontohaverens navn, adresse, personnummer (CPR-nr.) eller  

 arbejdsgivernummer efter kildeskatteordningen (CIR-nr.). Skatteministeren kan  

 give nærmere regler vedrørende kontohavere, der hverken har personnummer  

 eller arbejdsgivernummer.
Stk. 3. Oplysningspligten efter stk. 1 og 2 omfatter også konti m.v., der  

 ophæves i løbet af året.
For sådanne konti indberettes indestående ved  

 ophævelsen.
Stk. 4. Skatteministeren kan fastsætte nærmere regler om afgivelsen af  

 oplysninger efter stk. 1-3 og fastsætte en frist for afgivelsen af de nævnte  

 oplysninger.
Når praktiske forhold taler derfor, og oplysningen har mindre  

 betydning for skattekontrollen, kan skatteministeren fritage for eller lempe  

 oplysningspligten efter stk. 1-3 for enkelte eller grupper af  

 oplysningspligtige eller for visse kontoarter, ligesom han kan fastsætte en  

 mindstegrænse for de beløb, der skal indberettes.
Stk. 5. Den oplysningspligtige skal underrette kontohaveren om størrelsen  

 af de beløb, der skal indberettes efter stk. 1, jf. stk. 4. Skatteministeren  

 kan bestemme, at underretningen til kontohaveren også skal indeholde  

 meddelelser vedrørende særlige ejerforhold til kontoen.
Underretning til  

 kontohaveren skal ske senest den 1. februar i året efter det kalenderår,  

 oplysningen vedrører.
 Stk. 6. For konti som nævnt i stk. 1 tilhørende personer, der er bosat  

 eller opholder sig i udlandet, fastsætter skatteministeren nærmere regler.
§ 8J.
Den, der opretter konto som nævnt i §8 H, stk. 1, skal oplyse  

 kontohavers personnummer eller arbejdsgivernummer samt efter  

 skatteministerens nærmere bestemmelse give andre oplysninger, der er  

 nødvendige til identifikation af kontohaver.
Hvis kontohaveren hverken har  

 personnummer eller arbejdsgivernummer, kan skatteministeren fastsætte nærmere  

 regler om, hvilke oplysninger der skal gives.
 Stk. 2. Efter regler, der fastsættes af skatteministeren, skal den, der  

 opretter konto som nævnt i stk. 1, godtgøre rigtigheden af de givne  

 oplysninger.
 Stk. 3. En konto, som nævnt i §8 H, stk. 1, kan ikke oprettes, før den,  

 der ønsker at oprette kontoen, har meddelt de i stk. 1 og 2 nævnte  

 oplysninger og bevisligheder.
 Stk. 4. Ændres de i stk. 1 nævnte oplysninger, der er nødvendige til  

 identifikation af kontohaver, skal denne efter nærmere af skatteministeren  

 fastsatte regler underrette den oplysningspligtige efter § 8H om ændringen.
 § 8K.Skattemyndighederne kan meddele den oplysningspligtige de  

 oplysninger, der er nødvendige til opfyldelse af indberetningspligten efter  

 §§ 8B, 8F, 8H, 8P, 8Q og 8S.
§ 8L.Skattemyndighederne fører register over oplysningspligtige som nævnt  

 i §8 H, §8 P, §8 Q og §8S.
Skatteministeren fastsætter nærmere regler om  

 dette register og om pligten til at tilmelde sig dette.
 Stk. 2. Tilmeldelse til registret kan fremtvinges ved pålæg af daglige  

 bøder, der fastsættes af skatteministeren.
 § 8M.De oplysningspligtige efter §8 H, §8 P, §8 Q og §8 S skal  

 tilrettelægge deres regnskaber således, at de afgivne oplysninger i henhold  

 til nævnte bestemmelser kan afstemmes med regnskabsføringen.
Stk. 2. De oplysningspligtige skal på forlangende indsende  

 regnskabsmateriale eller anden dokumentation, som har tjent som grundlag for  

 indberetningerne, til skattemyndighederne.
Skattemyndighederne kan på stedet  

 gennemgå det regnskabsmateriale og anden dokumentation, som har tjent som  

 indberetningsgrundlag.
Ved gennemgangen kan skattemyndighederne sikre sig de  

 oplysninger, som fremgår af nævnte indberetningsgrundlag.
§ 8N.
Konti tilhørende personer som nævnt i kildeskattelovens §3, stk. 1,  

 er undtaget fra reglerne i §§ 8 H-8 K og §§ 8 P-8 R.
 Stk. 2. Efter regler, der fastsættes af skatteministeren, undtages konti  

 tilhørende udenlandske repræsentationer og udenlandske statsborgere, der  

 omfattes af kildeskattelovens §3, stk. 2 og 3, fra reglerne i §§ 8 H-8 K og  

 §§ 8 P-8 R.
§ 8P.Banker, sparekasser, andelskasser, Postgirokontoret, Kongeriget  

 Danmarks Hypotekbank og Finansforvaltning, Statens Uddannelsesstøtte,  

 kommuner, realkreditinstitutter, Provinsbankernes Reallånefond,  

 Landsbankernes Reallånefond, Dansk Landbrugs Realkreditfond, Danmarks  

 Skibskreditfond, pensionskasser, forsikringsselskaber, vekselerere,  

 børsmæglerselskaber, bankierer og advokater, der som led i deres virksomhed  

 yder eller formidler udlån mod forrentning, skal til brug ved skatteligningen  

 hvert år uden opfordring indberette de i stk. 2 nævnte oplysninger til  

 skattemyndighederne.
Tilsvarende gælder for finansieringsselskaber, hvis  

 primære virksomhed er at yde eller formidle udlån mod forretning.  

 Skatteministeren kan bestemme, at betalingskortudstedere og andre, der yder  

 eller formidler udlån på tilsvarende måde, er omfattet af oplysningspligten.
Stk. 2. Indberetningen skal indeholde oplysninger til identifikation af  

 låntager og oplysninger om konto- og låneforholdet.
For det enkelte  

 låneforhold skal oplyses:
1) lånetype, 2) tilskrevne eller forfaldne renter, 3) løbende provisioner m.v., jf. ligningslovens §8, stk. 3, litra a) og  

 b), 4) reservefonds- og administrationsbidrag, jf. ligningslovens §15 J, stk.  

 5, 5) dato for rentetilskrivning, 6) gæld pr. 31. december og 7) kursværdien af gælden pr. 31. december, når lånet er ydet på grundlag  

 af børsnoterede obligationer, eller hvor det fastsættes af ministeren efter  

 stk. 3.
Stk. 3. Skatteministeren fastsætter nærmere regler om de oplysninger, der  

 skal indberettes, og om fremgangsmåde og frist m.v. for indberetningen.
Når  

 praktiske forhold taler derfor og oplysningen har mindre betydning for  

 skattekontrollen, kan skatteministeren fritage for eller lempe  

 oplysningspligten.
Endvidere kan skatteministeren fastsætte særlige regler om  

 indberetning for lån til låntagere, der er bosat eller opholder sig i  

 udlandet.
 Stk. 4. Hvis betalingerne vedrørende udlån forvaltes af en  

 oplysningspligtig efter §8 Q, gælder indberetningspligten efter stk. 1 ikke.
Stk. 5. Den oplysningspligtige skal inden 1. februar i året efter det  

 kalenderår, oplysningen vedrører, underrette låntageren om de indberettede  

 oplysninger.
Skatteministeren kan bestemme, at underretningen skal indeholde  

 andre oplysninger om lånet.
 § 8Q.Banker, sparekasser, andelskasser, finansieringsselskaber,  

 vekselerere, bankierer, advokater og andre, der som led i deres erhverv  

 modtager pantebreve med pant i fast ejendom i depot til forvaltning, skal til  

 brug ved skatteligningen hvert år uden opfordring indberette de i stk. 2  

 nævnte oplysninger til skattemyndighederne.
 Stk. 2. Indberetningen skal indeholde oplysninger til identifikation af  

 såvel låntager og depothaver som depotet samt oplysninger om låneforholdet.  

 For den enkelte låntager og depothaver skal oplyses:
1) tilskrevne eller forfaldne renter, 2) restgæld pr. 31. december og 3) kursværdien af restgæld pr. 31. december, hvor det fastsættes af  

 ministeren efter stk. 3.
Stk. 3. Skatteministeren fastsætter nærmere regler om de oplysninger, der  

 skal indberettes, og om fremgangsmåde og frist m.v. for indberetningen.
Når  

 praktiske forhold taler derfor og oplysningen har mindre betydning for  

 skattekontrollen, kan skatteministeren fritage for eller lempe  

 oplysningspligten.
Endvidere kan skatteministeren fastsætte særlige regler om  

 indberetning for låntagere og depothavere, der er bosat eller opholder sig i  

 udlandet.
Stk. 4. Den oplysningspligtige skal inden 1. februar i året efter det  

 kalenderår, oplysningen vedrører, underrette låntageren og depothaveren om de  

 indberettede oplysninger.
Skatteministeren kan bestemme, at underretningen  

 skal indeholde andre oplysninger om de deponerede pantebreve.
§ 8R.Den, der er låntager eller har et depot, der er omfattet af §8 P  

 eller §8 Q, skal til de oplysningspligtige give oplysninger, herunder om  

 CPR-nr., til identifikation af låntager eller depothaver, som er nødvendige  

 til opfyldelse af indberetningspligten, samt godtgøre rigtigheden af de  

 afgivne oplysninger.
Skatteministeren fastsætter nærmere regler herom.
 Stk. 2. Hvis der sker ændringer i de i stk. 1 nævnte forhold, skal der  

 gives meddelelse til den oplysningspligtige om ændringerne.
Stk. 3. Et lån som nævnt i §8 P kan kun etableres, hvis der gives de i  

 stk. 1 nævnte oplysninger.
Overtagelse af lån sidestilles med etablering af  

 lån.
Et depot som nævnt i §8 Q kan kun oprettes, hvis den, der opretter  

 depotet, giver de i stk. 1 nævnte oplysninger om depothaverens identitet.
§ 8 S.
Virksomheder med ejere, hvis indkomst og formue fra virksomheden  

 opgøres fælles efter ligningslovens § 29, skal til brug for skatteligningen  

 uden opfordring hvert år indberette oplysninger fra det fælles skatteregnskab  

 til skattemyndighederne vedrørende det seneste indkomstår.
Stk. 2. Ineberetningen skal indeholde oplysninger om de i stk. 1 nævnte  

 ejeres andel af skattepligtig indkomst og formue fra virksomheden.
For disse  

 ejere skal der tillige oplyses identifikationsoplysninger samt ejerandel og  

 ejerperiode.
Stk. 3. Indberetningen skal ske inden 1. maj i året efter det kalenderår,  

 som oplysningerne vedrører.
Inden samme frist skal virksomhederne underrette  

 de pågældende ejere om de indberettede oplysninger.
 § 9. Vægrer nogen sig ved at efterkomme bestemmelserne i §6, stk. 1-2, §§  

 7-8 H, stk. 1-3, §8 L, §8 P, stk. 1, §8 Q, stk. 1, § 8 S, §§ 10, 10 A, stk.  

 1, og 10 B, stk. 1, 1. og 2. pkt., og §11 B, stk. 2, 2. pkt., afgør  

 skatteministeren, hvorvidt han er pligtig dertil, og kan om fornødent  

 fremtvinge pligtens efterkommelse ved pålæg af en daglig bøde.
 Stk. 2. Der er udpantningsret for tvangsbøder pålagt efter stk. 1.
Stk. 3. De i stk. 1 nævnte beføjelser kan, for så vidt angår de i §7, stk.  

 1-4 og 6-8, omhandlede oplysninger, af skatteministeren tillægges de  

 kommunale skattemyndigheder.
Skattemyndighedernes afgørelser kan ændres af  

 skatteankenævnene.
Nævnenes afgørelser kan ikke indbringes for højere  

 administrativ myndighed.
 § 10. Skatteministeren kan bestemme, at indløsning af udbyttekuponer  

 vedrørende aktier m.v. kun må foretages under iagttagelse af nærmere  

 fastsatte legitimationsbestemmelser m.v. for kuponejeren.
 Stk. 2. Den, der udbetaler udbyttet, skal efter skatteministerens nærmere  

 bestemmelse indsende de fremkomne oplysninger om kuponindløsning til  

 skattemyndighederne med oplysning om selskabets navn og størrelsen af det  

 udbetalte udbytte.
§ 10 A.
Offentlige kasser, realkreditinstitutter, værdipapircentralen,  

 aktieselskaber, banker, sparekasser, andelskasser, vekselerere og andre, som  

 indløser rentekuponer eller tilskriver renter vedrørende obligationer, skal  

 til brug ved skatteligningen mindst en gang årligt uden opfordring efter  

 nærmere af skatteministeren fastsatte regler give skattemyndighederne  

 oplysning om beløbsstørrelsen af den enkelte obligationsejers indløste  

 rentekuponer eller tilskrevne renter det foregående år og om den pågældende  

 obligations betegnelse og kursværdi ved samme års udløb samt oplysninger som  

 nævnt i stk. 2 og 4.
Stk. 2. Den, der begærer indløsning af rentekupon eller oprettelse af en  

 konto i værdipapircentralen, skal i en af skatteministeren fastsat form  

 underrette indløsningsstedet eller det kontoførende institut om  

 obligationsejerens navn og adresse samt personnummer (CPR-nr.) eller  

 arbejdsgivernummer efter kildeskatteordningen (CIR-nr.) og godtgøre  

 rigtigheden af de givne oplysninger.
Kuponen må ikke indløses og renten ikke  

 udbetales, før indløsningsstedet eller det kontoførende institut har fået de  

 nævnte oplysninger.
Stk. 3. Indløsningsstedet eller det kontoførende institut drager omsorg  

 for, at obligationsejeren underrettes om de oplysninger, der skal indberettes  

 efter stk. 1. Underretning til obligationsejeren skal ske senest den 1.  

 februar i året efter det kalenderår, oplysningen vedrører.
Skatteministeren  

 kan bestemme, at underretningen til obligationsejeren også skal indeholde  

 meddelelser vedrørende særlige ejerforhold til obligationen eller den  

 indløste rentekupon.
 Stk. 4. Skatteministeren kan give nærmere regler om identifikation m.v.  

 for personer, der hverken har personnummer eller arbejdsgivernummer, samt  

 personer, der er bosat eller opholder sig i udlandet.
§ 10B.
Efter nærmere af skatteministeren fastsatte regler skal der gives  

 skattemyndighederne oplysning om overdragelse af obligationer og  

 rentekuponer.
Oplysningspligten kan pålægges den, der formidler  

 overdragelsen, eller erhververen eller overdrageren.
Der kan pålægges  

 formidleren pligt til at underrette parterne om de oplysninger, der skal  

 indberettes til skattemyndighederne.
Der kan pålægges parterne pligt til at  

 oplyse personnummer m.v. som nævnt i §10 A, stk. 2 og 4.
 Stk. 2. En erhverver eller overdrager, der ikke opfylder en ham pålagt  

 oplysningspligt, kan anses for skattepligtig af indberettede renter  

 vedrørende den overdragne obligation eller kupon.
§ 10C.
Skatteministeren fastsætter nærmere regler om, hvilke værdipapirer  

 der omfattes af den i §§ 10 A og 10 B omhandlede oplysningspligt og  

 underretningspligt.
Når praktiske forhold taler derfor, og oplysningen har  

 mindre betydning for skattekontrollen, kan skatteministeren fritage for eller  

 lempe oplysningspligten for enkelte eller grupper af oplysningspligtige eller  

 for enkelte eller grupper af obligationsejere.
Under tilsvarende  

 omstændigheder kan skatteministeren fritage for eller lempe  

 underretningspligten.
§ 10D.
Ved praktiseringen af §§ 10 A og 10 B finder §§ 8 K, 8 L, 8 M, stk.  

 2, og 8 N tilsvarende anvendelse.
§ 10E.
Med henblik på kontrol med rigtigheden af de oplysninger, der  

 tilgår skattemyndighederne efter §§ 10 A og 10 B, kan skatteministeren  

 fastsætte regler om regnskabsføringen hos de oplysningspligtige.
§ 10 F.
Oplysninger om personnumre, som en privat erhvervsdrivende m.v.  

 har modtaget i medfør af §8 D, stk. 3, §8 J, stk. 1, §8 K, §8 R, §10 A, stk.  

 2 og 3, eller §10 B, stk. 1, må ikke videregives til andre ud over, hvad der  

 må anses for påkrævet til varetagelse af den erhvervsdrivendes opgaver for  

 skattemyndighederne.
Skatteministeren kan efter indhentet udtalelse fra  

 personregistreringsrådet gøre undtagelse fra bestemmelsen i 1. pkt.
Stk. 2. Indtil andet er bestemt ved lov, drager skatteministeren omsorg  

 for, at der føres tilsyn med, at indholdet af de registre, hvori  

 personnumrene indgår, ikke videregives til uvedkommende med personnummeret  

 som identifikation.
Tilsynet kan ske i forbindelse med de regnskabseftersyn,  

 der er nævnt i §8 M, stk. 2.
Stk. 3. Overtrædelse af stk. 1 straffes med bøde.
Er en overtrædelse  

 begået af et aktieselskab, andelsselskab eller lignende, kan bødeansvar  

 pålægges selskabet som sådant.
§ 11. Med hensyn til de konti hos banker og sparekasser samt andre, der  

 modtager penge som indskud, hvorom der efter ligningsrådets bestemmelse efter  

 §8 G, stk. 1, kan begæres oplysning, kan skatteministeren bestemme, at der i  

 6 måneder fra et fastsat tidspunkt ikke må foretages disposition over konti,  

 om hvis indehavers navn og adresse indskudsmodtageren ikke har sikker  

 kundskab, forinden der er foretaget anmeldelse om ejerforholdet under  

 afgivelse af en af skatteministeren nærmere fastsat legitimation for den, som  

 første gang efter kontoens spærring vil disponere over denne.
Sådanne konti,  

 som de skattelignende myndigheder ikke har kunnet henføre til de virkelige  

 ejere, kan efter skatteministerens nærmere bestemmelse yderligere spærres i  

 et af ham fastsat åremål.
De konti, der efter udløbet af dette åremål endnu  

 ikke er anmeldt og legitimeret, skal herefter indberettes til  

 skattedepartementet.
Disse konti vil da efter forudgående offentlig varsling  

 med 12 måneders frist, og såfremt ingen berettiget indsigelse fremkommer,  

 være at inddrage til fordel for statskassen.
Skatteministeren kan dog under  

 særlige omstændigheder dispensere fra sådan inddragelse eller tillade  

 godtgørelse af allerede inddragne beløb.
§ 11 A.
Uanset bestemmelserne i postloven om postvæsenets  

 hemmeligholdelsespligt påhviler der postgirokontoret samme oplysningspligt  

 over for de skattelignende myndigheder og landsskatteretten, som påhviler  

 offentlige myndigheder og pengeinstitutter.
§ 11B.
Toldvæsenet giver efter skatteministerens bestemmelse  

 skattemyndighederne oplysninger om forhold af betydning for skatteligningen  

 og skatteopkrævningen, som det under afgiftskontrollen bliver opmærksom på.
Stk. 2. Skatteministeren kan pålægge toldvæsenet i forbindelse med  

 afgiftskontrollen at indhente oplysninger af betydning for skatteligningen og  

 skatteopkrævningen.
Erhvervsdrivende skal på begæring meddele toldvæsenet  

 sådanne oplysninger.
§ 11 C.
De sociale myndigheder skal efter udløbet af hvert kalenderår uden  

 opfordring underrette skattemyndighederne om de ydelser efter bistandslovens  

 kapitel 9 og 10, som er udbetalt i årets løb, samt give oplysning om, hvem  

 der har modtaget ydelserne.
Skatteministeren kan fastsætte nærmere regler  

 herom.
Modtageren af en sådan ydelse skal senest den 1. februar i året efter  

 det kalenderår, oplysningen vedrører, have underretning om de oplysninger,  

 der afgives om den pågældende.
 § 12. Hvor der i nærværende lov er tillagt de skattelignende myndigheder  

 ret til at kræve oplysninger til brug ved skatteansættelsen, tilkommer samme  

 ret landsskatteretten til brug ved klagebehandlingen.
 Afsnit III§ 13. Den, der med forsæt til at unddrage det offentlige skat,  

 afgiver urigtige eller vildledende oplysninger til brug ved afgørelse af, om  

 en person er undergivet skattepligt, eller til brug ved afgørelse af  

 skatteansættelse eller skatteberegning, straffes for skattesvig med bøde,  

 hæfte eller fængsel indtil 2 år.
 Stk. 2. Begås handlingen af grov uagtsomhed, er straffen bøde eller under  

 skærpende omstændigheder hæfte.
 § 14. Med samme straf som anført i §13 straffes den, der forsætligt eller  

 af grov uagtsomhed afgiver urigtige eller vildledende oplysninger til brug  

 ved kontrollen med skatteligningen og skatteberegningen.
 Stk. 2. Den, der, uden at forholdet omfattes af stk. 1, forsætligt eller  

 af grov uagtsomhed undlader rettidigt at opfylde en pligt, der påhviler ham i  

 medfør af §6, stk. 1-2, §7, § 7 B, §§ 8 A-8 H, stk. 1-4, §8 J, stk. 3, §8 L,  

 §8 M, §8 P, stk. 1-4, §8 Q, stk. 1-3, §8 R, stk. 3, § 8 S, §§ 10, 10 A, stk.  

 1, og 10 B, stk. 1, 1. og 2. pkt., §11 eller §11 B, stk. 2, 2. pkt., straffes  

 med bøde.
 § 15. Den, der, uden at forholdet omfattes af §16, med forsæt til at undgå  

 skatteansættelse undlader at indgive selvangivelse, straffes med bøde, hæfte  

 eller fængsel indtil 2 år.
§ 16. Skattepligtige, der uden at have indgivet selvangivelse modtager  

 meddelelse om ansættelse af indkomst eller formue, skal, hvis ansættelsen er  

 for lav, underrette skattemyndighederne herom inden 4 uger efter meddelelsens  

 modtagelse.
Fristen regnes dog tidligst fra udløbet af selvangivelsesfristen.
 Stk. 2. Den, der forsætligt eller groft uagtsomt overtræder stk. 1,  

 straffes med bøde.
 Stk. 3. Er overtrædelsen begået med forsæt til at unddrage det offentlige  

 skat, kan straffen stige til hæfte eller fængsel indtil 2 år.
 Stk. 4. Er overtrædelsen begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
 § 17. Med bøde eller hæfte straffes den, der undlader at føre regnskab,  

 som det efter bestemmelse af skatteministeren i medfør af §3, stk. 1,  

 påhviler ham at føre, eller som gør sig skyldig i grove uordener med hensyn  

 til førelsen af sådant regnskab eller ved den i §3, stk. 5-6, foreskrevne  

 opbevaring af dette regnskab med tilhørende bilag.
§ 18. Har nogen på en virksomheds vegne til brug ved afgørelse af, om  

 virksomheden er undergivet skattepligt, eller til brug ved afgørelse af  

 skatteansættelse eller skatteberegning for virksomheden overtrådt §13, kan  

 der pålægges virksomhedens ejer bødeansvar, selv om overtrædelsen ikke kan  

 tilregnes ham som forsætlig eller uagtsom.
Er virksomheden et aktieselskab,  

 andelsselskab eller lignende, kan der under tilsvarende betingelser pålægges  

 selskabet som sådant bødeansvar.
Der fastsættes ikke forvandlingsstraf.
 § 19. Sager angående overtrædelse af §§ 13-17 behandles som politisager.  

 De retsmidler, som er nævnt i kapitel 72 og 73 i lov om rettens pleje,  

 anvendes i samme omfang som i sager, som det efter de almindelige regler i  

 lov om rettens pleje tilkommer statsadvokaten at forfølge.
 § 20. Skønner ligningsrådet, at en overtrædelse ikke vil medføre højere  

 straf end bøde, kan skatteministeren eller den, han bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt han erkender sig skyldig i overtrædelsen og erklærer sig rede til  

 inden for en nærmere angiven frist, der efter begæring kan forlænges, at  

 betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejeloven om indholdet af anklageskrift i politisager  

 tilsvarende anvendelse.
 Stk. 3. Betales bøden i rette tid, eller bliver den efter vedtagelse  

 inddrevet eller afsonet, bortfalder videre forfølgning.
 § 21. Har en person overtrådt §§ 13, 15 eller 16 eller borgerlig  

 straffelovs §289, og er strafansvaret forældet efter reglerne i sidstnævnte  

 lovs §§ 93 og 94, påhviler det ham at betale en tillægsskat svarende til  

 skatten af den udeholdte indtægt eller formue, medmindre overtrædelsen alene  

 består i medvirken til en andens skatteunddragelse. §43, stk. 5, 6 og 7, i  

 lov om indkomst- og formueskat til staten finder tilsvarende anvendelse.
 § 22. Politiet yder skattemyndighederne bistand efter regler, der  

 fastsættes efter forhandling mellem skatteministeren og justitsministeren.
 § 23. Af bøder efter §§ 13, 15 og 16 tilfalder der vedkommende kommune og  

 amtskommune andele fastsat efter forholdet imellem de skattebeløb, som det  

 strafbare forhold vedrører.
 Stk. 2. Skatteministeren fastsætter nærmere regler for opkrævningen og  

 inddrivelsen af disse bøder.
§ 23 A.
Reglerne om eftergivelse og henstand i kildeskattelovens § 73 B  

 finder tilsvarende anvendelse på administrativt vedtagne bøder efter § 20.
 I afsnit IV i lov nr. 392 af 12. juli 1946 om selvangivelsen af indkomst  

 og formue m.v. indeholdes følgende bestemmelser:
 Afsnit IV§ 24. (Ikrafttrædelses- og overgangsbestemmelser, udeladt).
 § 25. De til lovens gennemførelse i øvrigt fornødne nærmere regler gives  

 af skatteministeren.
 § 26. Denne lov gælder ikke for Færøerne og Grønland.
Bilag 7 Bekendtgørelse af Lov om omkostningsdækning af udgifter til sagkyndig bistand i skattesager (Lov nr. 233 af 23. maj 1984 om omkostningsdækning af udgifter til  

 sagkyndig bistand i skattesager med de ændringer og tilføjelser, der følger  

 af lov nr. 192 af 9. april 1986 og lov nr. 889 af 29. december 1989) § 1. Udgifter betalt til bistand i skattesager dækkes efter reglerne i  

 denne lov.
Bistanden skal være ydet af advokat, statsautoriseret eller  

 registreret revisor, en konsulent i driftsøkonomi, jfr. § 4, stk. 1, nr. 6, i  

 lov om tilskud til den landøkonomiske konsulentvirksomhed, et medlem af Dansk  

 Revisor Union eller af personer, der kan sidestilles hermed.
 Stk. 2. Udgifter til bistand i skattesager kan ikke fradrages ved  

 indkomstopgørelsen.
§ 2. Udgifter § 1 dækkes, når de vedrører domstolsbehandling af et  

 spørgsmål, der efter sin art kan landsskatteretten.
Dette gælder dog ikke for  

 klagesager om vurdering af fast ejendom.
 § 3. Ved opgørelsen af de dækningsberettigede udgifter kan medregnes  

 retsafgifter, udgifter til syn og skøn samt udgifter til sagkyndige  

 erklæringer og andet bevismateriale.
Stk. 2. Ved opgørelsen af de dækningsberettigede udgifter fragår tilkendte  

 eller på anden måde godtgjorte omkostninger.
Det samme gælder afgiftstilsvar,  

 der kan fradrages som indgående afgift efter lov om almindelig  

 omsætningsafgift.
Stk. 3. Betalte udgifter dækkes med 50 pct. for personer, dødsboer og  

 investeringsforeninger, som nævnt i selskabsskattelovens § 1, stk. 1, nr. 5  

 a, og 40 pct. for selskaber, andre foreninger og fonde m.v.
Det udbetalte  

 beløb medregnes ikke ved opgørelsen af den skattepligtige indkomst.
Stk. 4. Ministeren for skatter og afgifter fastsætter nærmere regler for,  

 i hvilken form ansøgninger om omkostningsdækning efter denne lov skal  

 indgives, hvilke oplysninger og attestationer ansøgningen skal indeholde, og  

 hvilken dokumentation der skal ledsage ansøgningen.
Ministeren for skatter og  

 afgifter fastsætter endvidere de nærmere regler om lovens administration,  

 herunder om, hvilken myndighed der skal foretage udbetalingerne, om  

 klageadgang og om tidspunktet for udbetalingen.
Stk. 5. Administrative afgørelser i spørgsmål omfattet af denne lov kan  

 indbringes for landsret som første instans.
Sagen anlægges ved den landsret,  

 i hvis kreds den skattepligtige har hjemting ved sagens anlæg, jfr. dog  

 retsplejelovens § 247.
Stk. 6. Krav på omkostningsdækning efter denne lov kan ikke sælges,  

 pantsættes eller på anden måde overdrages.
Kravet kan heller ikke gøres til  

 genstand for retsforfølgning eller mdoregning.
 § 4. Medmindre højere straf er forskyldt efter den øvrige lovgivning,  

 straffes med bøde, der fortsætligt eller groft uagtsomt afgiver urigtige  

 eller vildledende oplysninger eller fortier oplysninger til brug for  

 beregningen af omkostningsdækningen.
 Stk. 2. For overtrædelser, der begås af aktieselskaber, andelsselskaber  

 eller lignende, kan der pålægges selskabet m.v. som sådant bødeansvar.
 § 5. Skønnes en overtrædelse ikke at ville medføre højere straf end bøde,  

 kan statsskattedirektoratet tilkendegive den pågældende, at sagen kan afgøres  

 uden retslig forfølgning, såfremt denne erkender sig skyldig i overtrædelsen  

 og erklærer sig rede til inden for en nærmere angiven frist, der efter  

 begæring kan forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejeloven om indhold af anklageskrift i politisager  

 tilsvarende anvendelse.
 Stk. 3. Betales bøden i rette tid, eller bliver den efter vedtagelse  

 indrevet eller afsonet, bortfalder videre forfølgning.
 § 6. Tidspunktet for lovens ikrafttræden fastsættes af ministeren for  

 skatter og afgifter.
 Stk. 2. Loven har virkning for udgifter, som er afholdt og betalt inden  

 den 1. juli 1984 og senere.
 § 7. Loven gælder ikke for Færøerne og Grønland.
 § 4 i lov nr. 192 af 9. april 1986 indeholder følgende  

 ikrafttrædelsesbestemmelse:
 § 4.Stk. 1. § 1 og § 2 har virkning for dødsboer for indkomståret 1987 og  

 senere indkomstår og for selskaber og foreninger m.v. for skatteåret 1986-87  

 og senere skatteår.
Stk. 2. -- Bilag 8 Lov nr. 625 af 21. december 1983 om adgang til forsvarerbistand under en  

 administrativ skatte- eller afgiftsstraffesag (som ændret ved lov nr. 209 af 16. maj 1984 og lov nr. 363 af 1. juli  

 1988) § 1. Under skattemyndighedernes behandling af en sag om strafansvar efter  

 skattekontrolloven, efter investeringsfondsloven, efter  

 etableringskontoloven, efter kildeskattelovens § 74, stk. 1, nr. 1 eller nr.  

 4, jfr. tillige stk. 2, eller § 75 kan der beskikkes skatteyderen en  

 forsvarer, når det efter sagens beskaffenhed, skatteyderens person eller  

 omstændighederne i øvrigt må anses forønskeligt og skatteyderen ikke selv har  

 skaffet sig bistand af en forsvarer.
Stk. 2. Forsvareren beskikkes af retten på det sted, hvor skatteyderen har  

 hjemting, og hvis han ikke har hjemting her i landet på det sted, hvor det  

 findes hensigtsmæssigt.
Retsplejelovens regler om beskikkelse af offentlige  

 fiorsvarere og om udelukkelse af forsvarere finder tilsvarende anvendelse.
Stk. 3. Begæring om beskikkelse af en forsvarer kan fremsættes såvel af  

 skatteyderen som af skattemyndighederne.
Ministeren for skatter og afgifter  

 fastsætter regler om vejledning af skatteyderen om adgangen til at begære en  

 forsvarer beskikket.
Skattemyndighederne drager omsorg for, at spørgsmålet  

 indbringes for retten.
Stk. 4. Beslutninger, hvorefter forsvarer skal beskikkes, kan ikke  

 påklages for højere ret.
Imod beslutninger, hvorved beskikkelse af forsvarer  

 nægtes, kan kære til højere ret finde sted.
§ 2. Skatteyderens forsvarer har adgang til at gøre sig bekendt med det  

 materiale, skattemyndighederne har tilvejebragt til brug ved behandlingen af  

 spørgsmålet om strafansvar.
I det omfang materialet uden ulempe kan  

 mangfoldiggøres, skal genpart tilstilles forsvareren.
Forsvareren må ikke  

 uden skattemyndighedernes samtykke overlevere det modtagne materiale til  

 skatteyderen eller andre.
 Stk. 2. Hvis hensynet til sagens opklaring eller tredjemand undtagelsesvis  

 gør det påkrævet, kan reglerne i stk. 1 fraviges, eller skattemyndigheden kan  

 give forsvareren pålæg om ikke at videregive de oplysninger, han har modtaget  

 fra skattemyndigheden.
 Stk. 3. Retten afgør tvistigheder mellem skattemyndigheden og forsvareren  

 om forsvarerens beføjelser.
 § 3. Retsplejelovens regler om vederlæggelse af offentlige og valgte  

 forsvarere finder tilsvarende anvendelse.
 § 4. Skatteyderen er pligtig at erstatte det offentlige udgifterne til  

 sagens behandling i samme omfang, som en sigtet er pligtig at erstatte det  

 offentlige sådanne udgifter efter retsplejelovens regler.
 § 5. Bestemmelserne i denne lov finder tilsvarende anvendelse under  

 toldvæsenets behandling af en sag om strafansvar for overtrædelse af  

 forbrugsafgiftslovgivningen.
 § 6. Loven træder i kraft den 1. februar 1984.
 § 7. Loven gælder ikke for Færøerne og Grønland.
Bilag 9 § 43 i Lov nr. 149 af 10. april 1922 om Indkomst- og For- mueskat til Staten, med senere ændringer (Statsskatteloven) § 43.Har en person, der er afgået ved døden, betalt for lidt i skat,  

 påhviler det hans dødsbo eller arvinger at betale det skyldige beløb.
 Stk. 2. Har afdøde overtrådt borgerlig straffelovs § 289 eller §§ 13, 15  

 eller 16 i skattekontrolloven, uden at der forinden dødsfaldet er fastsat  

 nogen straf for forholdet, påhviler der tillige dødsboet eller arvingerne en  

 tillægsskat svarende til skatten af den udeholdte indtægt eller formue.
 Stk. 3. Er en straf for et af de forhold, der er nævnt i stk. 2, ikke  

 fuldbyrdet ved den pågældendes død, fastsættes der i stedet for straffen en  

 tillægsskat efter reglerne i stk. 2. Er der alene tale om bødestraf, kan  

 tillægsskatten dog ikke overstige det fastsatte bødebeløb.
 Stk. 4. Er en straf for et af de forhold, der er nævnt i stk. 2, delvis  

 fuldbyrdet ved den pågældendes død, nedsættes tillægsskatten forholdsmæssigt.  

 Er der alene tale om bødestraf, må tillægsskatten sammenlagt med det af  

 afdøde betalte bødebeløb ikke overstige hverken skatten af den udeholdte  

 indtægt og formue eller den fastsatte bøde.
 Stk. 5. Såfremt dødsboet eller arvingerne ikke anerkender et krav om  

 tillægsskat, afgøres spørgsmålet under en sag i strafferetsplejens former.  

 Skattemyndighederne kan fastsætte en frist for antagelse af forligstilbud.
 Stk. 6. Ligningsrådet kan, når særlige grunde taler derfor, helt eller  

 delvis fritage for tillægsskat.
Stk. 7. Efterbetaling og tillægsskat efter stk. 1-3 kan inddrives ved  

 udpantning og omfattes ikke af et i dødsboet udstedt proklama.
Arvingerne  

 hæfter solidarisk i det omfang, hvori de har modtaget arv eller arveforskud,  

 den efterlevende ægtefælle tillige i det omfang, hvori han har modtaget  

 boslod.
Hans bodel eller særeje hæfter ikke.
Stk. 8. Skifteretten, eksekutor eller de privat skiftende arvinger skal  

 efter skattemyndighedens anmodning give alle oplysninger af betydning for  

 undersøgelsen af, om afdøde har været for lavt skatteansat.
Hos privat  

 skiftende arvinger kan oplysningerne fremtvinges ved pålæg af daglige bøder,  

 der fastsættes af finansministeren eller den, han bemyndiger dertil.
Skønner  

 skattemyndigheden, at krav om efterbetaling eller tillægsskat kan fremsættes,  

 skal der gives boet underretning herom.
Hvis afdøde i det indkomstår, hovri  

 dødsfaldet har fundet sted, eller i det foregående indkomstår har været  

 undergivet bogføringspligt efter skattekontrolloven, skal boet underrettes  

 inden 6 måneder efter, at skattemyndigheden har modtaget boets opgørelse over  

 aktiver og passiver ved dødsfaldet, jfr. kildeskattelovens § 14, stk. 3. I  

 andre tilfælde skal boet underettes inden udløbet af den frist, som er  

 fastsat i kildeskattelovens § 14, stk. 6, 1. og 2. pkt.
Hvis  

 skattemyndigheden inden udløbet af fristerne efter 4. og 5. pkt. har søgt  

 sagen oplyst hos skifteretten, eksekutor eller de privat skiftende arvinger,  

 skal boet dog blot inden 2 måneder efter modtagelsen af de ønskede  

 oplysninger underrettes om, at der vil blive rejst krav om efterbetaling  

 eller tillægsskat.
Forinden udløbet af de fornævnte frister må boets  

 behandling ikke afsluttes, medmindre der for statskassens vedkommende  

 foreligger erklæring om, at sådanne krav ikke vil blive fremsat.
Foretager  

 skattemyndigheden ikke rettidig anmeldelse, bortfalder boets og arvingernes  

 ansvar for betaling.
 Stk. 9. Skifteretten skal endvidere gøre skattemyndigheden bekendt med  

 indholdet af opgørelserne efter arvelovens § 13, hvis bobeholdningen udgør  

 mindst 50.000 kr.
