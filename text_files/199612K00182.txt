Nr LSF 182 Forslag til Lov om reklamering for sundhedsydelser Fremsat af sundhedsministeren (Birte Weiss) den 12. marts 1997 Vedtaget ved tredjebehandling den 15. maj 1997 Lov nr. 463 af 10/06/1997 Kapitel 1 Anvendelsesområde § 1. Loven omfatter reklamering, herunder annoncering, for  

 sundhedsmæssig virksomhed, som udføres af eller på vegne af autoriserede  

 eller ikkeautoriserede sundhedspersoner inden for sundhedsvæsenet.
Loven  

 fastsætter, medmindre andet er bestemt, fælles regler for reklamering  

 vedrørende de offentlige og private sygehuse, private klinikker og privat  

 praktiserende sundhedspersoner samt andre institutioner, der udfører  

 sundhedsmæssig virksomhed.
 Stk. 2. Annoncering omfatter udelukkende uopfordrede angivelser  

 over for befolkningen.
 Stk. 3. Loven omfatter ikke reklamering for salg af briller,  

 kontaktlinser m.v. (synshjælpemidler).
 Stk. 4. Sundhedsministeren kan fastsætte bestemmelser om, at loven  

 helt eller delvis skal gælde anden virksomhed end nævnt i stk. 1 og 3.
 § 2. Loven omfatter også reklamering i Danmark, som foretages med  

 henblik på udøvelse af den pågældende sundhedsmæssige virksomhed i udlandet.
Kapitel 2 Reklameringsregler § 3. Reklamering for sundhedsmæssig virksomhed skal være saglig,  

 nøgtern og fyldestgørende.
 Stk. 2. Annoncering må kun ske ved meddelelse af sundhedspersonens  

 navn, eventuelt virksomhedsnavn, stilling, adresse, træffetid, herunder  

 fravær, køn og alder, specialeanerkendelse, handicapadgangsforhold,  

 handicapindretning af konsultation m.v. og handicapparkeringsplads i  

 tilknytning til konsultation m.v., tilslutning til overenskomst med det  

 offentlige samt undersøgelses- og behandlingsmetoder, ventetider og priser.
 Stk. 3. Annoncering må ikke finde sted i fjernsyn.
 § 4. Bestemmelserne i § 3, stk. 2 og 3, omfatter ikke faglige  

 foreningers og organisationers generelle information til offentligheden om  

 sundhedsmæssige forhold.
 Stk. 2. Bestemmelsen i § 3, stk. 2, omfatter ikke den annoncering,  

 der udelukkende sker over for sundhedspersonale inden for samme  

 virksomhedsområde.
Kapitel 3 Tilsynsbestemmelser § 5. Sundhedsstyrelsen fører tilsyn med udøvelsen af reklamering  

 efter denne lov, jf. dog stk. 4.
 Stk. 2. Sundhedsstyrelsen kan som led i tilsynet give udtryk for  

 sin opfattelse af sagen eller søge iværksat sanktioner efter lovens § 6, stk.  

 1.
 Stk. 3. Sundhedsstyrelsen kan fastsætte nærmere regler for  

 reklamering efter denne lov, herunder § 3, stk. 1-3, og § 4, stk. 1 og 2, jf.  

 dog stk. 4, vedrørende nærmere regler for psykologer.
 Stk. 4. Psykolognævnet, jf. lov nr. 494 af 30. juni 1993 om  

 psykologer m.v., fører tilsyn med psykologers reklameringsforhold og kan som  

 led i tilsynet give udtryk for sin opfattelse af sagen eller søge iværksat  

 sanktioner efter lovens § 6, stk. 1. Psykolognævnet kan i denne forbindelse  

 fastsætte nærmere regler for psykologers reklamering efter denne lov,  

 herunder § 3, stk. 1-3, og § 4, stk. 1 og 2.
Kapitel 4 Straffebestemmelser § 6. Overtrædelse af § 3 straffes med bøde.
 Stk. 2. I forskrifter, der udfærdiges i medfør af denne lov, kan  

 der fastsættes straf af bøde for overtrædelse af bestemmelser i  

 forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 5 Ikrafttrædelsesbestemmelser § 7. Loven træder i kraft den 1. september 1997.
 Stk. 2. I lov om udøvelse af lægegerning, jf. lovbekendtgørelse  

 nr. 632 af 20. juli 1995, som ændret ved § 27 i lov nr. 386 af 22. maj 1996,  

 ophæves § 21, stk. 1-4, og § 26, stk. 2.
 Stk. 3. I lov nr. 276 af 26. maj 1976 om tandlæger, som ændret senest ved  

 § 21 i lov nr. 352 af 14. maj 1992, ophæves § 16.
 Stk. 4. I lov nr. 100 af 14. marts 1979 om kliniske tandteknikere ophæves  

§ 10.
 Stk. 5. I lov nr. 415 af 6. juni 1991 om kiropraktorer m.v., som ændret  

 ved lov nr. 502 af 30. juni 1993, ophæves § 10.
 Stk. 6. I lov nr. 494 af 30. juni 1993 om psykologer m.v. ophæves § 15.
 Stk. 7. I lov nr. 379 af 18. maj 1994 om optikere m.v. ophæves § 11.
 Stk. 8. I lov nr. 307 af 24. april 1996 om kliniske diætister ophæves §  

 11.
 Stk. 9. I lov nr. 498 af 12. juni 1996 om tandplejere ophæves § 12.
 § 8. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne med de afvigelser, som de  

 særlige færøske forhold tilsiger.
Oprindeligt fremsat forslag Kapitel 1 Anvendelsesområde § 1. Loven omfatter reklamering, herunder annoncering, for sundhedsmæssig virksomhed, som udføres af eller på vegne af autoriserede eller ikke-autoriserede sundhedspersoner inden for sundhedsvæsenet.
Loven fastsætter, medmindre andet er bestemt, fælles regler for reklamering vedrørende de offentlige og private sygehuse, private klinikker og privat praktiserende sundhedspersoner samt andre institutioner, der udfører sundhedsmæssig virksomhed.
 Stk. 2. Annoncering omfatter udelukkende uopfordrede angivelser  

 over for befolkningen.
 Stk. 3. Loven omfatter ikke reklamering for salg af briller,  

 kontaktlinser m.v. (synshjælpemidler).
 Stk. 4. Sundhedsministeren kan fastsætte bestemmelser om, at loven  

 helt eller delvist skal gælde anden virksomhed end nævnt i stk. 1 og 3.
 § 2. Loven omfatter også reklamering i Danmark, som foretages med  

 henblik på udøvelse af den pågældende sundhedsmæssige virksomhed i udlandet.
Kapitel 2 Reklameringsregler § 3. Reklamering for sundhedsmæssig virksomhed skal være saglig, nøgtern og fyldestgørende.
 Stk. 2. Annoncering må kun ske ved meddelelse af sundhedspersonens  

 navn, eventuelt virksomhedsnavn, stilling, adresse, træffetid, herunder  

 fravær, køn og alder, specialeanerkendelse, handicapadgangsforhold,  

 handicapindretning af konsultation m.v. og handicapparkeringsplads i  

 tilknytning til konsultation m.v., tilslutning til overenskomst med det  

 offentlige samt undersøgelses- og behandlingsmetoder, ventetider og priser.
 Stk. 3. Annoncering må ikke finde sted i fjernsyn.
 § 4. Bestemmelserne i § 3, stk. 2-3, omfatter ikke faglige  

 foreninger og organisationers generelle information til offentligheden om  

 sundhedsmæssige forhold.
 Stk. 2. Bestemmelsen i § 3, stk. 2, omfatter ikke den annoncering,  

 der udelukkende sker over for sundhedspersonale inden for samme  

 virksomhedsområde.
Kapitel 3 Tilsynsbestemmelser § 5. Sundhedsstyrelsen fører tilsyn med udøvelsen af reklamering efter denne lov, jf. dog stk. 4.
 Stk. 2. Sundhedsstyrelsen kan som led i tilsynet give udtryk for  

 sin opfattelse af sagen eller søge iværksat sanktioner efter lovens § 6, stk.  

 1.
 Stk. 3. Sundhedsstyrelsen kan fastsætte nærmere regler for  

 reklamering efter denne lov, herunder § 3, stk. 1-3, og § 4, stk. 1 og 2, jf.  

 dog stk. 4, vedrørende nærmere regler for psykologer.
 Stk. 4. Psykolognævnet, jf. lov nr. 494 af 30. juni 1993 om  

 psykologer m.v., fører tilsyn med psykologers reklameringsforhold og kan som  

 led i tilsynet give udtryk for sin opfattelse af sagen eller søge iværksat  

 sanktioner efter lovens § 6, stk. 1. Psykolognævnet kan i denne forbindelse  

 fastsætte nærmere regler for psykologers reklamering efter denne lov,  

 herunder § 3, stk. 1-3, og § 4, stk. 1 og 2.
Kapitel 4 Straffebestemmelser § 6. Overtrædelse af § 3 straffes med bøde.
 Stk. 2. I forskrifter, der udfærdiges i medfør af denne lov, kan  

 der fastsættes straf af bøde for overtrædelse af bestemmelser i  

 forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 5 Ikrafttrædelsesbestemmelser § 7. Loven træder i kraft den 1. september 1997.
 Stk. 2. I lov om udøvelse af lægegerning, jf. lovbekendtgørelse  

 nr. 632 af 20. juli 1995, ophæves § 21, stk. 1-4, og § 26, stk. 2.
 Stk. 3. I lov nr. 276 af 26. maj 1976 om tandlæger ophæves § 16.
 Stk. 4. I lov nr. 100 af 14. marts 1979 om kliniske tandteknikere  

 ophæves § 10.
 Stk. 5. I lov nr. 415 af 6. juni 1991 om kiropraktorer m.v.  

 ophæves § 10.
 Stk. 6. I lov nr. 494 af 30. juni 1993 om psykologer m.v. ophæves  

 § 15.
 Stk. 7. I lov nr. 379 af 18. maj 1994 om optikere m.v. ophæves §  

 11.
 Stk. 8. I lov nr. 307 af 24. april 1996 om kliniske diætister  

 ophæves § 11.
 Stk. 9. I lov nr. 498 af 12. juni 1996 om tandplejere ophæves §  

 12.
 § 8. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger 1. Formålet med lovforslaget Formålet med lovforslaget er at etablere et ensartet og sammenhængende  

 regelsæt om reklamering for sundhedsmæssig virksomhed, der samtidig indebærer  

 en afbalanceret udvidelse af reklameadgangen under hensyntagen til de særlige  

 forhold, der karakteriserer udbud af sundhedsydelser.
Lovforslaget vedrører udelukkende adgangen til at reklamere for den  

 virksomhed, som autoriserede og ikke-autoriserede sundhedspersoner har adgang  

 til at udøve inden for deres område, d.v.s. den type ydelser i form af  

 sygdomsbehandling og anden sundhedspleje, som de kan tilbyde, mens  

 lovforslaget ikke omfatter reklamering for produkter, der kan anvendes som  

 led i sundhedsmæssig virksomhed.
Reklamering for kosttilskud, lægemidler,  

 naturlægemidler og medicinsk udstyr er således omfattet af anden lovgivning.
 Med lovforslaget sker i forhold til de gældende regler en vis udvidelse af  

 reklameringsadgangen for en lang række sundhedsgrupper, herunder  

 ikke-autoriserede sundhedspersoner, mens nogle få gruppers reklameringsadgang  

 begrænses (bl.a. optikere, psykologer og private sygehuse). Samtidig kommer  

 der med enkelte få undtagelser til at gælde helt ensartede regler for al  

 reklamering, som udføres af eller på vegne af autoriserede eller  

 ikke-autoriserede sundhedspersoner inden for sundhedsvæsenet.
 Det er regeringens opfattelse, at patienterne med lovforslaget opnår  

 adgang til en mere specifik og brugbar information om behandlingssteder og  

 behandlingstilbud inden for sundhedsvæsenet end hidtil, idet reklamering for  

 sundhedsydelser får en væsentlig større informationsmæssig værdi for  

 patienterne, uden at informationen generelt set går videre, end at  

 patienterne i almindelighed kan vurdere indholdet heraf.
 I forlængelse af lovforslagets fastsættelse af et ensartet og  

 sammenhængende regelsæt om reklamering for sundhedsydelser, sker der med  

 lovforslaget samtidig en præcisering af, at det nye regelsæt også omfatter  

 den såkaldte grænseoverskridende reklame, d.v.s. reklamering i Danmark med  

 henblik på udførelse af den pågældende virksomhed i udlandet.
2. Lovforslagets hovedindhold Lovforslaget er udarbejdet på baggrund af betænkning nr. 1310:  

 »Regulering af reklameadgangen for sundhedsydelser«.
Betænkningen  

 er afgivet i januar 1996 af et udvalg nedsat under Sundhedsministeriet.  

 Betænkningen er i forbindelse med lovforslagets fremsættelse oversendt til  

 Folketingets Sundhedsudvalg til brug for den videre behandling af  

 lovforslaget.
Lovforslaget omhandler reklamering i bred forstand, mens de konkrete  

 begrænsninger i § 3, stk. 2 og 3, kun vedrører annoncering.
Forskellen mellem  

 reklamering og annoncering drøftes i betænkningen.
Her anføres, at  

 reklamering omfatter alle markedsføringsforanstaltninger over for  

 befolkningen, også standardiserede angivelser til enkelte personer, som selv  

 har henvendt sig for yderligere oplysninger.
Annoncering omfatter udelukkende  

 uopfordrede angivelser over for befolkningen, f.eks. annoncer i aviser og  

 blade, postomdelte brochurer (direct mail) eller andre  

 markedsføringsforanstaltninger, som befolkningen uopfordret konfronteres med.
I denne sammenhæng udgør annoncering derfor en afgrænset del af, hvad der  

 er omfattet af reklamering.
Således omfatter lovforslagets bestemmelser om  

 reklamering også annoncering, som begrebet er defineret ovenfor, mens de  

 særlige begrænsninger i § 3, stk. 2 og 3, kun omfatter  

 markedsføringsforanstaltninger, som offentligheden uopfordret konfronteres  

 med, dvs. annoncering.
Det følger heraf, at de særlige  

 annonceringsbegrænsninger dermed ikke regulerer den reklamering, som efter  

 ovennævnte definitioner ikke kan betragtes som annoncering.
Lovforslaget omfatter reklamering for sundhedsmæssig virksomhed, som  

 udføres af eller på vegne af autoriserede eller ikke-autoriserede  

 sundhedspersoner.
I praksis vedrører reklameringen offentlige og private  

 sygehuse samt private klinikker og private sundhedspersoner, jf.  

 præciseringen heraf i § 1, stk. 1, 2. punktum.
Heri er også præciseret, at  

 alle disse institutioner m.v. følger fælles regler for reklamering, bortset  

 fra enkelte undtagelser.
Bl.a. optikeres og øjenlægers reklamering for salg  

 af synshjælpemidler foreslås undtaget fra loven, således at denne form for  

 reklamering fortsat alene vil være underlagt de almindelige bestemmelser i  

 markedsføringsloven.
Lovforslaget indeholder en indledende standardbestemmelse om, at  

 reklamering for sundhedsmæssig virksomhed skal være »saglig, nøgtern og  

 fyldestgørende«.
Hermed angives en grundnorm for, hvilke overordnede  

 hensyn, der skal iagttages ved al reklamering for sundhedsydelser.
For så  

 vidt angår adgangen til at annoncere, jf. ovenstående, angiver lovforslaget  

 en række objektive og relativt entydige kriterier, som må anvendes i  

 forbindelse med annoncering.
Efter forslaget er der således adgang til udover  

 annoncering med oplysninger som sundhedspersonens navn, virksomhedsnavn,  

 adresse, overenskomst, handicapadgangsforhold m.v. tillige at annoncere med  

 undersøgelses- og behandlingsmetoder, ventetider og priser.
Netop adgangen  

 til også at annoncere med de 3 ovennævnte kriterier indebærer en udvidelse af  

 reklameringsadgangen for en lang række sundhedsgrupper i forhold til de  

 gældende regler.
Efter forslaget fastsættes endvidere et generelt forbud mod  

 annoncering for sundhedsydelser i fjernsynet.
Endelig angives i lovforslaget enkelte få undtagelser fra de konkrete  

 annonceringsbestemmelser.
Det er således foreslået, at faglige foreninger og  

 organisationers generelle information til offentligheden om sundhedsmæssige  

 forhold alene omfattes af bestemmelsen om, at reklameringen skal være saglig,  

 nøgtern og fyldestgørende.
Annoncering over for andet sundhedspersonale inden  

 for samme virksomhedsområde får efter forslaget en tilsvarende adgang til  

 videregående annoncering.
Dog gælder for denne annoncering det generelle  

 forbud mod annoncering i fjernsynet.
 Lovforslaget foreslås at træde i kraft 1. september 1997.
3. Baggrunden for lovforslaget 3.1. Konkurrencerådet rettede i 1991 og 1992 som led i en  

 konkurrenceretlig vurdering af de offentligt fastsatte reguleringer, der  

 ligger til grund for udøvelsen af en række liberale erhverv, henvendelse til  

 Sundhedsministeriet om de i lovgivningen fastsatte begrænsninger for  

 kiropraktorers, tandlægers og kliniske tandteknikeres mulighed for at  

 markedsføre deres virksomhed.
 På baggrund af Konkurrencerådets beføjelser efter konkurrenceloven til  

 over for offentlige myndigheder at påpege mulige skadelige virkninger for  

 konkurrencen af offentligt fastsatte reguleringer anbefalede rådet i denne  

 forbindelse, at reklamereguleringen for de tre erhverv blev liberaliseret med  

 henblik på at fremme konkurrencen og dermed effektiviteten inden for  

 erhvervene.
 Samtidig med Konkurrencerådets henvendelser til Sundhedsministeriet  

 rettede rådet henvendelse til erhvervenes faglige organisationer med henblik  

 på at ophæve eller liberalisere de bestemmelser i erhvervenes  

 foreningsvedtægter, som medførte eller kunne medføre skadelige virkninger for  

 konkurrencen eller begrænsninger i erhvervsfriheden.
På grundlag af forhandlinger med samt påbud til de respektive foreninger  

 har Konkurrencerådet i de senere år medvirket til ændringer i disse  

 foreningers kollegiale regler, bl.a. om reklamering og annoncering.  

 Konkurrencerådets henvendelse til Den Almindelige Danske Lægeforening  

 resulterede i, at Lægeforeningen pr. 1. juli 1994 ophævede foreningens  

 kollegiale reklamebegrænsende regler efter påbud fra Konkurrencerådet.
Lægers  

 adgang til at reklamere var fra da af alene reguleret ved lægelovens § 21,  

 som på daværende tidspunkt omfattede et forbud mod vildledende og urigtig  

 reklame, svarende til de generelle bestemmelser i markedsføringsloven.
På denne baggrund fremsatte sundhedsministeren den 11. januar 1995  

 lovforslag om ændring af lægelovens § 21, således at det blev forbudt læger  

 at reklamere for lægevirksomhed med andet end meddelelse af navn, stilling,  

 adresse, træffetid, herunder fravær, køn og alder, samt om eventuel  

 speciallægeanerkendelse, om eventuelle særlige adgangsforhold til  

 konsultationen og om eventuel tilslutning til overenskomst med det  

 offentlige.
Forslaget blev vedtaget med lov nr. 257 af 19. april 1995 og  

 trådte i kraft den 1. juli 1995.
 3.2. I forbindelse med fremsættelsen af lovforslaget tilkendegav  

 regeringen, at reklamereglerne i de forskellige autorisationslove på  

 sundhedsområdet var meget uens, og at der efter regeringens opfattelse var  

 behov for, at der snarest muligt blev foretaget en nærmere gennemgang af  

 reklamereglerne på sundhedsområdet med henblik på at undersøge behovet og  

 mulighederne for en mere sammenhængende regulering af reklameadgangen for  

 alle personalegrupperne på sundhedsområdet; en regulering, der under hensyn  

 til de særlige forhold, hvorunder sundhedsvæsenet fungerer, kunne sikre en  

 hensigtsmæssig reklameadgang i forhold til befolkningen.
Sundhedsministeren nedsatte derfor i april 1995 et udvalg , der fik  

 til opgave at beskrive og vurdere de gældende regler for reklamering for  

 sundhedsydelser samt komme med forslag til lovændringer, som ville kunne  

 sikre en afbalanceret og sammenhængende lovgivning for de forskellige grupper  

 af sundhedspersoner.
I januar 1996 færdiggjorde udvalget betænkning nr. 1310  

 om regulering af reklameadgangen for sundhedsydelser.
Betænkningen har i  

 foråret 1996 været udsendt til høring hos en bred kreds af interessenter på  

 området.
I betænkningen opstilles og drøftes 3 forskellige modeller for en  

 fremtidig regulering af reklameadgangen for sundhedsydelser.
Det foreliggende  

 lovforslag bygger i meget vid udstrækning på den af de 3 modeller, som i  

 betænkningen kaldes model 2: »Mellemløsningen«, som på side 127 -  

 som bilag 2 - er opstillet i lovteknisk form.
Både i betænkningen og i høringssvarene er der en meget bred tilslutning  

 til, at en kommende lovgivning på området udarbejdes med udgangspunkt i den  

 ovennævnte model, og at der skal gælde en ensartet reklameadgang for alle  

 sundhedsgrupper.
Der synes således at være en generel opfattelse af, at  

 modellen - særligt gennem sin standardbestemmelse om at reklameringen skal  

 være saglig, nøgtern og fyldestgørende - kan sikre, at en udvidet reklamering  

 sker på en sådan måde, at det tjener til reel vejledning for patienterne.  

 Modellen tilfredsstiller dermed et udbredt ønske om, at reklamering for  

 sundhedsydelser får en større informationsmæssig værdi for patienterne, uden  

 at informationen generelt går videre, end at patienterne i almindelighed kan  

 vurdere indholdet heraf.
4. Nærmere om lovforslaget 4.1. Regeringen er enig i betænkningens forslag og finder grundlæggende,  

 at det fremsatte forslag på den ene side tilgodeser, at der på de enkelte  

 virksomhedsområder er sket og må forventes fortsat at ske en vis  

 specialisering, således at befolkningen i almindelighed i takt med denne  

 specialisering kan få mere information om de enkelte sundhedspersoner og  

 deres ydelser - en information som de typisk ikke vil kunne få på andre måder  

 end gennem den individuelle reklame.
Med standardbestemmelsen og de konkrete  

 og entydige annonceringskriterier tilgodeser forslaget på den anden side også  

 det forhold, at patienter i almindelighed har svært ved i relation til egen  

 behandlingssituation at vurdere indholdet i mere vidtgående reklamering for  

 sundhedsydelser, idet patienter generelt er ekstraordinært påvirkede af  

 reklamer, der tilbyder bedre helbred.
Regeringen finder på denne baggrund, at  

 lovforslaget generelt indebærer en afbalanceret udvidelse af  

 reklameringsadgangen under hensyntagen til både det stigende  

 informationsbehov og de særlige forhold, der karakteriserer udbud af  

 sundhedsydelser.
Der kan i øvrigt henvises til betænkningens afsnit 5.3. om  

 de særlige vilkår, der karakteriserer udbud og efterspørgsel på  

 sundhedsområdet.
Regeringen har fundet, at hensynet til patienterne taler for at lade al  

 reklamering være omfattet af standardbestemmelsen, mens regeringen alene  

 finder sundhedsfagligt grundlag for at fastsætte konkrete begrænsninger  

 vedrørende de uopfordrede markedsføringsforanstaltninger over for  

 befolkningen, dvs. vedrørende annoncering.
Dermed sikrer lovforslaget, at den  

 enkelte patient kan få flere oplysninger og mere uddybende information gennem  

 kontakt til den enkelte sundhedsperson, det enkelte behandlingssted m.v.,  

 samtidig med at sådanne supplerende oplysninger efter standardbestemmelsen  

 skal leve op til kravet om saglig, nøgtern og fyldestgørende reklamering.
4.2. Regeringen har fundet, at al reklamering for sundhedsmæssig  

 virksomhed skal være omfattet af loven.
Der vil således gælde ensartede  

 regler for al reklamering, hvadenten den foretages som led i privat eller  

 offentlig virksomhed.
Reklamer skal i denne sammenhæng forstås som de  

 angivelser, der vil være omfattet af markedsføringsloven.
Der vil her være  

 tale om de angivelser, der anvendes som led i udøvelsen af privat virksomhed  

 eller offentlig virksomhed, der kan sidestilles med tilsvarende privat  

 virksomhed.
 Ved vurderingen af, om en given angivelse er omfattet af loven, vil det i  

 almindelighed være afgørende, om angivelsen har markedsmæssig karakter og har  

 eller kan have en konkurrencemæssig effekt.
I de tilfælde, hvor angivelser fra offentlige myndigheder må  

 karakteriseres som reklamering for sundhedsmæssig virksomhed, vil de i  

 overensstemmelse med ovenstående være omfattet af loven.
Derimod vil  

 offentlig informationsvirksomhed ikke være omfattet af loven.
 Der vil hermed være skabt ensartede reklameringsregler for offentlige  

 myndigheder, herunder offentlige sygehuse, private sygehuse og  

 privatpraktiserende sundhedspersoner.
 Der kan i øvrigt henvises til betænkningens afsnit 2.4. om  

 reklamebegrebets anvendelse på sundhedsområdet.
4.3. Lovforslaget indeholder - som det også gælder for model 2 i  

 betænkningen - et generelt forbud mod annoncering for sundhedsydelser i  

fjernsyn . Begrundelsen herfor er, at fjernsynsmediet i almindelighed  

 er så stærkt et medie, at patienter med et stærkt ønske om helbredelse eller  

 afklaring af deres sygdom vil have en tendens til at blive særligt påvirket  

 af annoncering på fjernsyn.
Annoncering for sundhedsydelser på fjernsyn  

 rummer derved en nærliggende fare for, at befolkningen påvirkes til en  

 efterspørgsel efter sundhedsydelser, der går videre end fagligt begrundet.  

 Dertil kommer, at den reelle informationsværdi i fjernsynsannoncering typisk  

 er meget begrænset.
Også annoncering på fjernsyn for ydelser, der finansieres  

 af patienten selv eller dennes private forsikring, f.eks. ydelser i en del af  

 den private praksissektor, indebærer en potentiel risiko for, at nogle  

 patienter søger behandling, hvor det ikke er fagligt begrundet.
 Regeringen er enig i disse betragtninger om karakteren af annoncering for  

 sundhedsydelser på fjernsyn og har derfor fundet, at de nye regler bør  

 indeholde et generelt forbud mod at annoncere for sundhedsydelser på  

 fjernsyn.
Det generelle forbud omfatter i overensstemmelse med lovens  

 anvendelsesområde offentlige og private sygehuse, private klinikker og  

 privatpraktiserende sundhedspersoner samt andre institutioner, der udfører  

 sundhedsmæssig virksomhed.
Der gælder således fælles regler for al  

 reklamering for sundhedsmæssig virksomhed i fjernsynet.
Offentlige myndigheder kan som led i offentlig informationsvirksomhed  

 oplyse i fjernsynet, herunder i tekst-tv, om sundhedsmæssig virksomhed,  

 herunder om ventetider på sygehusene.
Dette gælder ventetider på såvel  

 offentlige som private sygehuse.
Er der ikke tale om offentlig  

 informationsvirksomhed, men derimod om reklamering, gælder det generelle  

 forbud.
Om reklamering og offentlig informationsvirksomhed henvises til  

 afsnit 4.2. i de almindelige bemærkninger.
Forslaget indeholder ikke begrænsninger i adgangen til at annoncere i  

 radio.
Baggrunden herfor er, at radiomediet efter regeringens opfattelse ikke  

 giver anledning til de samme betænkeligheder, som der gælder ved  

 billedannoncering.
Der kan i øvrigt henvises til betænkningens særskilte  

 afsnit 6.2. om reklamering i fjernsyn, radio og andre tekniske medier.
 4.4. Selv om hensynet til entydighed og overskuelighed taler for, at der  

 fastsættes helt ensartede og generelle reklameringsregler for sundhedsmæssig  

 virksomhed, har regeringen dog fundet, at der er grundlag for at  

undtage visse former for informations- og reklameringsvirksomhed for  

 loven som helhed samt særlige behov for på enkelte områder at gøre  

 undtagelser for det generelle regelsæt.
Spørgsmålet om optikeres og øjenlægers reklamering for salg af  

 synshjælpemidler er i betænkningen rejst af Danmarks Optikerforening, som har  

 påpeget, at der ikke her er tale reklamering for sundhedsmæssig virksomhed,  

 men for produkter, som indgår som et naturligt led i den almindelige  

 detailvarebranche, og som derfor alene bør være underlagt reglerne i  

 markedsføringsloven.
Regeringen er enig i dette synspunkt og har derfor  

 fundet, at kun den del af optikervirksomheden, som omfatter sundhedsmæssige  

 ydelser, bl.a. synsprøve og tilpasning af kontaktlinser, skal være omfattet  

 af de nye regler om reklamering for sundhedsydelser.
Den øvrige  

 optikervirksomhed, der vedrører salg af synshjælpemidler, er derfor undtaget  

 fra lovens anvendelsesområde.
Dette betyder også, at optikere og øjenlæger  

 ikke kan annoncere i fjernsynet for nævnte synsprøver m.v., men nok for salg  

 af synshjælpemidler.
I anden annoncering end i fjernsyn vil det generelt set  

 være tilladt at reklamere for begge områder i samme annonce.
 For så vidt angår særlige undtagelser fra det generelle regelsæt, knytter  

 disse sig til faglige foreninger og organisationers generelle information til  

 offentligheden om sundhedsmæssige forhold og annoncering over for  

 sundhedspersonale inden for samme virksomhedsområde.
Spørgsmålet om faglige organisationers information til offentligheden om  

 sundhedsmæssige forhold er drøftet i betænkningen.
Det anføres, at faglige  

 organisationer i en vis udstrækning udsender generel information til  

 befolkningen om sundhedsmæssige forhold på de enkelte behandlings- og  

 autorisationsområder.
Der kan være tale om kampagner med et generelt  

 sundhedspolitisk sigte, f.eks. information om regelmæssigt tandeftersyn eller  

 information til børneforældre om børns tænder, eller der kan være tale om  

 mere reklamelignende tiltag med henblik på markedsføring af et bestemt  

 erhverv.
 De faglige organisationers informationsvirksomhed vil i meget vid  

 udstrækning være information med et generelt sundhedspolitisk sigte, og  

 regeringen har på denne baggrund fundet det hensigtsmæssigt at undtage de  

 faglige organisationers generelle information om sundhedsmæssige forhold fra  

 de konkrete annonceringsbegrænsninger i lovforslaget.
De faglige organisationer har en generel interesse i at fremme deres  

 medlemmers erhvervsvirksomhed, hvilket kan være i konkurrence med andre  

 faglige organisationer inden for samme område eller inden for beslægtede  

 områder.
Den informationsvirksomhed, som disse organisationer udøver, kan  

 således have markedskarakter og dermed en konkurrencemæssig effekt, og  

 virksomheden vil derfor i almindelighed være omfattet af bestemmelserne i  

 markedsføringsloven.
Da det således ikke kan udelukkes, at visse  

 informationskampagner m.v. fra faglige organisationer kan udformes således,  

 at de har karakter af reklamering for det enkelte erhverv, har regeringen  

 fundet det hensigtsmæssigt, at faglige organisationers virksomhed på dette  

 område helt naturligt omfattes af lovforslagets standardbestemmelse om  

 saglig, nøgtern og fyldestgørende reklamering.
 I den udstrækning sådan informationsvirksomhed antager karakter af  

 annoncering for enkelte eller for mindre grupper af sundhedspersoner, vil det  

 være at betragte på linie med anden annoncering for sundhedsydelser, og vil  

 som sådan også være omfattet af de mere konkrete annonceringsbegrænsninger i  

 lovforslaget.
Annoncering over for sundhedspersonale inden for samme virksomhedsområde  

 giver ikke anledning til de samme sundhedsmæssige betænkeligheder som ved  

 annoncering over for offentligheden i øvrigt.
Som også indeholdt i de  

 gældende reklameringsbestemmelser i de respektive autorisationslovgivninger,  

 indeholder lovforslaget derfor en bestemmelse, som undtager sådan annoncering  

 fra de konkrete annonceringsbegrænsninger.
Regeringen finder det dog helt  

 naturligt, at reklamering over for fagfæller også skal være saglig, nøgtern  

 og fyldestgørende, samtidig med at fjernsynsmediet naturligvis ikke er egnet  

 til målrettet annoncering over for andre sundhedspersoner inden for samme  

 virksomhedsområde.
5. Reklamering i andre lande Betænkningen indeholder en beskrivelse og vurdering af visse  

 reklameringsregler på sundhedsområdet i en række andre lande, særligt  

 Sverige, Norge og Finland.
I disse 3 lande findes der ingen særlovgivning på  

 sundhedsområdet om sundhedspersoners adgang til at reklamere med deres  

 virksomhed over for befolkningen, bortset fra bestemmelser i den norske  

 lægelov om, at den ansvarlige læges navn skal fremgå i forbindelse med  

 erhvervsmæssig annoncering.
En tættere regulering af reklameadgangen på de enkelte områder i de tre  

 andre nordiske lande sker derimod i udpræget grad gennem kollegiale  

 bestemmelser.
De kollegiale reklamebestemmelser fremtræder i vid udstrækning  

 som en præcisering af en række aspekter og forhold på det enkelte  

 autorisationsområde, som de enkelte sundhedspersoner skal være særligt  

 opmærksomme på med henblik på at undgå vildledende reklamering over for  

 befolkningen.
 I tilknytning hertil gives typisk i reglerne en række konkrete anvisninger  

 på muligheder og begrænsninger i reklamens indhold og form, men der er ikke  

 konkrete forbud mod at reklamere med f.eks. behandlingsformer, særlige  

 arbejdsområder, priser eller apparatur, bortset fra de kollegiale regler for  

 læger i Norge, som på dette felt indeholder visse begrænsninger.  

 Reklamebestemmelserne på læge- og tandlægeområdet i Sverige, Norge og Finland  

 må på denne baggrund siges at give en meget vidtgående reklameadgang.
 For så vidt angår reklameadgangen i en række andre europæiske lande  

 konkluderes det i betænkningen, at der synes at være markante forskelle i  

 reklameadgangen i lande som Belgien, Tyskland, Østrig og England i forhold  

 til de sydeuropæiske lande, hvor særligt Tyskland har begrænsninger i  

 reklameadgangen på læge- og tandlægeområdet, der svarer til de betydelige  

 begrænsninger, som i dag gælder på disse områder i Danmark.
 Der kan i øvrigt henvises til betænkningens særlige kapitel 4 om  

 reklamereglerne i andre lande.
6. Lovforslagets økonomiske og administrative konsekvenser Lovforslaget har ingen statslige eller kommunaløkonomiske konsekvenser.  

 Der vil dog blive tale om en styrkelse af Sundhedsstyrelsens løbende tilsyn  

 med reklamering for sundhedsydelser og udarbejdelse af nærmere retningslinier  

 for saglig, nøgtern og fyldestgørende reklamering på de enkelte  

 virksomhedsområder.
Det er efter regeringens opfattelse vigtigt, at der i  

 Sundhedsstyrelsen afsættes de fornødne ressourcer til - særligt i den  

 indledende fase - at fastlægge en praksis for tilsynet med de enkelte  

 virksomhedsområder, herunder at der gennem Sundhedsstyrelsens adgang til at  

 give vejledende udtalelse eller til at der føres de nødvendige prøvesager ved  

 domstolene kan fastlægges en sådan praksis.
7. Lovforslagets erhvervsøkonomiske og miljømæssige konsekvenser Det kan ikke afvises, at den foreslåede regulering af adgangen til at  

 reklamere for sundhedsydelser vil have erhvervsøkonomiske konsekvenser.
Det  

 er imidlertid vanskeligt at præcisere indholdet af disse konsekvenser, bl.a.  

 fordi lovforslaget indebærer såvel udvidelser som indskrænkninger i  

 reklameringsadgangen.
 Lovforslaget har ingen miljømæssige konsekvenser.
8. Forholdet til EU-retten EU har ikke vedtaget sekundære retsakter (direktiver eller forordninger),  

 der regulerer reklamering for sundhedsmæssig virksomhed svarende til  

 lovforslaget, hvorfor spørgsmålet om lovforslagets forenelighed med  

 fællesskabsretten skal afgøres på grundlag af traktatens bestemmelser.
 Det er vurderet, hvorvidt lovforslaget, herunder navnlig § 2, hvorefter  

 loven også omfatter reklamering i Danmark, som foretages med henblik på  

 udøvelse af den pågældende sundhedsmæssige virksomhed i udlandet, er omfattet  

 af EF-traktatens regler om fri udveksling af tjenesteydelser, jf.  

 EF-traktatens artikel 59.
Men hvad enten lovforslagets regler om reklamering for sundhedsmæssig  

 virksomhed kan antages at falde uden for anvendelsesområdet for EF-traktatens  

 artikel 59 eller ej, vurderes lovforslaget ikke at være i strid med  

 traktatens regler om fri udveksling af tjenesteydelser.
Lovforslagets regler  

 er af generel karakter og ikke-diskriminerende og har hverken som formål  

 eller virkning at give sundhedsmæssig virksomhed i Danmark en fordel frem for  

 tjenesteydere fra andre medlemsstater.
Hertil kommer, at lovforslaget under  

 alle omstændigheder må anses for begrundet i hensynet til forbrugere og  

 sundheden, samt at lovforslagets bestemmelser findes at være proportionale i  

 forhold til de mål, som loven varetager.
 9. Høring af offentlige myndigheder m.v.
 Lovforslaget har været sendt til høring hos de involverede statslige  

 myndigheder, de kommunale organisationer og de faglige foreninger på området  

 samt hos organisationer, der repræsenterer forbrugere og patienter.
Bemærkninger til de enkelte bestemmelser Til § 1 Lovens § 1 beskriver lovens anvendelsesområde og præciserer et  

 område, som ikke er omfattet af loven.
I stk. 1 er angivet, at loven omfatter reklamering for sundhedsmæssig  

 virksomhed, som udføres af eller på vegne af autoriserede eller  

 ikke-autoriserede sundhedspersoner inden for sundhedsvæsenet.
Sundhedsmæssig  

 virksomhed er således en samlet betegnelse for den faglige virksomhed, som  

 autoriserede sundhedspersoner kan udføre i medfør af deres autorisation eller  

 som ikke-autoriserede sundhedspersoner inden for sundhedsvæsenet, f.eks.  

 zoneterapeuter, heilpraktikere m.v., har adgang til at udføre.  

 Sundhedsydelser er i denne sammenhæng en samlet betegnelse for de  

 sundhedsmæssige tilbud, d.v.s. ydelser i form af sygdomsbehandling og anden  

 sundhedspleje, som alle disse sundhedsgrupper inden for hver deres respektive  

 virksomhedsområde kan tilbyde.
Loven omfatter således ikke reklamering for  

 produkter, som eksempelvis kosttilskud, lægemidler, naturlægemidler og  

 medicinsk udstyr, der kan anvendes som led i sundhedsmæssig virksomhed.
Reklamering for sundhedsydelser vil, hvadenten den foretages som led i  

 privat eller offentlig virksomhed, være omfattet af loven.
Der vil således  

 gælde ensartede reklameringsregler for offentlige myndigheder, herunder  

 offentlige sygehuse, private sygehuse og privatpraktiserende  

 sundhedspersoner, jf. præciseringen heraf i § 1, stk. 1, 2. punktum.
Der  

 henvises i øvrigt til de almindelige bemærkninger.
Faglige foreninger og organisationer samt private sygehuses reklamering  

 vil også være omfattet af loven, idet reklamering fra sådanne foreninger,  

 organisationer og virksomheder i almindelighed foretages for virksomhed, som  

 udøves af de i bestemmelsen nævnte sundhedspersoner.
Det bemærkes, at  

 undtagelsen i lovforslagets § 4, stk. 1, om disse foreninger m.v. kun  

 omfatter generel information til offentligheden.
Den virksomhed, som apotekere i almindelighed udfører, vil ikke være  

 omfattet af loven, idet denne virksomhed ikke har karakter af  

 sygdomsbehandling eller anden sundhedspleje og derfor ikke er sundhedsmæssig  

 virksomhed i lovens forstand.
I den forbindelse bemærkes, at bestemmelser om  

 reklamering for lægemidler er indeholdt i lægemiddelloven.
Som det fremgår af stk. 1, er reguleringen rettet mod hele  

 virksomhedsområdet og ikke blot mod den enkelte sundhedsperson, som det i dag  

 gælder i visse autorisationslove.
Spørgsmålet er drøftet i betænkningen, og  

 på grundlag af en konstatering af visse uhensigtsmæssige og til tider også  

 konkurrenceforvridende forhold i de gældende reklameregler anbefales det, at  

 fremtidige regler på området retter sig mod virksomhedsområdet i  

 almindelighed og ikke blot mod den enkelte sundhedsperson.
Dette betyder, at  

 ikke blot sundhedspersonen selv, men også en eventuel anden person eller  

 ledelse, der har interesser i virksomheden, er omfattet af reguleringen, da  

 bestemmelserne også omfatter reklamering, som sker på vegne af  

 sundhedspersoner.
Regeringen har her fulgt betænkningens anbefaling.
Reklamering omfatter alle markedsføringsforanstaltninger over for  

 befolkningen, også standardiserede angivelser til enkelte personer, som selv  

 har henvendt sig for yderligere oplysninger.
Det afgørende for en vurdering  

 af, om en given angivelse er at betragte som en markedsføringsforanstaltning  

 og som sådan omfattet af loven, er ikke primært dens form og dens indhold,  

 men dens afsender.
Der henvises i øvrigt lovforslagets almindelige  

 bemærkninger.
Det følger af stk. 2, at annoncering udelukkende omfatter uopfordrede  

 angivelser over for befolkningen.
Der kan i den forbindelse være tale om  

 f.eks. annoncer i aviser og blade, postomdelte brochurer (direct mail) eller  

 andre markedsføringsforanstaltninger, som befolkningen uopfordret  

 konfronteres med.
I denne sammenhæng udgør annoncering således en afgrænset  

 del af, hvad der er omfattet af reklamering.
Det forudsættes, at udlevering af oplysninger efter anmodning normalt sker  

 i individualiseret form til vedkommende, bl.a. for at der ikke skal ske  

 omgåelse af annonceringsbegrænsningerne.
Den moderne informationsteknologi  

 vil dog ofte betyde, at individuelt udleverede oplysninger fremtræder som en  

 masseproduceret annoncering.
I stk. 3 er angivet, at loven ikke omfatter reklamering for salg af  

 synshjælpemidler.
Dette indebærer, at optikere (og eventuelt øjenlæger) i  

 deres reklamering for optikervirksomhed i stedet for må reklamere for salg af  

 briller, kontaktlinser, læsebriller, solbriller med styrke m.v. efter de  

 almindelige bestemmelser i markedsføringsloven, mens reklamering for  

 sundhedsmæssige ydelser inden for optikervirksomheden, f.eks. tilbud om  

 synsprøve, tilpasning af kontaktlinser m.v., skal ske efter reglerne i  

 lovforslaget.
Der henvises i øvrigt til de almindelige bemærkninger, bl.a.  

 vedrørende begrænsninger som følge af fjernsynsannonceforbuddet.
Efter stk. 4 kan sundhedsministeren fastsætte bestemmelser om, at loven  

 helt eller delvist skal gælde anden virksomhed end nævnt i stk. 1 og 3.  

 Sundhedsministeren får dermed bl.a. mulighed for i konkrete tilfælde at lade  

 lovens bestemmelser helt eller delvist gælde for konkrete myndigheder,  

 institutioner eller sundhedsgruppers virksomhed eller afgrænsede dele af  

 deres virksomhed.
Det kan således ikke afvises, at enkelte myndigheder,  

 institutioner eller sundhedspersoner, der efter stk. 1 som udgangspunkt ikke  

 er omfattet af loven, på visse punkter udøver virksomhed eller i fremtiden  

 vil få mulighed for at udøve virksomhed, der kan sidestilles med reklamering  

 for sundhedsmæssig virksomhed efter lovens § 1, stk. 1.
Til § 2 Med bestemmelsen i § 2 fastsættes, at loven også omfatter  

 reklamering i Danmark, som foretages med henblik på udøvelse af den  

 pågældende sundhedsmæssige virksomhed i udlandet.
Dermed er der i forhold til  

 de gældende reklameregler i de respektive autorisationslove foretaget en  

 nærmere præcisering af, hvilke regler der gælder for den såkaldte  

 »grænseoverskridende reklame«.
Spørgsmålet om den grænseoverskridende reklame er drøftet i betænkningen.  

 På baggrund af en udtalelse fra Justitsministeriet om de gældende  

 reklameringsregler for tandlæger, kunne det konstateres, at de gældende  

 reklameregler i autorisationslovgivningen næppe giver tilstrækkeligt grundlag  

 for, at reklamering her i landet for virksomhed, som udøves i udlandet, kan  

 undergives dansk straffemyndighed.
Det blev på denne baggrund anbefalet i  

 betænkningen, at man i en fremtidig regulering på området præciserede den  

 ønskede retstilstand.
 Regeringen finder grundlæggende, at reklamering her i landet for  

 sundhedsmæssig virksomhed, som udføres i udlandet, bør være omfattet af de  

 regler, som her i landet gælder for reklamering for sundhedsydelser.  

 Regeringen lægger her særlig vægt på, at de sundhedsmæssige hensyn over for  

 befolkningen, som begrunder fastsættelse af begrænsninger i  

 reklameringsadgangen, også bør gælde, når reklameringen foretages af  

 udenlandske sundhedspersoner m.v. med henblik på udøvelse af den pågældende  

 virksomhed i udlandet.
Med bestemmelsen i § 2 er det således sikret, at der gælder ensartede  

 regler for sundhedsmæssig reklamering her i landet, uanset om reklameringen  

 foretages med henblik på udøvelse af den pågældende virksomhed i Danmark  

 eller i udlandet.
Der kan i øvrigt henvises til betænkningens afsnit 6.3. om  

 den grænseoverskridende reklame.
Til § 3 I § 3 angives de materielle vilkår for reklamering for  

 sundhedsmæssig virksomhed.
Disse omfatter en generel standardbestemmelse, en  

 bestemmelse, der fastlægger nogle nærmere kriterier for annoncering, og en  

 bestemmelse om et generelt forbud mod annoncering på fjernsyn.
Efter stk. 1 skal reklamering for sundhedsmæssig virksomhed være saglig,  

 nøgtern og fyldestgørende.
Bestemmelsen angiver en grundnorm for, hvilke  

 hensyn, der skal iagttages ved reklamering for sundhedsydelser.
Reklameringen  

 skal således være saglig i relation til den faglige virksomhed, som  

 præsenteres i reklamen, således forstået at reklameringens form og indhold  

 skal have en faglig sammenhæng med og naturlig tilknytning til de  

 sundhedsydelser, som der reklameres for, samtidig med at der skal være tale  

 om korrekte og rigtige angivelser i forhold til ydelserne.
Reklameringen skal  

 derudover være nøgtern i sin fremstilling, dvs. at reklameringen skal være  

 klar og afbalanceret i forhold til sit formål, således at den ikke er egnet  

 til at give en vildledende eller overdreven opfattelse af den enkelte  

 sundhedsperson eller dennes ydelser.
Spørgsmålet om saglig og nøgtern reklamering gælder ikke mindst i relation  

 til reklameringsformen og i forhold til den måde, som de i § 3, stk. 2,  

 angivne kriterier anvendes på.
Det vil således være tilladt i reklameringen  

 at anvende tegninger, billeder, symboler m.v., forudsat at disse kan siges på  

 en saglig og nøgtern måde at indgå i den konkrete sammenhæng.
Anvendte  

 billeder, tegninger m.v. må således have en saglig og nøgtern tilknytning til  

 reklameringens øvrige indhold, således at de ikke giver et vildledende eller  

 overdrevent indtryk af de tilbudte sundhedsydelser.
Reklameringen skal derudover være fyldestgørende, hvilket indebærer, at  

 der inden for lovforslagets annonceringsbegrænsninger skal oplyses så  

 fuldstændigt som muligt om de tilbudte ydelser.
Det afgørende i denne  

 sammenhæng er således, at også det uskrevne eller det uoplyste i  

 reklameringen kan være egnet til at vildlede befolkningen om karakteren af de  

 enkelte ydelser.
Som anført i § 1, stk. 2, omfatter annoncering udelukkende uopfordrede  

 angivelser over for befolkningen. § 3, stk. 2 indeholder de konkrete  

 kriterier for annoncering for sundhedsmæssig virksomhed.
Bestemmelsen  

 indeholder en fuldstændig opremsning af de oplysninger, som må anvendes ved  

 annoncering for sundhedsydelser.
Der er i meget vid udstrækning tale om  

 objektive og entydige kriterier, og der vil derfor ikke i annonceringen være  

 mulighed for at anvende anprisninger eller subjektive tilkendegivelser om den  

 enkelte sundhedsperson, behandlingsstedet eller de enkelte ydelser.
For hovedparten af de angivne kriterier, f.eks. navn, adresse, træffetid,  

 overenskomst, specialeanerkendelse m.v. gælder, at de er så objektive og  

 entydige, at der ikke i almindelighed kan opstå tvivl om deres anvendelse.  

 Det er imidlertid afgørende, at de angivne kriterier anvendes på en sådan  

 måde, at der i relation til standardbestemmelsen er tale om en saglig,  

 nøgtern og fyldestgørende reklamering.
F.eks. må reklamering med  

 virksomhedsnavn ikke gøre brug af anprisende eller i forhold til formålet  

 usaglige virksomhedsnavne.
Ligeledes gælder det for reklamering, der angiver  

 særlige handicapadgangsforhold, handicapindretning m.v., at de angivne  

 oplysninger naturligvis skal være korrekte og nøgterne, således at  

 handicappede patienter ikke vildledes ved valg af behandler.
 Det bemærkes, at telefon- og telefaxnummer m.v. indgår i det i stk. 2  

 anvendte adressebegreb og således også kan oplyses i annonceringer.
 For så vidt angår undersøgelses- og behandlingsmetoder, ventetider og  

 prisangivelser udgør disse ikke helt så objektive og entydige kriterier, og i  

 relation til de konkrete annonceringsbegrænsninger er det derfor særlig  

 vigtigt på disse felter at præcisere, hvad der må betragtes som saglig,  

 nøgtern og fyldestgørende reklamering.
For så vidt angår undersøgelses- og behandlingsmetoder vil kriteriet på de  

 forskellige virksomhedsområder med rimelighed kunne anvendes forskelligt.
Det  

 er med forslaget tilsigtet, at der vedrørende undersøgelses- og  

 behandlingsmetoder kun må annonceres med egentlige behandlinger eller  

 behandlingsformer.
Som eksempler på annoncering, som efter forslaget vil være  

 tilladt, kan nævnes kikkertundersøgelse, ultralydsscanning, meniskoperation,  

 indsætning af kunstig hofte, diskusprolapsoperation, operation for grå stær,  

 IVF-behandling, krone- og brobehandling, indsætning af tandproteser,  

 zoneterapi samt andre lignende oplysninger, der henviser til en egentlig  

 undersøgelse eller behandling.
Det vil imidlertid ikke efter forslaget være muligt at annoncere med  

 f.eks. børnetandpleje, behandling for rygproblemer, behandling af  

 sportsskader, behandling af muskel- og ledsygdomme eller lignende, da en  

 sådan annoncering ikke siger noget om selve undersøgelsen eller behandlingen  

 og derfor nærmere vil være at betragte som annoncering med særlige  

 arbejdsområder eller interessefelter, hvilket efter forslaget ikke er  

 tilladt.
Den generelle standardbestemmelse giver netop her en mulighed for at  

 sikre, at kriteriet »undersøgelses- og behandlingsmetoder« anvendes  

 sagligt og nøgternt på de enkelte områder.
Hvad angår annoncering med priser er det ligeledes afgørende, at det sker  

 på en sådan måde, at patienten ikke vildledes med, hvad den angivne pris  

 dækker.
I den udstrækning, der f.eks. annonceres med gratisydelser vil det  

 således være afgørende, at patienten på grundlag af annoncen har en mulighed  

 for at vurdere, hvad der er omfattet af den gratis ydelse.
Ved annoncering  

 med priser på behandlinger, der kan variere, skal det helt naturligt oplyses  

 i tilknytning til prisangivelsen, at der er tale om en vejledende pris.
Annoncering med ventetider skal indeholde en korrekt angivelse af  

 ventetiden i relation til den enkelte behandling, undersøgelse m.v.
Det er  

 således afgørende, at patienter, der både skal vente på undersøgelse og  

 efterfølgende behandling, får fyldestgørende oplysninger om ventetiden både  

 samlet set og i relation til den enkelte undersøgelse, behandling m.v.
Som anført omfatter annoncering udelukkende uopfordrede angivelser over  

 for befolkningen.
For så vidt angår den reklamering, der ikke er omfattet af  

 de konkrete annonceringsbegrænsninger i § 3, stk. 2, gælder, at denne  

 reklamering naturligvis også skal være saglig, nøgtern og fyldestgørende, og  

 som sådan derfor også skal leve op til ovennævnte betingelser for saglig,  

 nøgtern og fyldestgørende reklamering med undersøgelses- og  

 behandlingsmetoder, priser og ventetider.
Den reklamering, der ikke er  

 omfattet af begrænsningerne i § 3, stk. 2, kan f.eks. være angivelser fra en  

 sundhedsperson, som en patient særligt har bedt om, bl.a. vedrørende  

 indholdet af behandlingstilbuddet, f.eks. anvendt apparatur, faglige arbejds-  

 og interesseområder samt særlige servicetilbud.
 Den videregående adgang til at reklamere efter opfordring spænder således  

 i praksis fra egentlig reklamering med supplerende behandlingsvilkår til den  

 mere almindelige faglige information, som patienten i øvrigt har krav på  

 efter de almindelige regler om informeret samtykke.
Særligt for så vidt angår sygesikringsydelser vil en saglig, nøgtern og  

 fyldestgørende reklamering indebære, at det af reklameringen fremgår, at den  

 enkelte sygesikringsyder er tilsluttet overenskomst med sygesikringen, og at  

 alment praktiserende læger skal oplyse, at gruppe 1-sikrede patienter kun har  

 ret til vederlagsfri sygesikringsbehandling hos egen alment praktiserende  

 læge, samt at speciallæger skal oplyse, at der for gruppe 1-sikrede patienter  

 kræves henvisning fra egen alment praktiserende læge.
I reklamering, der både  

 tilbyder vederlagsfrie behandlinger samt behandlinger, som patienten selv  

 skal betale, er det særlig vigtigt præcist at angive hvilke ydelser, der er  

 vederlagsfrie, og hvilke ydelser, der ikke er dækket af sygesikringen.
Hvis  

 sådanne oplysninger ikke indgår ved reklamering for sygesikringsydelser, vil  

 reklameringen for patienten let kunne fremstå vildledende.
I stk. 3 fastsættes et generelt forbud mod annoncering for sundhedsydelser  

 på fjernsyn.
Efter bestemmelsen vil enhver form for annoncering for  

 sundhedsmæssig virksomhed, der er omfattet af lovens § 1, stk. 1, være  

 omfattet af det generelle forbud mod annoncering i fjernsynet, herunder i  

 tekst-TV og på video.
Om baggrunden for bestemmelsen kan henvises til de  

 almindelige bemærkninger.
Til § 4 § 4 indeholder undtagelser fra visse af lovens  

 bestemmelser.
Undtagelserne vedrører faglige foreninger og organisationers  

 generelle information til offentligheden om sundhedsmæssige forhold og  

 annoncering over for andet sundhedspersonale inden for samme  

 virksomhedsområde.
Endvidere er den informationsvirksomhed, som de offentlige myndigheder  

 foretager vedrørende sundhedsmæssig virksomhed, ikke omfattet af loven, fordi  

 det offentliges information typisk ikke har markedsmæssig karakter eller  

 konkurrencemæssig effekt.
Sker dette, vil informationen kunne have karakter  

 af reklame, som herefter vil blive omfattet af lovens bestemmelser, jf. i  

 øvrigt punkt 4.2. i de almindelige bemærkninger.
Efter stk. 1 er faglige foreninger og organisationers generelle  

 information til offentligheden om sundhedsmæssige forhold undtaget de  

 konkrete annonceringsbegrænsninger i lovforslaget.
Disse organisationers  

 generelle informationsvirksomhed er dermed ikke begrænset til kun at  

 indeholde de i § 3, stk. 2, nævnte kriterier, og sådan informationsvirksomhed  

 vil samtidig kunne finde sted i fjernsynet.
Informationsvirksomheden vil dog  

 skulle overholde den generelle bestemmelse om saglig, nøgtern og  

 fyldestgørende reklamering.
Som udgangspunkt bør informationsvirksomheden have et generelt  

 sundhedspolitisk sigte, og skal i sit indhold og sin form være saglig og  

 nøgtern, således at informationen giver befolkningen et reelt indtryk af de  

 sundhedsmæssige forhold, som præsenteres.
Antager informationen karakter af  

 egentlig annoncering for enkelte behandlere eller mindre grupper af  

 behandlere, vil der mere være tale om annoncering for sundhedsydelser, der  

 som sådan også vil være omfattet af de konkrete annonceringsbegrænsninger.
Efter stk. 2 er den annoncering, som udelukkende sker over for  

 sundhedspersonale inden for samme virksomhedsområde ikke omfattet af de  

 konkrete annonceringsbegrænsninger i § 3, stk. 2. Annoncering i faglige  

 tidsskrifter m.v. vil derfor kunne ske over for fagfæller, der arbejder inden  

 for samme virksomhedsområde, uden at annonceringen er omfattet af de konkrete  

 annonceringsbestemmelser.
Bestemmelsen svarer til den bestemmelse, der i dag  

 gælder i en række autorisationslove, og bestemmelsen giver f.eks. tandlæger  

 og andet tandplejepersonale adgang til at annoncere mere frit over for andet  

 tandplejepersonale.
Tilsvarende gælder det for de ikke-autoriserede  

 sundhedsgrupper, at de inden for deres afgrænsede virksomhedsområder har  

 adgang til at annoncere mere frit over for andre sundhedspersoner, således at  

 f.eks. zoneterapeuter har mere fri adgang til i faglige tidsskrifter for  

 zoneterapeuter at annoncere for deres virksomhed.
Det afgørende er således  

 ikke, hvorvidt offentligheden i forskellige situationer, f.eks. i  

 venteværelser eller lignende, har mulighed for se denne type annoncering, men  

 mere om annonceringen primært er rettet mod andre sundhedspersoner inden for  

 samme virksomhedsområde.
 Til § 5 § 5 indeholder en række tilsynsbestemmelser vedrørende  

 tilsynet med udøvelsen af reklamering efter lovforslaget.
Det er i stk. 1 anført, at Sundhedsstyrelsen fører tilsyn med udøvelsen af  

 reklamering efter denne lov.
Som led i tilsynet med autoriserede og  

 ikke-autoriserede sundhedspersoner inden for sundhedsvæsenet har  

 Sundhedsstyrelsen den sundhedsfaglige kompetence og indsigt vedrørende de  

 enkelte sundhedspersoners virksomhedsområde, hvilket efter regeringens  

 opfattelse giver Sundhedsstyrelsen de nødvendige faglige forudsætninger for i  

 relation til lovforslagets bestemmelser at vurdere lovligheden af de enkelte  

 sundhedspersoners reklameringsforanstaltninger.
Tilsynet med de gældende  

 reklameregler i de enkelte autorisationslove er også i dag tillagt  

 Sundhedsstyrelsen.
Efter stk. 2 kan Sundhedsstyrelsen komme med vejledende udtalelse omkring  

 en konkret sag om overtrædelse af reglerne, eller Sundhedsstyrelsen kan søge  

 iværksat sanktioner efter lovens straffebestemmelser.
Baggrunden for  

 bestemmelsen om, at Sundhedsstyrelsen i relation til konkrete sager kan give  

 udtryk for sin opfattelse af sagen, er, at styrelsen derved får mulighed for  

 på linie med Forbrugerombudsmandens kompetence efter markedsføringsloven at  

 udtale sig om konkrete sager for derigennem at bringe en eventuel ulovlig  

 reklamering til ophør, bl.a. i tilfælde hvor reklameringsadgangen har været  

 vanskelig at afgrænse.
Regeringen finder, at man derved løbende kan etablere  

 en fast praksis for saglig, nøgtern og fyldestgørende reklamering på de  

 enkelte virksomhedsområder, uden at man nødvendigvis behøver at bringe alle  

 sager videre til domstolene.
Efter stk. 3 kan Sundhedsstyrelsen fastsætte nærmere regler for  

 reklameringsadgangen efter bestemmelserne i loven.
Sundhedsstyrelsen får  

 hermed en bemyndigelse til som led i sin tilsynsvirksomhed - typisk i  

 samarbejde med vedkommende brancheområde - at fastsætte nærmere regler for  

 reklameringsadgangen inden for de forskellige virksomhedsområder eller  

 vedrørende de særlige undtagelsesområder, som er angivet i lovens § 4.
Psykologer og autoriserede psykologer er også omfattet af lovens  

 anvendelsesområde.
Efter lov nr. 494 af 30. juni 1993 om psykologer m.v. er  

 det dog Psykolognævnet og ikke Sundhedsstyrelsen, der fører tilsyn med  

 psykologer.
Det er derfor i stk. 4 fastsat, at Psykolognævnet også skal føre  

 tilsyn med psykologers reklameringsforhold efter denne lov, og at  

 Psykolognævnet som led i tilsynet på linie med Sundhedsstyrelsen kan give  

 udtryk for sin opfattelse af sagen eller søge iværksat sanktioner efter  

 lovens § 6, stk. 1, samt udsende nærmere regler om psykologers reklamering  

 efter bestemmelserne i denne lov.
Til § 6 Efter stk. 1 straffes overtrædelse af bestemmelserne i § 3  

 med bøde.
Strafferammen for overtrædelse af de angivne reklameringsforhold  

 svarer til, hvad der i dag gælder som strafferamme for overtrædelse af  

 reklameringsreglerne i de respektive autorisationslovgivninger.
Stk. 2 angiver, at der i forskrifter, der udfærdiges i medfør af loven,  

 kan fastsættes straf af bøde for overtrædelse af bestemmelserne i  

 forskrifterne.
Sundhedsstyrelsen og Psykolognævnet har dermed adgang til at  

 fastsætte bødestraf i forskrifter, som de udfærdiger i medfør af lovens § 5,  

 stk. 3 og 4.
Stk. 3 er en standardbestemmelse, som sikrer, at også selskaber m.v.  

 (juridiske personer) kan pålægges bødestraf, såfremt de overtræder lovens  

 bestemmelser.
Med bestemmelsen sikres det, at også reklamering, som foretages  

 af andre end de enkelte sundhedspersoner vil kunne straffes med bøde for  

 overtrædelse af bestemmelser i loven.
Den reklamering, som på vegne af en  

 eller flere sundhedspersoner foretages af et selskab eller en virksomhed, som  

 det f.eks. gælder for de store optikerkæder, vil således også kunne  

 retsforfølges, i den udstrækning selskabet eller virksomheden som sådan  

 overtræder lovens bestemmelser.
Til § 7 Loven træder efter bestemmelsen i stk. 1 i kraft den 1.  

 september 1997. Efter stk. 2-9 ophæves samtidig de gældende  

 reklameringsregler i de respektive autorisationslovgivninger.
Dette gælder  

 også den særligt i lægelovens § 26, stk. 2, indeholdte reklameringsregulering  

 for de ikke-autoriserede sundhedsgrupper.
 Til § 8 I bestemmelsen er det fastsat, at loven ikke gælder for  

 Færøerne og Grønland, men at loven kan sættes i kraft for Færøerne med de  

 afvigelser, som de særlige færøske forhold tilsiger.
Skriftlig fremsættelse Sundhedsministeren (Birte Weiss):
 Hermed tillader jeg mig for Folketinget at fremsætte:
 Forslag til lov om reklamering for sundhedsydelser.
(Lovforslag nr.
L 182).
 Formålet med lovforslaget er at etablere et ensartet og sammenhængende  

 regelsæt om reklamering for sundhedsmæssig virksomhed, der samtidig indebærer  

 en afbalanceret udvidelse af reklameadgangen under hensyntagen til de særlige  

 forhold, der karakteriserer udbud af sundhedsydelser.
 Lovforslaget vedrører udelukkende adgangen til at reklamere for den  

 virksomhed, som autoriserede og ikke-autoriserede sundhedspersoner har adgang  

 til at udøve inden for deres område, d.v.s. den type ydelser i form af  

 sygdomsbehandling og sundhedspleje, som de kan tilbyde, mens lovforslaget  

 ikke omfatter reklamering for produkter, der kan anvendes som led i  

 sundhedsmæssig virksomhed.
Med lovforslaget sker i forhold til de gældende regler en vis udvidelse af  

 reklameringsadgangen for en lang række sundhedsgrupper, herunder  

 ikke-autoriserede sundhedspersoner, mens nogle få gruppers reklameringsadgang  

 begrænses.
Samtidig kommer der med enkelte undtagelser til at gælde ensartede  

 regler for al reklamering, som udføres af eller på vegne af autoriserede  

 eller ikke-autoriserede sundhedspersoner inden for sundhedsvæsenet.
 Med lovforslaget opnår patienterne adgang til en mere specifik og brugbar  

 information om behandlingssteder og behandlingstilbud inden for  

 sundhedsvæsenet end hidtil, idet reklamering for sundhedsydelser får en  

 væsentlig større informationsmæssig værdi for patienterne, uden at  

 informationen generelt set går videre, end at patienterne i almindelighed kan  

 vurdere indholdet heraf.
 Efter lovforslaget skal reklamering for sundhedsmæssig virksomhed være  

 saglig, nøgtern og fyldestgørende.
 Det foreslås, at annoncering kun må ske ved meddelelse af  

 sundhedspersonens navn, eventuelt virksomhedsnavn, stilling, adresse,  

 træffetid, herunder fravær, køn og alder, specialeanerkendelse,  

 handicapadgangsforhold, handicapindretning af konsultation m.v. og  

 handicapparkeringsplads i tilknytning til konsultation m.v., tilslutning til  

 overenskomst med det offentlige samt af undersøgelses- og behandlingsmetoder,  

 ventetider og priser.
 Efter lovforslaget må annoncering ikke finde sted i fjernsyn.
 Det foreslås, at loven træder i kraft den 1. september 1997.
 Idet jeg i øvrigt henviser til lovforslaget og bemærkningerne hertil,  

 tillader jeg mig hermed at anbefale lovforslaget til Folketingets velvillige  

 behandling.
