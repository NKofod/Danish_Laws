Nr LSF 264 Forslag til Lov om Telestyrelsen Fremsat af forskningsministeren (Jytte Hilden) den 7. maj 1997 Vedtaget ved tredjebehandling den 29. maj 1997 Lov nr. 395 af 10/06/1997 Kapitel 1 Formål og opgavevaretagelse § 1. Telestyrelsen er en statslig styrelse, der varetager  

 administration af telelovgivningen.
Telestyrelsen skal ved administrationen  

 af de love og tilhørende administrative forskrifter, hvori Telestyrelsen er  

 tillagt selvstændig kompetence til at føre tilsyn og træffe afgørelser,  

 aktivt medvirke til at fremme konkurrencen i telesektoren med sigte på at  

 give private forbrugere, virksomheder m.v. adgang til et bredt og varieret  

 udbud af teleydelser til lave priser og af høj kvalitet og samtidig medvirke  

 til at sikre den fornødne forbrugerbeskyttelse.
Stk. 2. Telestyrelsens opgaver er blandt andet at 1) føre tilsyn med og træffe afgørelse om overholdelse af gældende  

 lovgivning for telesektoren, 2) fastsætte administrative forskrifter på områder, hvor kompetencen  

 hertil ved lov eller bekendtgørelse er henlagt til Telestyrelsen, 3) yde brugere af telekommunikation, selskaber m.v. inden for telesektoren  

 og andre relevante parter rådgivning om gældende lovgivning for sektoren og  

 om andre generelle telefaglige forhold, 4) rådgive forskningsministeren om telefaglige spørgsmål og herunder sikre  

 en kontinuerlig opsamling og videreformidling af erfaringer vedrørende  

 gældende lovgivning for telesektoren og dennes funktion, 5) rådgive forskningsministeren om eventuelle behov for ændring eller  

 udbygning af gældende lovgivning for telesektoren på grundlag af bl.a.  

 telemarkedets erhvervsmæssige, strukturelle eller teknologiske udvikling og 6) varetage danske interesser på teleområdet i internationale  

 organisationer og under internationale forhandlinger, i det omfang  

 forskningsministeren har henlagt kompetencen hertil til Telestyrelsen, samt i  

 øvrigt at medvirke ved varetagelsen af danske interesser på de områder, hvor  

 kompetencen til at varetage danske interesser ikke er henlagt til  

 Telestyrelsen.
 Stk. 3. Telestyrelsen indsamler og offentliggør løbende statistik  

 om de forskellige forhold inden for telesektoren, der skønnes nødvendig for  

 et velfungerende konkurrencemarked.
 Stk. 4. Forskningsministeren kan henlægge andre opgaver end de i  

 stk. 2 og 3 nævnte til Telestyrelsen.
 § 2. Forskningsministeren fastsætter nærmere regler om, på hvilke  

 områder kompetencen til at varetage danske interesser på teleområdet i  

 internationale organisationer og under internationale forhandlinger henlægges  

 til Telestyrelsen.
 Stk. 2. Forskningsministeren fastlægger generelle eller konkrete  

 forhandlingsmålsætninger og -mandater for Telestyrelsens deltagelse i  

 internationale forhandlinger og organisationer som nævnt i stk. 1.
 § 3. Forskningsministeren kan ikke, ud over hvad der følger af  

 denne lov, give Telestyrelsen tjenestebefaling om styrelsens varetagelse af  

 myndighedsopgaver vedrørende konkrete sager, om behandling og afgørelse af  

 enkeltsager, om Telestyrelsens udstedelse af administrative forskrifter på  

 områder, hvor styrelsen er bemyndiget hertil, eller om Telestyrelsens øvrige  

 tilsynsaktiviteter med henblik på at sikre overholdelsen af følgende love og  

 administrative forskrifter udstedt i medfør heraf:
 1) Lov om forsyningspligt og visse forbrugerforhold inden for  

 telesektoren.
 2) Lov om konkurrenceforhold og samtrafik i telesektoren.
 3) Lov om visse forhold på telekommunikationsområdet.
 4) Lov om offentlig mobilkommunikation.
 5) Lov om radiokommunikation og tildeling af radiofrekvenser.
 6) Lov om tildeling og anvendelse af nummerressourcer m.v.
 7) Lov om graveadgang og ekspropriation m.v. til telekommunikationsformål.
 8) Lov om standarder for transmission af tv-signaler m.v.
 9) Lov om radio- og fjernsynsvirksomhed.
 Stk. 2. Uanset stk. 1, nr. 3, kan forskningsministeren dog give  

 Telestyrelsen tjenestebefaling om behandlingen af konkrete sager efter § 2,  

 stk. 5, og § 3, stk. 1, nr. 2, i lov om visse forhold på  

 telekommunikationsområdet.
 § 4. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 5. Direktøren for Telestyrelsen har pligt til at orientere  

 forskningsministeren om sådanne forhold, herunder enkeltsager af større  

 rækkevidde, vedrørende Telestyrelsens samlede administration af det i § 3  

 nævnte lovgrundlag, som ministeren må skønnes at have interesse i at være  

 bekendt med.
Kapitel 2 Årsberetning, udredninger og undersøgelser § 6. Telestyrelsen forelægger årligt for forskningsministeren en  

 årsberetning om 1) Telestyrelsens aktiviteter, herunder større undersøgelser, udredninger  

 m.v. vedrørende tilsynsaktiviteterne, effekten af den hidtidige indsats på  

 tilsynsområdet og eventuelle overvejelser om den fremtidige varetagelse  

 heraf, 2) erfaringer vedrørende gældende lovgivning for telesektoren og dennes  

 virkning i praksis, herunder om eventuelle behov for ændring eller udbygning  

 heraf bl.a. på grundlag af telemarkedets erhvervsmæssige, strukturelle eller  

 teknologiske udvikling, samt om konkurrenceniveauet i sektoren, og 3) det samlede udbud af teleydelser til forbrugere og virksomheder,  

 herunder bredde, kvalitet og pris for det pågældende udbud, samt relevante  

 forhold vedrørende forsyningspligt og forbrugerbeskyttelse i telesektoren.
 Stk. 2. Telestyrelsens årsberetning forelægges af  

 forskningsministeren for repræsentanter for brugere af telekommunikation,  

 selskaber m.v. inden for telesektoren og andre relevante parter til  

 drøftelse.
 Stk. 3. Forskningsministeren kan fastsætte nærmere regler for den  

 i stk. 2 nævnte drøftelse.
§ 7. Telestyrelsen udarbejder som led i styrelsens  

 tilsynsaktiviteter af egen drift undersøgelser, udredninger m.v.
Denne  

 udrednings- og undersøgelsesvirksomhed finansieres af telesektoren.
 Stk. 2. Telestyrelsen forelægger herudover årligt for  

 forskningsministeren forslag til områder eller problemstillinger inden for  

 telesektoren, hvor der er behov for, at Telestyrelsen inden for det følgende  

 år iværksætter større sektorfinansierede udredninger eller undersøgelser.
 Stk. 3. Forskningsministeren fastlægger på grundlag af det i stk.  

 2 nævnte forslag og efter drøftelse med repræsentanter for brugere af  

 telekommunikation, selskaber m.v. inden for telesektoren og andre relevante  

 parter en udredningsplan for Telestyrelsen for det følgende år.  

 Forskningsministeren kan ved fastlæggelse af udredningsplanen fravige  

 Telestyrelsens forslag efter stk. 2.
 Stk. 4. Telestyrelsen kan uafhængigt af den i stk. 2 og 3 nævnte  

 beslutningsprocedure foreslå forskningsministeren yderligere  

 sektorfinansierede udredninger eller undersøgelser.
 Stk. 5. Forskningsministeren kan uafhængigt af den i stk. 2 og 3  

 nævnte beslutningsprocedure og efter drøftelse med repræsentanter for brugere  

 af telekommunikation, selskaber m.v. inden for telesektoren og andre  

 relevante parter henlægge yderligere udredningsopgaver, herunder både  

 sektorfinansierede udredninger eller undersøgelser og udredninger eller  

 undersøgelser finansieret på anden måde, til Telestyrelsen.
Kapitel 3 Kontraktstyring § 8. Rammerne for Telestyrelsens samlede administrative  

 aktiviteter fastlægges i en resultatkontrakt mellem Forskningsministeriet og  

 Telestyrelsen.
Stk. 2. I resultatkontrakten kan bl. a. indgå specifikke mål og  

 krav til Telestyrelsens 1) resultater, produktivitet og kvalitet på de enkelte områder, 2) samarbejde med Forskningsministeriet om opgaveløsningen på områder, der  

 ikke er omfattet af § 3 eller § 5, og 3) anvendelse af ekstern ekspertise ved evaluering af kvalitet,  

 produktivitet og effektivitet på et eller flere opgaveområder.
Kapitel 4 Ikrafttrædelse § 9. Loven træder i kraft den 1. juli 1997.
Oprindeligt fremsat forslag Kapitel 1 Formål og opgavevaretagelse § 1. Telestyrelsen er en statslig styrelse, der varetager  

 administration af telelovgivningen.
Telestyrelsen skal ved administrationen  

 af de love og tilhørende administrative forskrifter, hvori Telestyrelsen er  

 tillagt selvstændig kompetence til at føre tilsyn og træffe afgørelser,  

 aktivt medvirke til at fremme konkurrencen i telesektoren med sigte på at  

 give private forbrugere, virksomheder m.v. adgang til et bredt og varieret  

 udbud af teleydelser til lave priser og af høj kvalitet og samtidig medvirke  

 til at sikre den fornødne forbrugerbeskyttelse.
Stk. 2. Telestyrelsens opgaver er blandt andet at, 1) føre tilsyn med og træffe afgørelse om overholdelse af gældende  

 lovgivning for telesektoren, 2) fastsætte administrative forskrifter på områder, hvor kompetencen  

 hertil ved lov eller bekendtgørelse er henlagt til Telestyrelsen, 3) yde brugere af telekommunikation, selskaber m.v. inden for telesektoren  

 og andre relevante parter rådgivning om gældende lovgivning for sektoren, og  

 om andre generelle telefaglige forhold, 4) rådgive forskningsministeren om telefaglige spørgsmål, og herunder  

 sikre en kontinuerlig opsamling og videreformidling af erfaringer vedrørende  

 gældende lovgivning for telesektoren og dennes funktion, 5) rådgive forskningsministeren om eventuelle behov for ændring eller  

 udbygning af gældende lovgivning for telesektoren på grundlag af bl.a.  

 telemarkedets erhvervsmæssige, strukturelle eller teknologiske udvikling, og  

 at 6) varetage danske interesser på teleområdet i internationale  

 organisationer og under internationale forhandlinger i det omfang  

 forskningsministeren har henlagt kompetencen hertil til Telestyrelsen, samt i  

 øvrigt at medvirke ved varetagelsen af danske interesser på de områder hvor  

 kompetencen til at varetage danske interesser ikke er henlagt til  

 Telestyrelsen.
 Stk. 3. Telestyrelsen indsamler og offentliggører løbende  

 statistik om de forskellige forhold inden for telesektoren, der skønnes  

 nødvendig for et velfungerende konkurrencemarked.
 Stk. 4. Forskningsministeren kan henlægge andre opgaver end de i  

 stk. 2 og 3 nævnte til Telestyrelsen.
 § 2. Forskningsministeren fastsætter nærmere regler om, på hvilke  

 områder kompetencen til at varetage danske interesser på teleområdet i  

 internationale organisationer og under internationale forhandlinger henlægges  

 til Telestyrelsen.
 Stk. 2. Forskningsministeren fastlægger generelle eller konkrete  

 forhandlingsmålsætninger og -mandater for Telestyrelsens deltagelse i  

 internationale forhandlinger og organisationer som nævnt i stk. 1.
 § 3. Forskningsministeren kan ikke, ud over hvad der følger af  

 denne lov, give Telestyrelsen tjenestebefaling om styrelsens varetagelse af  

 myndighedsopgaver vedrørende konkrete sager, om behandling og afgørelse af  

 enkeltsager, om Telestyrelsens udstedelse af administrative forskrifter på  

 områder, hvor styrelsen er bemyndiget hertil, eller om Telestyrelsens øvrige  

 tilsynsaktiviteter med henblik på at sikre overholdelsen af følgende love og  

 administrative forskrifter udstedt i medfør heraf:
 1) Lov om forsyningspligt og visse forbrugerforhold inden for  

 telesektoren.
 2) Lov om konkurrenceforhold og samtrafik i telesektoren.
 3) Lov om visse forhold på telekommunikationsområdet.
 4) Lov om offentlig mobilkommunikation.
 5) Lov om radiokommunikation og tildeling af radiofrekvenser.
 6) Lov om tildeling og anvendelse af nummerressourcer m.v.
 7) Lov om graveadgang, ekspropriation m.v.
 8) Lov om standarder for transmission af tv-signaler m.v.
 9) Lov om radio- og fjernsynsvirksomhed.
 Stk. 2. Uanset stk. 1, nr. 3, kan forskningsministeren dog give  

 Telestyrelsen tjenestebefaling om behandlingen af konkrete sager efter § 2,  

 stk. 5, og § 3, stk. 1, nr. 2, i lov om visse forhold på  

 telekommunikationsområdet.
 § 4. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 5. Direktøren for Telestyrelsen har pligt til at orientere  

 forskningsministeren om sådanne forhold, herunder enkeltsager af større  

 rækkevidde, vedrørende Telestyrelsens samlede administration af det i § 3  

 nævnte lovgrundlag, som ministeren må skønnes at have interesse i at være  

 bekendt med.
Kapitel 2 Årsberetning, udredninger og undersøgelser § 6. Telestyrelsen forelægger årligt for forskningsministeren en  

 årsberetning om 1) Telestyrelsens aktiviteter, herunder større undersøgelser, udredninger  

 m.v. vedrørende tilsynsaktiviteterne, effekten af den hidtidige indsats på  

 tilsynsområdet og eventuelle overvejelser om den fremtidige varetagelse  

 heraf, 2) erfaringer vedrørende gældende lovgivning for telesektoren og dennes  

 virkning i praksis, herunder om eventuelle behov for ændring eller udbygning  

 heraf bl.a. på grundlag af telemarkedets erhvervsmæssige, strukturelle eller  

 teknologiske udvikling, samt om konkurrenceniveauet i sektoren, og om 3) det samlede udbud af teleydelser til forbrugere og virksomheder,  

 herunder bredde, kvalitet og pris for det pågældende udbud, samt relevante  

 forhold vedrørende forsyningspligt og forbrugerbeskyttelse i telesektoren.
 Stk. 2. Telestyrelsens årsberetning forelægges af  

 forskningsministeren for repræsentanter for brugere af telekommunikation,  

 selskaber m.v. inden for telesektoren og andre relevante parter, til  

 drøftelse.
 Stk. 3. Forskningsministeren kan fastsætte nærmere regler for den  

 i stk. 2 nævnte drøftelse.
§ 7. Telestyrelsen udarbejder som led i styrelsens  

 tilsynsaktiviteter af egen drift undersøgelser, udredninger m.v.
Denne  

 udrednings- og undersøgelsesvirksomhed finansieres af telesektoren.
 Stk. 2. Telestyrelsen forelægger herudover årligt for  

 forskningsministeren forslag til områder eller problemstillinger inden for  

 telesektoren, hvor der er behov for, at Telestyrelsen, inden for det følgende  

 år iværksætter større sektorfinansierede udredninger eller undersøgelser.
 Stk. 3. Forskningsministeren fastlægger på grundlag af det i stk.  

 2 nævnte forslag og efter drøftelse med repræsentanter for brugere af  

 telekommunikation, selskaber m.v. inden for telesektoren og andre relevante  

 parter en udredningsplan for Telestyrelsen for det følgende år.  

 Forskningsministeren kan ved fastlæggelse af udredningsplanen fravige  

 Telestyrelsens forslag efter stk. 2.
 Stk. 4. Telestyrelsen kan uafhængigt af den i stk. 2-3 nævnte  

 beslutningsprocedure foreslå forskningsministeren yderligere  

 sektorfinansierede udredninger eller undersøgelser.
 Stk. 5. Forskningsministeren kan uafhængigt af den i stk. 2-3  

 nævnte beslutningsprocedure, og efter drøftelse med repræsentanter for  

 brugere af telekommunikation, selskaber m.v. inden for telesektoren og andre  

 relevante parter, henlægge yderligere udredningsopgaver, herunder både  

 sektorfinansierede udredninger eller undersøgelser og udredninger eller  

 undersøgelser finansieret på anden måde, til Telestyrelsen.
Kapitel 3 Kontraktstyring § 8. Rammerne for Telestyrelsens samlede administrative  

 aktiviteter fastlægges i en resultatkontrakt mellem Forskningsministeriet og  

 Telestyrelsen.
Stk. 2. I resultatkontrakten kan blandt andet indgå specifikke mål  

 og krav til Telestyrelsens 1) resultater, produktivitet og kvalitet på de enkelte områder, 2) samarbejde med Forskningsministeriet om opgaveløsningen på områder, der  

 ikke er omfattet af § 3 eller § 5, og 3) anvendelse af ekstern ekspertise ved evaluering af kvalitet,  

 produktivitet og effektivitet på et eller flere opgave-områder.
Kapitel 4 Ikrafttrædelse § 9. Loven træder i kraft den 1. juli 1997.
Bemærkninger til lovforslaget Almindelige bemærkninger A.
Indledning Den 6. december 1995 indgik Socialdemokratiet, Det Radikale Venstre,  

 Centrum-Demokraterne, Venstre, Det Konservative Folkeparti og Socialistisk  

 Folkeparti en principaftale om totalliberalisering af telesektoren i Danmark  

 medio 1996. Aftalen udgør tillæg nr. 4 til den politiske aftale af 22. juni  

 1990 om den danske telesektor.
 Principaftalen forudsætter, at gennemførelsen af den nødvendige  

 følgelovgivning sker i to tempi (Trin 2a og 2b). Første del af udmøntningen  

 af principaftalen (Trin 2a) blev gennemført i foråret 1996. Dette lovforslag  

 udgør en del af udmøntningen af den resterende del af principaftalen (Trin  

 2b).
I den politiske principaftale indgår bl.a. følgende: »Telestyrelsens  

 uafhængighed som generel tilsynsmyndighed på teleområdet sikres.
Det vil  

 indebære afskæring af den nuværende klageadgang fra Telestyrelsen til  

 Forskningsministeriet samt afskæring af adgangen til instruks fra ministeriet  

 til styrelsen i forbindelse med tilsyns-opgaver og enkelt-afgørelser i den  

 forbindelse.
Afskæring af klageadgangen sker i takt med etableringen af flere,  

 sideordnede og politisk uafhængige klagenævn med sektor-ekspertise, der kan  

 fungere som klageinstanser for Telestyrelsens afgørelser.
På enkelte områder  

 kan der evt. blive tale om at henlægge også 1. instans afgørelser til  

 uafhængige nævn.
Der vil være tale om en trinvis proces, der omfatter  

 oprettelse af klageinstanser og afskæring af klageadgang i takt med den  

 materielle regulering af enkeltområder som for eksempel samtrafik-,  

 samtrafikpriser, radiofrekvens- og telefonnummerområdet.« Der er allerede i trin 2a gennemført en række lovbestemmelser med sigte på  

 den ovenfor nævnte afskæring af instruks- og klageadgang m.v.
Den pågældende  

 lovgivning foreslås med trin 2b lovforslagene videreført og udbygget  

 yderligere.
Nærværende lovforslag fastlægger de samlede rammer for Telestyrelsens  

 virksomhed som uafhængig og sektorfinansieret tilsynsmyndighed.
Sigtet er at  

 sikre gennemsigtighed med hensyn til den samlede opgavefordeling og  

 hensigtsmæssige rammer for samspillet mellem Forskningsministeriet og  

 Telestyrelsen på de områder, hvor et tæt samspil er hensigtsmæssigt f.eks.  

 med sigte på erfaringsopsamling og videreformidling heraf til det politiske  

 niveau, samt at sikre en overordnet styring af Telestyrelsens økonomiske og  

 personalemæssige dispositioner inden for de gældende stats- og  

 forvaltningsretlige rammer.
 En fuldstændig gennemførelse af princippet om Telestyrelsens uafhængighed,  

 herunder en afskæring af forskningsministerens instruksadgang overfor  

 Telestyrelsen, der også omfatter de økonomiske rammer for Telestyrelsens  

 virksomhed (budgetrammer og deraf følgende aktivitetsniveau), den overordnede  

 overvågning af Telestyrelsens generelle effektivitet i forvaltningen af  

 offentlige midler (finanslovsansvar og ansvar overfor  

 revisionsmyndighederne), løn- og personaleforhold, overordnede spørgsmål  

 vedrørende forvaltningen af lovgivning og bekendtgørelser inden for  

 ministerens ressort - dvs. de områder hvor den til enhver tid værende  

 forskningsminister som en del af sit generelle ministeransvar for sit  

 ressortområde, står til ansvar overfor Folketinget - indebærer en række  

 statsretlige problemer, herunder i forhold til den gældende  

 ministeransvarslov.
Der eksisterer ikke i dag nogen central-administrativ forvaltnings- og  

 tilsynsmyndighed med en så vidtgående lovfæstet uafhængighed - og så kraftige  

 indgrebs- og sanktionsbeføjelser - som Telestyrelsen i dette lovforslag er  

 tillagt.
Der har således været behov for nytænkning inden for de mulige  

 stats-, forvaltnings- og bevillingsretlige rammer, idet der ikke eksisterer  

 reguleringsmodeller andre steder i statsadministrationen, der umiddelbart  

 lader sig kopiere.
 Forslaget rummer en model, der på en gang sikrer den reelle uafhængighed  

 m.h.t. tilsynsopgaverne, som er central for telesektoren, og samtidig sikrer  

 fuld gennemsigtighed for bl.a. telesektoren m.h.t. den overordnede minister-  

 og Folketingsstyring af Telestyrelsen, som fortsat er nødvendig bl.a. m.h.t.  

 de overordnede økonomiske og personalemæssige rammer for Telestyrelsens  

 aktiviteter og aktivitetsniveau, samt indseende med Telestyrelsens  

 effektivitet.
En særlig problemstilling gør sig gældende m.h.t.
Telestyrelsens  

 varetagelse af internationale opgaver.
Disse udspringer ofte af  

 internationale konventioner eller andre folkeretligt bindende aftaler, som  

 Danmark har tiltrådt.
Hvad enten opgaverne varetages af Telestyrelsen eller  

 ministeriet, vil der således være tale om opgavevaretagelse på den danske  

 stats vegne.
Hertil kommer, at de pågældende internationale opgaver ofte vil  

 resultere i bindende aftaler/regler, der vil skulle gennemføres i Danmark,  

 f.eks. i form af lovgivning eller udstedelse af bekendtgørelser.
Det er  

 baggrunden for, at Telestyrelsen, for så vidt angår opgaver på det  

 internationale område, fuldt ud er underlagt instruks fra  

 forskningsministeren.
B.
Gældende regler Kernen i en effektiv, uafhængig tilsynsmyndighed for telesektoren,  

 placeret i Telestyrelsen, er dels at sikre uafhængighed for Telestyrelsen i  

 udøvelsen af det tilsyn, som Telestyrelsen er tillagt i medfør af  

 lovgivningen, herunder i alle konkrete sager, hvor Telestyrelsen griber ind  

 overfor enkelte markedsaktørers adfærd og/eller afgør tvister mellem flere  

 markedsaktører herom, dels at sikre Telestyrelsen kompetence og magtmidler  

 (herunder f.eks. gennemtvingelse via dagbøder) til at gribe ind overfor  

 forskellige former for markedsadfærd, der er i strid med den overordnede  

 målsætning om via reel konkurrence at sikre brugerne bedre og billigere  

 teleydelser.
Desuden skal det sikres, at Telestyrelsens afgørelser ikke kan  

 påklages til Forskningsministeriet, men til uafhængige klagenævn, og at  

 Forskningsministeriet ikke kan give Telestyrelsen instruks om håndteringen af  

 konkrete sager, herunder udstede konkrete dispensationer fra de generelle  

 regler.
 Sikringen heraf er gennemført allerede i trin 2a for så vidt angår den  

 samlede trin 2a lovpakke, dvs. sager vedrørende samtrafik mellem de  

 forskellige markedsaktører, sager inden for mobilsektoren, inklusive  

 gennemførelse af udbudsforretninger og udpegning af tilladelsesindehavere på  

 mobilområdet, sager inden for forsyningspligtområdet, inklusive udpegning af  

 og fastsættelse af vilkår for forsyningspligtselskaber, sager vedrørende de  

 gældende regler for radiokommunikation og sager vedrørende rammerne for  

 markedsaktørernes udbud af telenet og teletjenester, og de minimumsregler der  

 er fastsat herfor.
På alle de ovenfor nævnte områder er 1. instans kompetencen placeret i  

 Telestyrelsen.
Der er sket en afskæring af forskningsministerens adgang til  

 at give Telestyrelsen instruks om enkeltsager, og klageadgangen til  

 Forskningsministeriet er afskåret og erstattet af klageadgang til to  

 uafhængige nævn, Teleklagenævnet og Telebrugernævnet.
Desuden er der med den  

 gennemførte lovgivning sikret Telestyrelsen kompetence og magtmidler  

 (gennemtvingelse via dagbøder) til at fungere som en effektiv  

 tilsynsmyndighed, der aktivt kan medvirke til at fremme konkurrencen i  

 telesektoren.
Som en del af trin 2b lovpakken foreslås en parallel lovgivning på de  

 områder under trin 2b, hvor der ikke allerede er gennemført regler herom i  

 trin 2a.
Desuden foreslås det præciseret, at den pågældende afskæring af  

 instruks- og klageadgang omfatter de samlede tilsynsaktiviteter, inklusive  

 Telestyrelsens fastsættelse af administrative forskrifter, udrednings- og  

 undersøgelsesvirksomhed i tilknytning til tilsynsaktiviteterne, indhentelse  

 af juridiske responsa og andre former for ekstern bistand til  

 tilsynsaktiviteterne, Telestyrelsens generelle vejledningsindsats vedr.  

 tilsynsaktiviteterne m.v.
Der henvises i øvrigt til bemærkningerne nedenfor  

 om nærværende lovforslags indhold.
For så vidt angår den gældende opgavefordeling mellem Telestyrelsen og  

 Forskningsministeriet følger det af det ovenfor anførte, at Telestyrelsens  

 primære funktion er at være en aktiv og effektiv tilsynsmyndighed, der  

 medvirker til at sikre reelle konkurrencemuligheder for alle brancheaktører  

 og herunder mægler, forhandler med parterne og i sidste ende har mulighed for  

 at gribe ind, understøttet af effektive gennemtvingelsesmidler, for at sikre  

 den overordnede målsætning om reel konkurrence.
Heri ligger også en service-  

 og oplysningsfunktion overfor såvel markedsaktører som brugere af  

 telekommunikation.
Derudover skal Telestyrelsen udgøre »centret for statens telefaglige  

 ekspertise« og i den forbindelse rådgive minister og dermed Folketing i  

 telepolitiske spørgsmål og levere et telefagligt grundlag for telepolitiske  

 og regulatoriske initiativer.
Denne opgave omfatter en række forskelligartede  

 aktiviteter, der bl.a. omfatter løbende erfaringsopsamling på grundlag af  

 tilsynsaktiviteterne og videreformidling heraf, telefaglige bidrag af  

 udrednings- og undersøgelseskarakter til overvejelser om fremadrettede  

 telepolitiske initiativer på anmodning fra ministeren, løbende bidrag til  

 besvarelse af Folketingsspørgsmål og borgerhenvendelser, ministerens  

 deltagelse i den offentlige debat på teleområdet, ministerens drøftelser med  

 Telerådet om telepolitiske spørgsmål m.v.
På de således nævnte områder er der i dag ingen fastlagte rammer for  

 samspillet mellem forskningsministeren og Telestyrelsen eller for de  

 pågældende parters samspil med telesektoren.
Telestyrelsen er på disse  

 områder på helt sædvanlig vis undergivet instruks-adgang fra  

 Forskningsministeriet, på grundlag det almindelige  

 over-/under-ordnelsesforhold mellem departement og styrelse.
Endelig varetager Telestyrelsen en række internationale opgaver på  

 teleområdet.
I nogle tilfælde varetager Telestyrelsen i praksis disse opgaver  

 meget selvstændigt, mens varetagelsen for andre opgavers vedkommende sker i  

 et tæt samspil med Forskningsministeriet.
Udgangspunktet for, hvilke opgaver der er henlagt til Telestyrelsen, er en  

 afvejning af de pågældende opgavers telepolitiske, henholdsvis  

 teletekniske/telefaglige indhold.
Det er på denne baggrund naturligt løbende  

 at vurdere opgaverne og foretage evt. justeringer i opgavefordelingen mellem  

 Telestyrelsen og Forskningsministeriet.
 Forskningsministeriets opgaver er centreret om at fungere som  

 forskningsministerens sekretariat, dvs. at være opmærksom på nye  

 telepolitiske problemstillinger, der bør tages op, at udarbejde policy-oplæg,  

 at forberede lovforslag og bekendtgørelsesudkast, at medvirke i  

 forskningsministerens dialog med alle relevante sektor-interesser m.v.
Såvel Telestyrelsen som Forskningsministeriet fungerer i dag i et tæt  

 samspil med en bred kreds af eksterne aktører, omfattende  

 branche-repræsentanter på tele- og IT-området i bred forstand, samt  

 organisationer der repræsenterer såvel private som erhvervsmæssige brugere af  

 telekommunikation.
For forskningsministeriets vedkommende sker samarbejdet i  

 vidt omfang gennem Telerådet samt en række ad hoc nedsatte arbejdsgrupper  

 under rådet.
I Telerådet er brancheaktører og brancheorganisationer, samt en  

 bred kreds af brugerorganisationer, repræsenteret.
C.
Baggrunden for lovforslaget En central del af den politiske principaftale om totalliberalisering af  

 telesektoren er som ovenfor anført en lovgivningsmæssig sikring af  

 Telestyrelsens uafhængighed som generel tilsyns- og afgørelsesmyndighed på  

 teleområdet.
Heri ligger navnlig, at Telestyrelsen skal sikres uafhængighed i  

 forbindelse med alle konkrete afgørelser på tilsynsområdet, herunder også  

 m.h.t.
Telestyrelsens afgørelser i en række tunge sager, som f.eks. tildeling  

 og udstedelse af tilladelser til etablering af mobilnet, udpegning af og  

 fastsættelse af vilkår for forsyningspligtudbyder(e), godkendelse af  

 forsyningspligtpriser, afgørelser vedr. samtrafikaftalers indhold m.v., samt  

 at Telestyrelsen skal sikres kompetence og magtmidler, herunder f.eks.  

 gennemtvingelse via dagbøder, til, i overensstemmelse med de almindelige  

 legalitetsprincipper, at gribe ind overfor markedsadfærd, der er i modstrid  

 med den overordnede målsætning om via reel konkurrence at sikre brugerne  

 bedre og billigere teleydelser.
Også m.h.t.
Telestyrelsens øvrige aktiviteter  

 i tilknytning til tilsynsfunktionen er der behov for klare, lovfæstede rammer  

 for Telestyrelsens uafhængighed.
Dette gælder f.eks. indhentning af juridiske  

 responsa og andre former for eksterne analyser eller vurderinger som baggrund  

 for konkrete afgørelser, Telestyrelsens interne overvejelser og/eller  

 udredninger af samme karakter, samt Telestyrelsen service- og  

 vejledningsfunktioner overfor omverdenen i tilknytning til  

 tilsynsaktiviteterne.
Herudover varetager Telestyrelsen, som også beskrevet ovenfor i afsnit A,  

 på en række områder og i en række sammenhænge, opgaver med sigte på levering  

 af bidrag til forskellige former for betjening af det politiske  

 beslutningsniveau, med udgangspunkt i Telestyrelsens funktion som center for  

 statens telefaglige ekspertise.
Det drejer sig bl.a. om bidrag fra  

 Telestyrelsen m.h.t. baggrundsanalyser, faktuelle, telefaglige udredninger  

 m.v. som grundlag for policy-formulering, lovforberedende arbejde m.v.
På  

 disse områder må der nødvendigvis være et tæt samspil mellem Telestyrelsen og  

 Forskningsministeriet, og en adgang for Forskningsministeriet til at optræde  

 som ordregiver overfor Telestyrelsen.
Hertil kommer den overordnede styring af Telestyrelsens økonomiske rammer  

 og budget, herunder dels sikring af at Telestyrelsen har økonomiske rammer  

 til rådighed på et efter opgaverne realistisk niveau, inkl. løn- og  

 personalevilkår, dels overvågning af, at der sker en effektiv udnyttelse af  

 de ressourcer, der stilles til rådighed, således at brancheaktører m.v. ikke  

 i urimeligt omfang pålægges økonomiske byrder m.h.p. finansiering af  

 Telestyrelsens drift.
Samtidig må de konkrete økonomiske rammer ikke være så  

 snævre, at uafhængighed og fleksibilitet gøres illusorisk.
Endelig må der  

 skabes sikkerhed for, at aktivitetsniveau og dermed forbruget af ressourcer  

 ikke unddrager sig de almindelige kontrolmekanismer for statslige  

 institutioner.
De opstillede målsætninger for Telestyrelsen - uafhængighed, lydhørhed  

 overfor det politiske niveau og de telepolitisk fastlagte målsætninger, tæt  

 samspil med Forskningsministeriets departement m.v. - er i et vist omfang  

 modsatrettede og vil have forskellig indbyrdes vægt på de ovenfor nævnte  

 områder.
Det gælder især m.h.t. på den ene side kravet om uafhængighed i  

 løsningen af visse opgaver og på den anden side behovet for politisk styring  

 af andre opgaver.
Det er således ikke muligt at anvende samme styringsmekanismer i forhold  

 til Telestyrelsens opgaveløsning på samtlige de ovenfor nævnte områder.
En  

 samlet løsning bør i stedet basere sig på en klar opdeling og afgrænsning af  

 forskellige kategorier af funktioner eller opgaver, og en fastlæggelse af  

 styringsomfang og styringsinstrumenter for hver af disse områder med  

 udgangspunkt i de pågældende opgavers forskelligartede karakter og deraf  

 følgende afvejning mellem de ovenfor nævnte modsatrettede hensyn.
 Udgangspunktet bør i forlængelse heraf være en fastlæggelse af rammer for  

 Telestyrelsens virksomhed i form af præcist formulerede og dækkende  

 lovbestemmelser herom, samt på en høj grad af offentlighed omkring de valgte  

 styringsmekanismer og disses funktion.
 Samtidig bør de pågældende rammer - udover at sikre offentlighed og  

 gennemsigtighed m.h.t. samspillet mellem Telestyrelsen og  

 forskningsministeren - sikre en høj grad af sektorindflydelse på den løbende  

 fastlæggelse af rammerne for Telestyrelsens opgaveafvikling og økonomi.  

 Sektoren vil på en række områder være en værdifuld medspiller ved  

 fastlæggelsen af Telestyrelsens primære indsatsområder, og vil desuden på  

 grundlag af den foreslåede sektorfinansieringsmodel have en legitim interesse  

 i indsigt i og adgang til at fremkomme med vurderinger af de økonomiske  

 rammer for styrelsens virksomhed.
Det må dog samtidig sikres, at dette ikke fører til en udvikling inden for  

 telesektoren, hvor nogle få, stærke brancheaktører er i stand til indirekte  

 at »sætte dagsordenen« for bl.a.
Telestyrelsens tilsynsaktiviteter,  

 eller hvor lydhørheden overfor telepolitiske udmeldinger fra  

 forskningsministeren eller Folketinget svækkes til fordel for relationerne  

 til de umiddelbare interessenter/kunder, nemlig brancheaktørerne.
Sikringen  

 heraf fordrer en klar lovfæstet uafhængighed for Telestyrelsen og dennes  

 direktør.
Behovet for således at sikre Telestyrelsen en reel uafhængighed,  

 forankret hos styrelsens direktør, m.h.p. i videst muligt omfang at fremme en  

 aktiv og effektiv tilsynsindsats uden skelen til sektor-interesser, er også  

 baggrunden for, at det ikke foreslås at etablere en egentlig bestyrelse for  

 Telestyrelsen, baseret på branche- og brugerrepræsentanter m.v.
M.h.t. de centrale tilsyns- og afgørelsesfunktioner er den mest effektive  

 sikring i øvrigt en kombination af præcist udformede retsregler såvel på lov-  

 som på bekendtgørelsesniveau, dvs. en høj grad af regelstyring, kombineret  

 med en udtømmende regulering af tilsynsmyndighedens kompetence i  

 lovgivningen, således at minister og departement er retligt afskåret fra at  

 intervenere i Telestyrelsens varetagelse af sin tilsynsopgave, herunder  

 afgørelsen af konkrete sager.
Dette svarer i vidt omfang til den allerede  

 gennemførte lovgivning, jf. også ovenfor om udbygning og videreudvikling  

 heraf, som det er hensigten at foretage som en del af trin 2b.
M.h.t. de områder, hvor der er behov for et tæt samspil mellem det  

 politiske niveau og Telestyrelsen knytter særlig interesse sig til de  

 styringsformer, der er til rådighed indenfor departement-styrelsesmodellen i  

 form af forskellige former for ramme- eller kontraktstyring.
Det gælder  

 f.eks. med sigte på erfaringsopsamling og videreformidling heraf,  

 Telestyrelsens funktion som hørings- og intern afklaringsinstans og  

 bidragyder for departementet i forbindelse med udarbejdelse af policy-oplæg,  

 lovforslag, bekendtgørelsesudkast m.v., og med sigte på en fortsat forankring  

 af den overordnede styring af Telestyrelsens budget- og personalemæssige  

 dispositioner hos den politisk ansvarlige minister.
 Kontraktstyrings-modellen tydeliggør en række relationer mellem de to  

 involverede parter, og skaber åbenhed om det samspil, der foregår mellem de  

 to involverede niveauer.
 I en situation som Telestyrelsens, hvor flere typer opgaver skal styres på  

 forskellig vis og med forskellig styrings-intensitet, giver kontrakten  

 desuden mulighed for tilfredsstillende løsninger, der sikrer, at den ovenfor  

 nævnte opgavedeling og afskæring af ministerens mulighed for at intervenere i  

 varetagelsen af tilsynsopgaverne, herunder afgørelsen af enkeltsager, ikke  

 gøres illusorisk.
D.
Lovforslagets indhold Det foreslås med lovforslaget præciseret, at Telestyrelsens hovedopgave er  

 at varetage administrationen af telelovgivningen, og at denne administration  

 skal ske med det formål aktivt af fremme konkurrence i telesektoren med sigte  

 på at give private forbrugere, virksomheder m.v. adgang til et bredt og  

 varieret udbud af teleydelser til lave priser og af høj kvalitet.
Samtidig  

 skal Telestyrelsen medvirke til at sikre den fornødne forbrugerbeskyttelse i  

 overensstemmelse med bestemmelserne herom i lov om forsyningspligt og visse  

 forbrugerforhold.
Den således foreslåede overordnede målsætning for  

 Telestyrelsens tilsynsvirksomhed er parallel til og ligger i forlængelse af  

 formålsbestemmelserne i de enkelte love på teleområdet, som i vidt omfang har  

 et konkurrenceregulerende sigte.
 Lovforslaget præciserer, at det er Telestyrelsens opgave i  

 overensstemmelse med det almindelige legalitetsprincip at udøve et aktivt og  

 fremadrettet tilsyn, hvor styrelsen gennem sine samlede tilsynsaktiviteter  

 søger at foregribe og løse eventuelle problemer af forbruger-orienteret eller  

 konkurrencemæssig art, før disse udvikler sig, og således medvirker til at  

 fremme, at der opstår et veludviklet og afbalanceret konkurrencemiljø inden  

 for telesektoren.
 Der er, ikke mindst for de involverede brancheaktører, en række fordele  

 ved, at der sker en samlet og koordineret administration af lovgrundlaget for  

 telesektoren, herunder dels de mere teknisk prægede, dels de mere  

 konkurrenceretligt prægede dele af telelovgivningen, hos en enkelt instans  

 med indgående kendskab til sektoren og med sine primære funktioner rettet  

 imod denne, således som det er tilfældet med Telestyrelsen.
Telelovgivningen har i vidt omfang et konkurrenceregulerende sigte.
Det  

 indebærer, at der på en række områder er behov for et tæt samarbejde mellem  

 Telestyrelsen og Konkurrencerådets Sekretariat, med henblik på at sikre den  

 fornødne koordinering af de to instansers aktiviteter, således at der hverken  

 bliver tale om overlappende indgreb, eller om at der er forhold som ingen af  

 de pågældende myndigheder griber ind overfor.
Der henvises i den forbindelse dels til det parallelt fremsatte forslag  

 til lov om ændring af lov om konkurrenceforhold og samtrafik i telesektoren,  

 dels til bemærkningerne til erhvervsministerens forslag til ny  

 konkurrencelov, side 14, hvoraf fremgår, at »En anden situation er den,  

 at der i anden lovgivning er eller bliver fastsat bestemmelser med sigte på  

 aktivt at fremme konkurrencen på et eller flere delmarkeder, som eksempelvis  

 en række af bestemmelserne i telelovgivningen, der hjemler en række direkte  

 indgreb i samtrafikpriser og -vilkår.
De indgrebsmuligheder, der følger af  

 sådan sektorspecifik lovgivning, jf. lex specialis princippet, består fortsat  

 og vil skulle håndhæves af den pågældende ressortmyndighed.
Det må anses for  

 hensigtsmæssigt, at Konkurrencerådet og de pågældende sektormyndigheder i  

 forbindelse med eventuelle indgreb løbende koordinerer indsatsen med henblik  

 på at undgå overlapning eller modstridende beslutninger.« Lovforslaget har derudover til hensigt at give en samlet oversigt over  

 Telestyrelsens primære funktioner, og herigennem indirekte at beskrive den  

 tilsigtede overordnede opgavefordeling mellem Telestyrelsen og  

 Forskningsministeriets departement.
 Sigtet er en arbejdsdeling mellem forskningsministeren, som den der i  

 samspil med Folketinget og repræsentanter for bruger- og branche-interesser  

 fastlægger de telepolitiske målsætninger og rammerne for administrationen af  

 telesektoren, og Telestyrelsen som den administrative instans, hvis  

 hovedopgave er at fungere som uafhængig tilsyns-, afgørelses- og  

 sanktionsmyndighed, og samtidig som en service-orienteret myndighed, der kan  

 vejlede og informere såvel forbrugere som erhvervsvirksomheder om  

 telelovgivningen generelt, herunder rammerne for udbud af teleydelser.
Hertil kommer en række områder, hvor der er behov for et tæt og løbende  

 samspil mellem Telestyrelsen og det politiske niveau.
Se også nedenfor om de  

 foreslåede nærmere rammer herfor.
Yderligere sikring af Telestyrelsens lovfæstede uafhængighed som  

 tilsyns-, afgørelses- og gennemtvingelsesmyndighed Nærværende lovforslag og de parallelt foreslåede ændrede eller nye  

 bestemmelser om afskæring af instruks-adgang i de øvrige lovforslag i trin 2b  

 lovpakken præciserer, at de samlede tilsynsaktiviteter, samt Telestyrelsens  

 udstedelse af administrative forskrifter på områder, hvor kompetencen hertil  

 er henlagt til Telestyrelsen, er undtaget fra forskningsministerens  

 almindelige instruksadgang over for Telestyrelsen.
Af den nævnte afskæring af ministerens instruksadgang m.h.t. de samlede  

 tilsynsaktiviteter følger også, at det er Telestyrelsen, der på egen hånd,  

 som led i tilsynsaktiviteterne, beslutter i hvilket omfang og på hvilke  

 områder man ønsker at iværksætte undersøgelser, udredninger m.v., begrundet i  

 tilsynet.
Dette fremgår ligeledes af de foreslåede lovbestemmelser.
 Præciseringen af, hvad det i praksis indebærer at forskningsministeren er  

 afskåret fra ved instruks at gribe ind i Telestyrelsens udøvelse af tilsynet  

 med telesektoren, fremgår dels af nærværende lovforslag, dels de parallelt  

 foreslåede ændringer af bestemmelserne om afskæring af instruksadgang i lov  

 om forsyningspligt og visse forbrugerforhold inden for telesektoren, lov om  

 konkurrenceforhold og samtrafik i telesektoren, lov om visse forhold på  

 telekommunikationsområdet, lov om offentlig mobilkommunikation, lov om  

 standarder for transmission af tv-signaler m.v. og lov om radio- og  

 fjernsynsvirksomhed, samt de nye lovbestemmelser om afskæring af  

 instruksadgang i forslaget til lov om radiokommunikation og tildeling af  

 radiofrekvenser, forslaget til lov om tildeling og anvendelse af  

 nummerressourcer m.v. og forslaget til lov om graveadgang, ekspropriation  

 m.v.
Ud over de ovenfor nævnte tilsynsopgaver, der alle vedrører områder hvor  

 der er gennemført eller gennemføres ny lovgivning som en del af trin 2a og  

 trin 2b, varetager Telestyrelsen en række konkrete tilsyns- og  

 håndhævelsesfunktioner på standardiserings- og specifikations-området, bl.a.  

 med sigte på sikring af markedets overholdelse af relevante tekniske  

 minimumskrav på områder, hvor der er fastsat regler herom.
Det drejer sig om  

 satellitjordstations- og teleterminalområdet, radiokommunikationsområdet samt  

 EMC-området.
For så vidt angår satellitjordstations- og teleterminalområdet  

 og radiokommunikationsområdet varetager Telestyrelsen tilsyn med, at  

 terminaler og anlæg, der falder under denne lovgivning, overholder de  

 tekniske bestemmelser, der er fastsat af Telestyrelsen med hjemmel i  

 lovgivningen på området.
De tekniske bestemmelser fastsættes i vidt omfang på  

 baggrund af internationale tekniske standarder og specifikationer samt på  

 grundlag af internationalt vedtagne beslutninger, eksempelvis ERC- og  

 kommissionsbeslutninger (ERC decisions og CTR). Telestyrelsen deltager aktivt  

 i udarbejdelsen af de tekniske specifikationer og standarder i internationale  

 fora.
Med hensyn til EMC-området fører Telestyrelsen tilsyn med at apparater,  

 der falder under EMC-lovgivningen, alene markedsføres, hvis de overholder de  

 væsentlige krav fastsat i medfør af EMC-direktivet (89/336/EØF).  

 Telestyrelsen fastsætter ikke tekniske bestemmelser på dette område.
De  

 lovgivningsmæssige rammer for denne del af Telestyrelsens aktiviteter fremgår  

 bl.a. af lov om satellitjordstationsudstyr og teleterminaler, lov beskyttelse  

 mod elektromagnetiske forstyrrelser (EMC-lovgivningen), samt lov om  

 radiokommunikation og tildeling af radiofrekvenser.
M.h.t. de to førstnævnte love er der behov for en grundlæggende revision  

 af disse set i lyset af den ændrede myndighedsstruktur på teleområdet.
Det  

 skal i den forbindelse afklares, på hvilke områder kompetencen, inklusive  

 kompetencen til at udstede administrative forskrifter, fremover skal placeres  

 i Telestyrelsen, henholdsvis på hvilke områder der skal etableres procedurer  

 for samarbejde/forelæggelse af politiske nøglespørgsmål og problemstillinger  

 for forskningsministeren, svarende til f.eks. de foreslåede  

 lovgivningsmæssige rammer herfor i de parallelt fremsatte forslag til ny  

 lovgivning om radiokommunikation og tildeling af radiofrekvenser, og forslag  

 til ny lovgivning på nummer-området.
 Lovforslag med sigte på revision af lov om satellitjordstationsudstyr og  

 teleterminaler, samt lov beskyttelse mod elektromagnetiske forstyrrelser  

 (EMC-lovgivningen), vil blive fremsat i den kommende folketingssamling.
Orientering af ministeren om væsentlige forhold på tilsynsområdet Den meget uafhængige stilling, som det er hensigten at give Telestyrelsen  

 m.h.t. tilsynsaktiviteterne, indebærer, at der ikke vil være nogen løbende  

 kontakt mellem departement og styrelse om tilsynet, de afgørelser der træffes  

 i forbindelse hermed og de større undersøgelses- eller udredningsinitiativer,  

 der igangsættes i tilknytning til tilsynsaktiviteterne.
 Det er på den baggrund fundet hensigtsmæssigt at pålægge Telestyrelsens  

 direktør en forpligtelse til at orientere forskningsministeren om sådanne  

 forhold på tilsynsområdet, som Telestyrelsens direktør skønner har  

 ministerens interesse, herunder ikke mindst forhold og større enkeltsager af  

 en karakter, der gør, at der efterfølgende kan tænkes at opstå en  

 telepolitisk debat herom, og hvorom ministeren bør orientere Folketinget.
Bistand til betjening af minister og Folketing Som nævnt ovenfor varetager Telestyrelsen udover tilsynsaktiviteterne en  

 række opgaver, der har karakter af levering af faktuel baggrundsinformation,  

 herunder belysning af forskellige telefaglige, økonomiske eller  

 konkurrenceretlige problemstillinger, med sigte på bidrag til departementets  

 betjening af minister og Folketing.
Disse bidrag kan have karakter af et dagligt samarbejde om  

 ministerbetjening og forskningsministerens løbende betjening af Folketinget,  

 i form af anmodninger fra departementet om udarbejdelse af bidrag til  

 besvarelse af folketingsspørgsmål, besvarelse af henvendelse fra private  

 borgere og virksomheder, belysning af forskellige telefaglige  

 problemstillinger i forbindelse med departementets igangværende sager,  

 deltagelse i fælles arbejdsgrupper, uformelle drøftelser, kommentering af  

 oplæg m.v. i forbindelse dels med det lovforberedende arbejde i  

 departementet, dels departementets udarbejdelse af bekendtgørelsesudkast m.v.  

 Løsningen af disse opgaver kræver et tæt og uformelt samspil mellem  

 departement og styrelse.
Med henblik på at sikre Telestyrelsen et højt  

 informationsniveau - og dermed et bedre grundlag for på kvalificeret vis at  

 kunne bidrage til en god betjening af ministeren - holder departementet  

 løbende Telestyrelsen orienteret om relevante forhold.
Det sker bl.a. gennem  

 fremsendelse til Telestyrelsen af kopi af besvarelse af spørgsmål fra  

 Folketingets udvalg og spørgsmål stillet efter reglerne i §20 i Folketingets  

 forretningsorden m.v.
Denne del af Telestyrelsens virksomhed kan derfor ikke,  

 på samme måde som Telestyrelsens behandling af enkeltsager, baseres på  

 vandtætte skotter mellem de to niveauer.
 Med sigte på at sikre en tilfredsstillende betjening af minister og  

 Folketing er der således behov for på dette område at opretholde  

 Forskningsministeriets instruks-beføjelse, således at departementet på  

 ministerens vegne kan anmode Telestyrelsen om bidrag og medvirken af den  

 ovenfor nævnte art.
 Det er hensigten via den foreslåede kontraktstyrings-model at fastlægge  

 overordnede rammer for det ovenfor nævnte samarbejde.
Årsberetninger, udredninger og undersøgelser Telesektoren er inde i en særdeles dynamisk markedsmæssig og teknologisk  

 udvikling.
Der eksperimenteres på den baggrund i en række lande verden over  

 med nye former for regulering af telesektoren, herunder med  

 lovgivningsmæssige løsninger, der søger at fremme overgangen fra en hidtidig  

 monopol-regulering af telesektoren, primært baseret på traditionelle  

 forsyningsbetragtninger, til en regulering, der tilsigter at fremme, at der  

 opstår et telemarked præget af innovation og konkurrence.
Samtidig er der  

 behov for lovgivningsmæssige tiltag, der tager højde for den fortsatte  

 konvergens mellem IT-, tele- og radio/tv-ydelser.
 Det er karakteristisk, at pågældende lovgivning indtil videre i en række  

 lande har haft karakter af udviklings-lovgivning, hvor forskellige  

 reguleringsmodeller har været anvendt i forskellige faser af  

 liberaliseringsprocessen.
 Situationen vil også i Danmark være den, at en række nye telepolitiske  

 problemstillinger løbende vil trænge sig på og kræve nærmere belysning og  

 udredning, og der vil være behov for systematisk at indsamle og bearbejde de  

 indhøstede erfaringer med den allerede gennemførte regulering.
 Med sigte på i videst muligt omfang at tage højde for de ovenfor nævnte  

 udviklingstendenser og fremme, at det samlede retsgrundlag for telesektoren i  

 Danmark i samarbejde med repræsentanter for brugere af telekommunikation,  

 selskaber m.v. inden for sektoren og andre relevante parter, herunder bl.a.  

 de i Telerådet repræsenterede organisationer, selskaber m.v., løbende  

 tilpasses og udvikles, foreslås med lovforslaget følgende initiativer:
 1) At Telestyrelsen pålægges årligt at afgive en beretning, omfattende  

 Telestyrelsens samlede tilsynsaktiviteter, styrelsens vurdering af den  

 hidtidige tilsynsindsats og eventuelle overvejelser om den fremtidige  

 varetagelse heraf, samt de erfaringer Telestyrelsen har indhøstet vedrørende  

 det samlede retsgrundlag for telesektoren, og de anbefalinger det giver  

 anledning til m.h.t. eventuelle behov for ændring eller udbygning af dette.  

 Det vil være naturligt, at der også heri indgår eventuelle konklusioner og  

 anbefalinger på grundlag af de tværgående udredninger og analyser, som  

 Telestyrelsen i årets løb har iværksat i tilknytning til  

 tilsynsaktiviteterne.
 Årsberetningen vil samtidig skulle indeholde en status for telemarkedets  

 erhvervsmæssige, strukturelle og teknologiske udvikling, samt for  

 konkurrenceniveauet i sektoren, og en evaluering af situationen m.h.t. det  

 samlede udbud af teleydelser til forbrugere og virksomheder.
 Telestyrelsens årsberetning vil yderligere blive suppleret af  

 årsberetninger fra de to klagenævn.
 2) At det lovfæstes, at Forskningsministeren skal forelægge Telestyrelsens  

 årsberetning for repræsentanter for brugere af telekommunikation, selskaber  

 m.v. inden for sektoren og andre relevante parter, herunder bl.a. de i  

 Telerådet repræsenterede organisationer, selskaber m.v., til drøftelse.
 Den således gennemførte drøftelse, og de anbefalinger denne fører frem  

 til, vil herefter indgå i forskningsministerens grundlag for overvejelser om  

 yderligere telepolitiske initiativer og vil desuden udgøre en årlig  

 evaluering af den gennemførte tilsyns-indsats, foretaget i samspil med bl.a.  

 de involverede branche-aktører.
3) At det lovfæstes, at forskningsministeren en gang årligt gennemfører en  

 drøftelse med repræsentanter for brugere af teleydelser, selskaber m.v. inden  

 for telesektoren og andre relevante parter, herunder bl.a. i regi af  

 Telerådet, om behovet for igangsættelse af større udredninger eller  

 undersøgelser i Telestyrelsens regi, med sigte på at få skabt det fornødne  

 faktuelle grundlag for efterfølgende telepolitiske overvejelser og  

 drøftelser.
Drøftelsen sker på grundlag af et oplæg fra Telestyrelsen.
På  

 grundlag af den gennemførte drøftelse fastlægger forskningsministeren en  

 udredningsplan for Telestyrelsen på områder, der skønnes at være af  

 telepolitisk interesse.
 Rammerne for systematisk erfaringsopsamling og igangsættelse af  

 fremadrettede, telepolitisk relevante undersøgelser og udredninger foreslås,  

 som det fremgår ovenfor, udformet således, at det sikres, at brugere af  

 teleydelser, brancheaktører m.fl. har mulighed for overfor det politiske  

 niveau at kommentere de indhøstede tilsynserfaringer og de fremadrettede  

 overvejelser, disse giver anledning til, og for at få indflydelse på  

 indholdet af Telestyrelsens fremadrettede udredningsaktiviteter.
M.h.t.
Telestyrelsens egen igangsættelse af udrednings- og  

 undersøgelsesaktiviteter i forbindelse med udøvelsen af tilsynet, er det  

 Telestyrelsen, der uafhængigt af såvel det politiske niveau som forskellige  

 sektorinteresser afgør, i hvilket omfang og på hvilke områder man finder det  

 relevant at igangsætte sådanne udredninger m.v.
Denne udredningsvirksomhed  

 indgår således ikke i den ovenfor beskrevne proces.
Overordnede rammer for Telestyrelsens driftsmæssige dispositioner  

 (styring af Telestyrelsens omkostningsniveau, kvalitet, produktivitet og  

 effektivitet) Rammerne for Telestyrelsens driftsmæssige dispositioner  

 (omkostningsniveau, kvalitet, produktivitet og effektivitet) er et område,  

 hvor der må ske en afvejning af målet om at sikre en reelt uafhængig  

 tilsynsmyndighed for telesektoren overfor den legitime politiske interesse i  

 en fortsat overordnet styring.
Samtidig er der på dette område klare stats-  

 og bevillingsretlige grænser for, hvilke modeller det er muligt at indføre.
 Det bør således sikres, at et effektivt tilsyn ikke kan gøres illusorisk  

 via en uhensigtsmæssigt stram styring af Telestyrelsens samlede økonomiske  

 rammer, og at den valgte styringsmodel ikke indebærer, at der via denne  

 indirekte fra det politiske niveau sker en overtagelse af den overordnede  

 styring og prioritering af de forskellige tilsynsfunktioner.
Samtidig er der fortsat behov for en parlamentarisk funderet kontrol, via  

 finanslovsprocessen, med Telestyrelsens omkostnings- og udgiftsniveau, og de  

 deraf følgende forskellige former for brancheafgifter, og dermed også for at  

 kunne fastholde ministerens ansvar over for Folketinget for, at de tildelte  

 midler udnyttes effektivt.
I modsat fald vil der i realiteten være tale om en  

 delegation af lovgivningsmagtens kompetence til at fastsætte skatter og  

 afgifter, jf. grundlovens § 43, til Telestyrelsen.
Det ligger uden for det  

 grundlovsmæssigt og bevillingsretligt mulige.
 Endelig skal den valgte model, på grund af den valgte  

 sektorfinansieringsmodel, sikre at telesektorens legitime interesse i at have  

 indsigt i og få indflydelse på den proces, der omfatter fastlæggelse og  

 vurdering af Telestyrelsens ressourceanvendelse, tilgodeses.
For at nå de nævnte målsætninger er der i 1996 af Økonomistyrelsen i  

 samarbejde med Finansministeriet, Forskningsministeriet og Telestyrelsen,  

 gennemført en budgetanalyse af Telestyrelsen.
Heri konkluderes det bl.a., at  

 både teleliberaliseringen og ændringen af Telestyrelsens  

 finansieringsgrundlag (i retning af øget direkte sektorfinansiering) skaber  

 behov for en klar model for den fremtidige styring af Telestyrelsens  

 aktivitetsniveau og ressourceforbrug.
Det er samtidig konklusionen, at  

 styringsmodellen ikke må anfægte styrelsens uafhængighed i enkeltsager og  

 metodevalg ved konkrete tilsynsanalyser/udredninger.
I tillæg hertil lægges  

 der vægt på, at Telestyrelsens aktiviteter gennemføres med optimal  

 omkostningseffektivitet, således at omkostninger der påføres telebrugerne  

 alene vedrører aktiviteter, som der er et veldokumenteret behov for at  

 udføre.
 På baggrund heraf anbefaler budgetanalysen en styringsmodel, baseret på  

 følgende styringsinstrumenter: 1) En lov- og bekendtgørelsesfæstet  

 fastlæggelse af Telestyrelsens opgaver og den deraf følgende arbejdsdeling  

 mellem styrelse og departement, 2) anvendelse af kontraktstyring og krav om  

 aflæggelse af virksomhedsregnskab m.h.p. sikring af gennemskuelighed og  

 styring af ressourceforbrug, kvalitet og produktivitet, 3) en fortsat  

 fastlæggelse af Telestyrelsens budget via Finansloven, 4) krav om at  

 Telestyrelsen årligt aflægger beretning om tilsynsaktiviteterne, 5)  

 fastlæggelse af en handlingsplan for tilsynsaktiviteterne og endelig at  

 Telestyrelsens aktiviteter med jævne mellemrum gennemgås m.h.p. en kritisk  

 vurdering af opgaver, effektivitet og ressourceforbrug.
 Lovforslagets styringsmodel bygger i vidt omfang på budgetanalysens  

 anbefalinger, og indebærer således en lovfæstet kontraktstyringsmodel, krav  

 om aflæggelse af virksomhedsregnskab, anvendelse af årsberetninger som et led  

 i den samlede styring, samt endelig fastlæggelse af Telestyrelsens budget via  

 Finansloven.
På et enkelt punkt følger lovforslaget ikke budgetanalysens anbefalinger.  

 Budgetanalysen foreslår således, at der udover den årlige drøftelse af  

 Telestyrelsens årsberetning om tilsynsaktiviteterne evt. også sker en løbende  

 inddragelse af Teleråd og minister/Folketing i forbindelse med identifikation  

 og prioritering af Telestyrelsens kommende specifikke tilsynsaktiviteter.
Som  

 resultat af en sådan proces kunne der opstilles en aktivitetsplan for  

 Telestyrelsens generelle tilsyn i en nærmere defineret periode, eksempelvis  

 det følgende år.
 En sådan overordnet styring af Telestyrelsens tilsynsaktiviteter  

 forekommer ikke forenelig med ønsket om på tilsynsområdet at sikre  

 Telestyrelsen en klar, lovfæstet uafhængighed af såvel det politiske niveau  

 som eventuelle brancheinteresser.
Endvidere er det hensigten at udvide den foreslåede styringsmodel for så  

 vidt angår de proceduremæssige rammer for fastlæggelse af Telestyrelsens  

 budget i forhold til den i budgetanalysen foreslåede model.
Det anses ikke på  

 baggrund af den omfattende sektorfinansiering for tilstrækkeligt, at denne  

 budgetfastlæggelse sker via finanslovsprocessen, som ikke i praksis giver  

 brancheaktørerne mulighed for direkte indsigt i og eventuel indflydelse på de  

 budgetmæssige rammer.
Det foreslås derfor, at der etableres en procedure,  

 hvorefter Telestyrelsen årligt forelægger forskningsministeren forslag til  

 omkostningsbudget og i tilknytning hertil en overordnet plan for  

 ressourceanvendelsen for Telestyrelsens sektorfinansierede opgaver.
På  

 grundlag heraf og efter drøftelse med repræsentanter for brugere af  

 telekommunikation, selskaber m.v. inden for telesektoren og andre relevante  

 parter i Telerådets regi, fastlægger forskningsministeren endeligt forslag  

 til Telestyrelsens omkostningsbudget for det følgende år.  

 Forskningsministeren kan ved fastlæggelsen af det endelige forslag fravige  

 Telestyrelsens forslag.
Når finansloven for det pågældende år foreligger,  

 meddeler forskningsministeren Telestyrelsen det således fastlagte  

 omkostningsbudget med tilhørende forudsætninger vedrørende  

 bevillingsanvendelsen m.v.
Ved denne procedure sikres den fornødne  

 gennemsigtighed overfor den berørte sektor.
 Telestyrelsen aflægger efterfølgende virksomhedsregnskab for  

 Telestyrelsens samlede aktiviteter, inklusive det ovennævnte  

 omkostningsbudget.
Det er hensigten, at budgetforelæggelsen for Telerådet, jf. ovenfor, skal  

 gennemføres som en samlet drøftelse i Telerådets regi af Telestyrelsens  

 årsberetning og virksomhedsregnskab for det foregående år, samt forslag til  

 omkostningsbudget for det kommende år.
Den pågældende drøftelse vil naturligt  

 finde sted hvert år i april-maj.
 Herudover er det hensigten, for yderligere at give telesektoren indsigt i  

 og indflydelse på den proces, hvorved Telestyrelsens ressourceanvendelse  

 fastlægges, at der i Telerådets regi vil blive lejlighed, for repræsentanter  

 for brugere af telekommunikation, selskaber m.v. inden for telesektoren og  

 andre relevante parter, at afgive bemærkninger til det endelige udkast til  

 resultatkontrakt for Telestyrelsen.
 Telestyrelsens direktør har den fulde kompetence til og ansvaret for,  

 inden for budgettet og resultatkontrakten, at foretage de fornødne  

 driftsmæssige, herunder personalemæssige og økonomiske dispositioner, i  

 respekt af de almindelige bevillings- og personaleretlige retningslinier.
Telestyrelsens finansiering Telestyrelsen er en statsvirksomhed, hvis budget fastlægges på  

 finansloven.
Finansieringen sker i dag gennem 1) gebyrer for enkeltstående  

 tilladelser, godkendelser m.v. (ca. 50%), 2) en særlig omkostningsdækkende  

 ydelse (ca. 21 %) for tildelte nummerressourcer (en  

 »nummerafgift«), dvs. en betaling for de blokke af telefonnumre,  

 evt. kortnumre m.v., der er tildelt udbydere af telekommunikation, 3) via  

 finansloven (nettotalsfinansiering) (ca. 28%), og 4) via salg af varer og  

 tjenester (ca. 1%).
Telestyrelsen opkræver i dag gebyrer på alle områder, hvor styrelsens  

 aktiviteter kommer en afgrænset, identificerbar gruppe af forbrugere,  

 virksomheder m.v. til gavn.
Disse opkræves i form af engangsbetaling eller  

 årligt.
Udgifterne ved tilsynet med telesektoren for så vidt angår  

 samtrafiklovgivningen, forsyningspligtlovgivningen, lov om visse forhold på  

 telekommunikationsområdet og administrative forskrifter udstedt i medfør af  

 disse love, dækkes af de selskaber der er underlagt tilsynet, via den ovenfor  

 nævnte »nummerafgift«.
Tilsynet med mobilsektoren finansieres  

 særskilt via en omkostningsdækkende ydelse for mobiltilladelser.
Endelig  

 finansieres en række opgaver af generel nytteværdi for hele sektoren, samt  

 visse opgaver der er uden relevans for denne sektor, over finansloven, jf.  

 den ovenfor nævnte nettotalsfinansiering.
Det gælder bl.a. udgifterne til  

 internationalt samarbejde.
M.h.t. den ovenfor nævnte »nummerafgift« er denne et resultat  

 af, at der med trin 2a lovpakken blev påbegyndt en omlægning af  

 finansieringen af Telestyrelsens tilsyn med og servicering af telesektoren,  

 dvs. statens tilsynsomkostninger i bred forstand.
Omlægningen indebærer  

 således at alle udbydere inden for telesektoren, og ikke blot som hidtil Tele  

 Danmark og udbydere af mobilkommunikationsnet (på daværende tidspunkt de to  

 mobilselskaber Tele Danmark Mobil og Sonofon), finansierer Telestyrelsens  

 tilsynsaktiviteter vedr. en række love på teleområdet, samt Teleklagenævnets  

 og Telebrugernævnets virksomhed.
Finansieringen sker via en  

 omkostningsdækkende ydelse fastsat til et bestemt beløb pr. nummer og  

 nummerserie, henholdsvis pr. kortnummer, som den enkelte udbyder af  

 Telestyrelsen er tildelt.
Den påbegyndte finansieringsreform foreslås med trin 2b lovpakken  

 videreført og udbygget.
Sigtet er således en fremtidig sektorfinansiering af  

 alle sektorrelevante dele af Telestyrelsens, samt Telebrugernævnets og  

 Teleklagenævnets, virksomhed.
Det er hensigten, at den fremtidige  

 sektorfinansiering hovedsageligt skal ske via nummer-, og frekvensafgifter,  

 jf. nedenfor, suppleret med enkeltstående gebyrer, i det omfang dette er  

 relevant.
 Hjemmelen til at opkræve en omkostningsdækkende ydelse hos udbyderne af  

 telenet eller teletjenester, der har fået tildelt numre, nummerserier eller  

 adresser fra den samlede danske nummerplan, foreslås således med det  

 parallelt fremsatte forslag til en ny lov om tildeling og anvendelse af  

 nummerressourcer m.v. udbygget, så det præciseres, at hensigten er, at denne  

 ydelse sammen med afgifterne for benyttelse af radiofrekvenser og eventuelle  

 specifikke gebyrordninger i de enkelte telelove skal kunne finansiere  

 Telestyrelsens samlede aktiviteter, i det omfang disse er relevante for  

 telesektoren.
 Samtidig foreslås reguleringen af betalingen fra udbyderne af  

 mobilkommunikationsnet for relevante dele af Telestyrelsens administrative  

 omkostninger omlagt, således at de særlige regler i lov om offentlig  

 mobilkommunikation indskrænkes til alene at omfatte betaling for selve  

 udbudsforretningen m.h.p. udbud af mobiltilladelser, mens det løbende tilsyn  

 finansieres via den omkostningsdækkende ydelse for brug af tildelte  

 nummerressourcer, som udbydere af mobilkommunikationsnet herefter så også vil  

 skulle betale.
M.h.t. nummerafgiften indebærer ovennævnte, at denne som hidtil  

 forudsættes at dække omkostningerne forbundet med samtlige Telestyrelsens  

 tilsynsaktiviteter i forbindelse med lov om forsyningspligt og visse  

 forbrugerforhold inden for telesektoren, lov om konkurrenceforhold og  

 samtrafik i telesektoren og lov om visse forhold på  

 telekommunikationsområdet, samt administrative forskrifter udstedt med  

 hjemmel i disse love.
Også opgaver vedr. specifikationsarbejde,  

 beredskabsopgaver, generelle godkendelsesforhold samt arbejde i tilknytning  

 til tilsynsopgaverne som nævnt ovenfor, forudsættes som hidtil finansieret  

 via den omkostningsdækkende ydelse for tildelte nummerressourcer.
 Hertil kommer den ovenfor nævnte omlægning af finansieringen af  

 mobilområdet, samt de administrative omkostninger vedrørende administrationen  

 af nærværende lovforslag og de heri foreslåede bestemmelser.
 Endvidere er det hensigten at de fastnet-relaterede dele af de  

 administrative omkostninger ved forvaltningen af lov om beskyttelse mod  

 elektromagnetiske forstyrrelser, lov om satellitjordstations- og  

 teleterminaludstyr samt de tekniske bestemmelser vedr. fællesantenneanlæg i  

 lov om radio- og fjernsynsvirksomhed, skal finansieres via den  

 omkostningsdækkende ydelse, i det omfang disse ikke er særskilt  

 gebyr-finansierede.
 Endelig er det hensigten via nummerafgiften at dække omkostningerne til  

 Telestyrelsens generelle rådgivning og servicering af telesektoren, i  

 forlængelse af Telestyrelsens rolle som center for statens telefaglige  

 ekspertise, Telestyrelsens behandling af sager vedrørende planlovsspørgsmål i  

 relation til opstilling af vindmøller henset til evt. forstyrrelser af  

 radiokæder, Telestyrelsens varetagelse af danske telepolitiske interesser på  

 fastnetområdet under internationale forhandlinger, Telestyrelsen medlemsskab  

 i internationale organisationer på teleområdet medmindre dette medlemsskab  

 specifikt vedrører radiokommunikationsområdet, samt Telestyrelsens medvirken  

 i forbindelse med ministerbetjening, sparrings- og rådgivningsfunktioner i  

 forbindelse med lov- og bekendtgørelsesarbejde, generelle erfaringsopsamling  

 og videreformidling heraf m.v.
 Til tilsynsopgaverne henregnes også forberedelse af bødesager m.v.,  

 foranlediget af tilsynsaktiviteter (politisager).
 Der henvises i øvrigt for så vidt angår den fremtidige nummerafgift og de  

 nærmere rammer for fastlæggelse og opkrævning heraf til det parallelt  

 fremsatte forslag til ny lov om tildeling og anvendelse af nummerressourcer  

 m.v. og det parallelt fremsatte lovforslag om ændring af lov om offentlig  

 mobilkommunikation.
 M.h.t. hjemmelen til at opkræve frekvensafgifter hos indehavere af  

 individuelle frekvenstilladelser fremgår denne af det parallelt fremsatte  

 forslag til lov om radiokommunikation og tildeling af radiofrekvenser.  

 Frekvensafgifterne foreslås med det pågældende lovforslag opretholdt og  

 udbygget således at det præciseres, at hensigten er at frekvensafgifterne  

 sammen med eventuelle specifikke gebyrordninger på radiokommunikationsområdet  

 skal kunne finansiere Telestyrelsens samlede aktiviteter på  

 radiokommunikationsområdet i bred forstand.
 Det er hensigten via de foreslåede frekvensafgifter dels at finansiere  

 Telestyrelsens samlede administration af radiokommunikations- og  

 frekvenslovgivningen, dels at finansiere de radiokommunikations-relaterede  

 dele af de administrative omkostninger ved forvaltningen af lov om  

 beskyttelse mod elektromagnetiske forstyrrelser og lov om  

 satellitjordstations- og teleterminaludstyr, i det omfang de pågældende  

 opgaver ikke er særskilt gebyrfinansierede.
 Endelig er det hensigten via frekvensafgifterne at dække omkostningerne  

 til Telestyrelsens generelle rådgivning og servicering af telesektoren på  

 radiokommunikationsområdet, i forlængelse af Telestyrelsens rolle som center  

 for statens telefaglige ekspertise, Telestyrelsens varetagelse af danske  

 telepolitiske interesser på radiokommunikations-området under internationale  

 forhandlinger og via medlemsskab i internationale organisationer på  

 teleområdet, der specifikt vedrører samarbejde på radiokommunikationsområdet,  

 samt Telestyrelsens medvirken på radiokommunikationsområdet i forbindelse med  

 ministerbetjening, sparrings- og rådgivningsfunktioner i forbindelse med lov-  

 og bekendtgørelsesarbejde, generel erfaringsopsamling og videreformidling  

 heraf.
 Der henvises i øvrigt for så vidt angår de fremtidige frekvensafgifter og  

 de nærmere rammer for fastlæggelse og opkrævning heraf til det parallelt  

 fremsatte forslag til ny lov om radiokommunikation og tildeling af  

 radiofrekvenser.
Med den ovenfor nævnte omlægning vil den del af Telestyrelsens udgifter,  

 der i dag finansieres via finansloven, kunne reduceres betragteligt, idet det  

 er hensigten at kun opgaver der er uden relation til telesektoren, fremover  

 skal finansieres ad denne vej.
Det på finansloven afsatte nettotal udgør i  

 dag ca. 28 % af Telestyrelsens samlede finansieringsgrundlag og vil efter  

 omlægningen formentlig udgøre ca. 2-3 %.
Den foreslåede omlægning vil i sagens natur føre til visse stigninger både  

 m.h.t. nummerafgifterne og m.h.t. frekvensafgifterne.
Den pågældende  

 omlægning vil således formentlig - under forudsætning af et i øvrigt uændret  

 aktivitetsniveau betyde en forøgelse af nummer- og frekvensafgifterne på  

 gennemsnitligt omkring 40-60 %. Henset til at de nævnte afgifter betales af  

 økonomisk særdeles velfunderede brancheaktører med stort udbytte af den  

 pågældende tilsynsvirksomhed, og til at de afgifter på frekvensområdet, der  

 betales af private brugere af radiokommunikation, som udgangspunkt er  

 forholdsvis begrænsede, og i dag typisk ligger på ca. 100-500 kr., bør de  

 pågældende afgiftsstigninger imidlertid være acceptable.
Gebyrer vil fortsat blive opkrævet der, hvor en aktivitet kommer en  

 identificerbar gruppe tilgode.
De anvendes i dag navnlig til dækning af  

 udgifterne på radiokommunikations- og fællesantenneområdet (tilladelser og  

 typegodkendelser m.v.). De opkrævede gebyrer er omkostningsbaserede med  

 udgangspunkt i tidsregistrering m.m. i Telestyrelsen Det bemærkes i den forbindelse, at den generelle udviklingstendens, også i  

 EU-reguleringen vedr. tekniske forhold af betydning for teleområdet, er en  

 deregulering, der indebærer at konkrete tilladelses- og godkendelsesordninger  

 gradvis afvikles.
Dette indebærer en afvikling af specifikke enkeltgebyrer i  

 forbindelse hermed.
Det må således forventes, at ovennævnte områder på sigt  

 vil belaste nummer- og frekvensafgifterne yderligere.
Samtidig vil der  

 imidlertid ske lettelser m.h.t. de nævnte enkeltgebyrer.
E.
Lovforslagets administrative og økonomiske konsekvenser Lovforslaget har ingen administrative eller økonomiske konsekvenser.
F.
Lovforslagets erhvervsøkonomiske og miljømæssige konsekvenser Lovforslaget har ingen erhvervsøkonomiske eller miljømæssige konsekvenser.
G.
Forholdet til EU-retten Tilsynsmyndigheden på teleområdet behandles i forslag til ændring af  

 ONP-rammedirektivet (ændring af direktiv 90/387/EØF).
Ministerrådet har den 12. september 1996 fastlagt sin fælles holdning til  

 ændringerne af ONP-rammedirektivet, herunder også spørgsmålet om  

 tilsynsmyndighedernes uafhængighed.
Forslaget forventes behandlet i  

 forligsprocedure (forventes afsluttet maj 1997) mellem Ministerrådet,  

 Kommissionen og Europa-Parlamentet. Ændringerne af direktivet forventes  

 endeligt vedtaget inden sommer og vil ikke indebære forandringer i ordlyden  

 af den fælles holdning for så vidt angår tilsynsmyndighederne.
De nye regler indebærer bl.a., at de nationale myndighedsorganer skal være  

 juridisk adskilt fra og funktionelt uafhængige af alle organisationer, der  

 stiller telenet, -udstyr eller -tjenester til rådighed.
Dette blev i Danmark  

 sikret ved etableringen af Tele Danmark, hvor alle driftsopgaver, inklusive  

 dem der havde været underlagt statsselskaber, samledes i Tele Danmark.
Ifølge nævnte direktiv skal afgørelser fra tilsynsmyndigheden endvidere  

 kunne indklages til en uafhængig, national myndighed.
Dette krav opfyldtes  

 ved de i trin 2a lovgivningen oprettede uafhængige klagenævn: Teleklagenævnet  

 og Telebrugernævnet.
 Endelig skal arbejdsdelingen mellem de forskellige myndighedsorganer på  

 teleområdet offentliggøres, hvilket gøres i forbindelse med vedtagelsen af  

 nærværende lov, og de heri hjemlede bekendtgørelser.
H.
Høring Udkastet til dette lovforslag har været udsendt til høring hos relevante  

 ministerier, organisationer og enkeltvirksomheder med flere.
Bemærkninger til de enkelte bestemmelser Til § 1 Til stk. 1 Der henvises til de almindelige bemærkninger.
Til stk. 2 Den foreslåede bestemmelse indeholder samlet en oversigt over  

 Telestyrelsens primære opgaver på teleområdet.
Nr. 1-3 vedrører Telestyrelsens tilsynsaktiviteter, dvs. de dele af  

 styrelsens aktiviteter, der er baseret på en lovfæstet afskæring af  

 forskningsministerens instruks-adgang.
I forbindelse med sin primære funktion  

 som aktiv og effektiv tilsynsmyndighed, der medvirker til at sikre reelle  

 konkurrencemuligheder for alle brancheaktører, opfylder Telestyrelsen også en  

 service- og oplysningsfunktion overfor såvel markedsaktører som brugere af  

 telekommunikation.
 På visse områder er det desuden fundet hensigtsmæssigt at henlægge  

 fastsættelsen af administrative forskrifter til Telestyrelsen, f.eks. på  

 grund af forskrifternes tekniske karakter.
 M.h.t. de under 4-5 nævnte funktioner er der, som også anført i de  

 almindelige bemærkninger, tale om områder, hvor der er behov for et tæt og  

 uformelt samspil mellem styrelse og departement, og hvor  

 Forskningsministeriets instruksadgang m.h.p. at sikre den fornødne bistand  

 til betjening af minister og Folketing fortsat består.
 For så vidt angår Telestyrelsens varetagelse af internationale opgaver  

 sker dette på grundlag af delegering fra forskningsministeren til  

 Telestyrelsen, og under fortsat instruktionsadgang, jf. også de almindelige  

 bemærkninger og bemærkningerne til § 2.
 Den manglende instruktions-adgang på de under nr. 1-3 nævnte områder  

 indebærer ikke, at forskningsministeren er afskåret fra at anmode  

 Telestyrelsen om oplysninger m.v., herunder også vedrørende Telestyrelsens  

 tilsynsaktiviteter, med henblik på besvarelse af Folketingsspørgsmål,  

 Spørgsmål fra Rigsrevisionen eller Statsrevisorerne m.fl.
Til stk. 3 Den foreslåede bestemmelse pålægger Telestyrelsen at udarbejde og  

 offentliggøre statistikker vedr. priser, markedsudvikling m.v. af interesse  

 for forbruger- og brancherepræsentanter, m.h.p. at sikre den nødvendige  

 gennemsigtighed med henblik på etableringen og sikringen af et velfungerende  

 konkurrencemarked.
Til § 2 På nuværende tidspunkt er blandt andet følgende opgaver på det  

 internationale område delegeret til Telestyrelsen:
- opgaver i relation til Den Internationale Telekommunikations Union  

 (ITU). Der er tale om samtlige opgaver inden for ITU, herunder også  

 varetagelsen af den danske deltagelse i ITUs Råd (dvs.
ITUs bestyrelse).
- opgaver i relation til de mellemstatslige satellitorganisationer  

 INTELSAT, EUTELSAT og Inmarsat, der forvalter en stor del af den samlede  

 globale satellitkapacitet.
Varetagelsen af de pågældende opgaver indebærer  

 bl.a. deltagelse i organisationernes højeste organ (deltagerforsamlingen),  

 der består af regeringsrepræsentanter for de lande, der er medlemmer i de  

 pågældende organisationer.
 - opgaver i relation til ETSI (European Telecommunication Standardization  

 Institute), herunder funktionen som nationalt standardiseringsorgan (NSO) i  

 forhold til ETSI.
- visse opgaver i relation til CEPT (European Conference of Postal and  

 Telecommunications Administrations). CEPT, der har 43 europæiske lande som  

 medlemmer, varetager i dag alene opgaver i kraft af CEPTs funktion som  

 samarbejdsorgan for de europæiske landes lovgivere/regulatører på  

 teleområdet.
Telestyrelsens opgaver består bl.a. i varetagelsen af opgaver i  

 relation til ERC (Den Europæiske Radiokomite) samt opgaver i relation til  

 undergrupperne under CEPT -komiteen ECTRA (den europæiske regulatørkomite for  

 telespørgsmål).
 - opgaver i relation til NATO vedrørende teleberedskabet.
Ovennævnte opgavefordeling forudsætter i henhold til den gældende  

 delegering, at Telestyrelsen holder Forskningsministeriet orienteret om sager  

 af overordnet telepolitisk interesse, samt at der afholdes 2-3 årlige møder  

 mellem ministeriet og styrelsen, hvor der gensidigt orienteres om udviklingen  

 på områderne.
Tilsvarende udveksles der referater og materiale af væsentlig  

 betydning for ministeriets policy-overvejelser, henholdsvis Telestyrelsens  

 opgavevaretagelse på de nævnte områder.
Det er karakteristisk for opgaverne i ovennævnte organisationer (særligt  

 ITU og satellitorganisationerne), at de i disse år står overfor eller er i  

 gang med markante organisatoriske forandringer som følge af et stadig mere  

 liberaliseret og kommercielt orienteret telemarked, og den deraf følgende  

 opsplitning af henholdsvis drifts- og lovgiver/regulatør-funktioner.
Samtidig  

 må de regler, der udformes af de pågældende organisationer, udformes således,  

 at de er egnede til at regulere et konkurrence-orienteret telemarked.
En  

 betydelig nytænkning er derfor nødvendig, idet organisationerne er etableret  

 i en tidsalder, hvor telekommunikation typisk var et monopolområde.
En række  

 af de beslutninger, der i denne sammenhæng træffes af de internationale  

 samarbejds-organer på teleområdet, er af væsentlig betydning for udformningen  

 af det fremtidige konkurrencemarked, også for så vidt angår Danmark og  

 Danmarks råderum til at udforme den telelovgivning, man politisk ønsker.
Arbejdet i CEPT har nær sammenhæng med EUs arbejde på teleområdet, idet  

 CEPT i betydelig udstrækning fungerer som et fælleseuropæisk forberedelses-  

 og udmøntningsorgan for EU-direktivforslag og vedtagne EU-direktiver på  

 teleområdet.
CEPT er således ofte et betydningsfuldt forum for drøftelse af  

 problemstillinger af telepolitisk relevans, både m.h.t. sigtelinier for  

 EU-Kommissionens udkast til direktivforslag og med hensyn til medlemslandenes  

 efterfølgende udmøntning heraf.
EU-området er karakteriseret ved, at samarbejdet i betydeligt omfang er  

 politisk præget, dels på grund af områdets bindende karakter, dels på grund  

 af sammenhængen med anden dansk EU-politik.
Varetagelsen af EU-området er  

 derfor en opgave, der ligger i Forskningsministeriet, selvsagt med  

 Telestyrelsen som aktiv bidragyder.
Herudover varetager Telestyrelsen  

 arbejdet i visse ekspertgrupper i Kommissionsregi samt EUs  

 forskningsprogrammer på teleområdet.
Telestyrelsen er m.h.t. varetagelse af opgaver i forbindelse med Danmarks  

 medlemskab af forskellige internationale organisationer på teleområdet fuldt  

 ud underlagt instruks fra Forskningsministeriet, jf. også den uddybende  

 gennemgang af baggrunden herfor ovenfor i de almindelige bemærkninger.
På  

 denne baggrund forbeholder ministeriet sig ret til - afhængig af den konkrete  

 dagsorden - at deltage i internationale møder på de områder, der er delegeret  

 til Telestyrelsen.
 Samtidig er der behov for at sikre gennemsigtighed og klarhed m.h.t.  

 opgavefordelingen mellem styrelse og departement også på det internationale  

 område, i form af en nærmere angivelse af på hvilke områder  

 opgavevaretagelsen er delegeret til Telestyrelsen, og for en præcisering af,  

 at forskningsministeren på dette område har fuld adgang til, og har til  

 hensigt, ved instruks at fastlægge generelle eller konkrete  

 forhandlingsmålsætninger og mandater for Telestyrelsens deltagelse i arbejdet  

 i internationale forhandlinger og organisationer.
 Den foreslåede bestemmelse pålægger således forskningsministeren ved  

 bekendtgørelse at fastlægge den til enhver tid værende opgavefordeling, og  

 præciserer ministerens adgang til i generel eller konkret form at meddele  

 Telestyrelsen instruks på det internationale område.
Det vil i det enkelte tilfælde bero på en konkret vurdering, i hvilket  

 omfang og hvor detaljeret der er behov for at instruere Telestyrelsen forud  

 for internationale forhandlinger.
På nogle områder vil det formentlig være  

 tilstrækkeligt, at der i forbindelse med overdragelsen af området formuleres  

 en generel målsætning for Danmarks deltagelse i arbejdet i den pågældende  

 organisation.
På andre områder, hvor der er tale om arbejdsgrupper eller  

 projekter af større telepolitisk relevans, som f.eks. en række af de  

 arbejdsgrupper og projekter der igangsættes i CEPT-regi i tæt tilknytning til  

 EU-reguleringen på de pågældende områder, kan der være behov for at fastlægge  

 forhandlingsmålsætninger for de enkelte arbejdsgrupper eller projekter, og  

 evt. for løbende justering eller udbygning heraf.
Vurderingen af, i hvilket  

 omfang der er behov for instruks, varierer således fra område til område.  

 Hertil kommer, at et område, der typisk har været betragtet som et  

 »teknisk« område, kan skifte karakter og påkalde sig politisk  

 interesse med deraf følgende behov for, at ministeriet bør følge området  

 nøje.
Den generelle liberalisering på teleområdet - også på internationalt  

 plan - bevirker således ofte, at et hidtil såkaldt »teknisk«  

 område, som f.eks. nummerregulering og frekvensadministration, bliver  

 politisk interessant.
Generelt må det konstateres, at en række teleopgaver behandles i flere  

 internationale fora.
For at få sammenhæng i den danske politik på det  

 internationale teleområde og i øvrigt for bedst muligt at udnytte de relativt  

 beskedne danske ressourcer er det nødvendigt med en tæt gensidig orientering  

 mellem Forskningsministeriet og Telestyrelsen.
Det vil derfor være hensigtsmæssigt at fastlægge rammer, der pålægger  

 Telestyrelsen at holde ministeriet tæt orienteret om sager af overordnet  

 telepolitisk interesse, jf. også de i dag gældende retningslinier.
Dette kan  

 dels ske ved, at ministeriet løbende modtager Telestyrelsens notater fra de  

 møder, Telestyrelsen har deltaget i på de delegerede områder samt af  

 materiale, der udsendes i de pågældende organisationers regi, i det omfang,  

 dette er af væsentlig betydning for ministeriets policy-overvejelser, dels  

 ved at Telestyrelsen med visse mellemrum, f.eks. en gang i kvartalet, afgiver  

 en samlet statusrapport for forhandlinger i forskellige internationale fora,  

 igen med særligt fokus på telepolitisk relevante problemstillinger.
 Disse status-indberetninger vil samtidig kunne danne grundlag for  

 departementets vurdering af, om der eventuelt er behov for ændring eller  

 udbygning af tidligere fastlagte forhandlingsmålsætninger m.v.
 Det er m.h.t. fastlæggelse af forhandlingsmålsætninger og -mandater  

 hensigten som udgangspunkt at videreføre den hidtidige praksis for  

 samarbejdet mellem departement og styrelse om de internationale opgaver, idet  

 det dog bør sikres, at der foreligger forhandlingsmålsætninger og -mandater  

 for samtlige områder og organisationer, som det er overladt til Telestyrelsen  

 at varetage, i det omfang dette ikke i dag er tilfældet, og idet det særligt  

 bør sikres, at der sker en sammenhængende og konsistent varetagelse af danske  

 telepolitiske standpunkter, herunder bl.a. i EU-samarbejdet og i de dele af  

 CEPT samarbejdet, der har sammenhæng hermed.
Til § 3 Det er hensigten med bl.a. den foreslåede bestemmelse, og de parallelt  

 foreslåede ændrede eller nye bestemmelser i de øvrige trin 2b lovforslag, at  

 præcisere, at den i øvrigt gennemførte afskæring af forskningsministerens  

 instruks-adgang overfor Telestyrelsen omfatter den samlede tilsynsfunktion,  

 herunder også de aktiviteter, der ikke umiddelbart knytter sig til en enkelt  

 konkret afgørelse, som f.eks.
Telestyrelsens iværksættelse af udrednings- og  

 analyse-opgaver i tilknytning til tilsynsaktiviteterne, indhentning af  

 ekstern juridisk, økonomisk eller telefaglig bistand hertil, Telestyrelsens  

 interne tværgående overvejelser om planlægning og udøvelse af tilsynet,  

 udvalgte fokus-områder m.v., jf. dog de i nærværende lovforslag indeholdte  

 styringsinstrumenter m.h.t. budgetfastlæggelse og kontraktstyring m.v., der  

 også finder anvendelse i forhold til tilsynsaktiviteterne.
 Desuden indgår der på visse punkter i den gældende lovgivning med  

 tilhørende bekendtgørelser (trin 2a lovpakken og udmøntningen heraf), og i en  

 række af trin 2b lovforslagene, herunder navnlig lovforslagene på  

 radiokommunikations- og nummer-området, forslag om en opgavefordeling mellem  

 styrelse og departement, der indebærer at Telestyrelsen har/får en lovfæstet  

 kompetence til at fastsætte administrative forskrifter.
 Dvs. at kompetencen til at udstede bekendtgørelser inden for f.eks.  

 radiokommunikationsområdet deles mellem forskningsministeren og  

 Telestyrelsen, således at ministeren fastlægger de overordnede, telepolitiske  

 rammer for administrationen af radiokommunikationsområdet, herunder rammerne  

 for den samlede prioritering af anvendelsen af de begrænsede  

 frekvensressourcer til forskellige formål, mens Telestyrelsen fastsætter  

 nærmere regler for udstedelse af generelle og individuelle tilladelser,  

 aflæggelse af radiokommunikations-prøver, fastlæggelse af tekniske  

 bestemmelser og typegodkendelse af radiokommunikationsudstyr m.v.
 Det foreslås i forlængelse heraf yderligere præciseret, at afskæringen af  

 forskningsministerens instruks-adgang også omfatter Telestyrelsens  

 fastsættelse af administrative forskrifter som f.eks. den ovenfor beskrevne  

 adgang hertil.
Til stk. 2 Bestemmelsen henviser til beredskabsområdet og området vedrørende  

 telekommunikation mellem Danmark og Grønland og mellem Danmark og Færøerne,  

 hvor Telestyrelsen stadig er underlagt instruktion fra Forskningsministeriet  

 i henhold til lov om visse forhold på telekommunikationsområdet.
Til § 4 Uanset den i bemærkningerne til § 3 beskrevne afskæring af  

 forskningsministerens adgang til at give Telestyrelsen instruks i forbindelse  

 med styrelsens tilsynsaktiviteter, vil den til enhver tid værende minister  

 for området, medmindre der fastsættes særlige regler der afskærer ministeren  

 herfra, fortsat kunne risikere at komme under pres for at involvere sig i  

 enkeltsager på tilsynsområdet, på grundlag af ministerens generelle adgang  

 til i forbindelse med konkrete sager at dispensere fra de af ministeren  

 administrativt fastsatte regler.
Herved vil den foreslåede klare  

 arbejdsdeling mellem minister og styrelse kunne undermineres.
 For yderligere at styrke Telestyrelsens uafhængighed på tilsynsområdet og  

 afskære ministerens involvering i enkeltsager, er det derfor hensigten med  

 nærværende bestemmelse, der desuden indsættes i alle de i § 3 nævnte love, at  

 afskære ministeren fra at kunne dispensere fra bekendtgørelser udstedt af  

 ministeren i medfør af denne lov.
 Ministeren vil herefter være henvist til, såfremt der konstateres  

 uhensigtsmæssigheder i de gældende bekendtgørelser m.v., generelt at ændre  

 disse.
Til § 5 Den meget uafhængige stilling Telestyrelsen har m.h.t. varetagelsen af  

 tilsynsfunktionerne, herunder m.h.t. udstedelse af f.eks. mobiltilladelser,  

 udpegning af forsyningspligtudbydere m.v., indebærer, at der som udgangspunkt  

 ikke vil være kontakt mellem styrelse og departement om tilsynsfunktionernes  

 varetagelse, herunder om de afgørelser, Telestyrelsen træffer i forbindelse  

 hermed.
Forskningsministeren kan på den baggrund som ressortansvarlig for  

 teleområdet have behov for at blive holdt orienteret af Telestyrelsens  

 direktør om forhold navnlig på tilsynsområdet, som ministeren måtte skønnes  

 at have interesse at være bekendt med.
 Som eksempler på sager, hvor en orientering kan være relevant, kan nævnes  

 Telestyrelsens udpegning af DCS1800 tilladelseshavere, Telestyrelsens  

 offentliggørelse af konklusionerne fra mere vidtgående udrednings- og  

 analyserapporter på tilsynsområdet, som f.eks. den igangværende udredning om  

 Tele Danmarks omkostningsstruktur, vidtrækkende enkeltafgørelser m.v.
Det er Telestyrelsens direktør, der vurderer, i hvilket omfang der er  

 behov for en orientering og tager initiativ hertil.
For at sikre den  

 nødvendige åbenhed forudsættes orienteringen at ske skriftligt, evt.  

 suppleret mundtligt.
 Der henvises i øvrigt til de almindelige bemærkningers afsnit C,  

 »Orientering af ministeren om væsentlige forhold på tilsynsområdet«  

 m.h.t. baggrunden for bestemmelsen.
Til § 6 Der henvises m.h.t. baggrunden for den foreslåede bestemmelse til de  

 almindelige bemærkningers afsnit C, »Årsberetninger, udredninger og  

 undersøgelser«.
Til stk. 3 De nærmere regler kan bl.a. omfatte deltagelse, form og tidspunkt for den  

 i bestemmelsen nævnte drøftelse.
Til § 7 Ud over de undersøgelser og udredninger Telestyrelsen på egen hånd løbende  

 foretager som led i tilsynsaktiviteterne, jf. stk. 1, er det hensigten med  

 den foreslåede bestemmelse at give forskningsministeren adgang til at pålægge  

 Telestyrelsen at iværksætte sektorfinansierede udredninger og undersøgelser  

 med fremadrettet, telepolitisk sigte.
Bestemmelsen fastlægger en gennemsigtig  

 procedure for udarbejdelsen af Telestyrelsens årlige udredningsplan for  

 større udredninger og undersøgelser.
Ministeriet forelægger således Telerådet  

 et udkast til udredningsplan, udarbejdet på baggrund af et oplæg fra  

 Telestyrelsen.
I den forbindelse har bruger- og branche-aktører m.fl.  

 lejlighed til at pege på emner og områder, der kunne være interesse i at få  

 belyst.
Eftersom der erfaringsmæssigt i løbet af året kan opstå behov for  

 iværksættelse af yderligere undersøgelser, giver stk. 4 Telestyrelsen  

 mulighed for at foreslå forskningsministeren, at yderligere  

 sektorfinansierede undersøgelser iværksættes udenfor den i stk. 2-3 nævnte  

 procedure.
Også udrednings-initiativer, der igangsættes i løbet af året,  

 forudsættes drøftet med bruger- og brancherepræsentanter forud for  

 iværksættelse, jf. stk. 5.
 Der henvises i øvrigt m.h.t. baggrunden for den foreslåede bestemmelse til  

 de almindelige bemærkninger.
Til § 8 Bestemmelsen skal, sammen med omkostningsbudget og virksomhedsregnskab  

 danne grundlag for forskningsministerens fastlæggelse af de overordnede  

 rammer og resultatmål for Telestyrelsens samlede aktiviteter, og dermed  

 udgøre ministerens styringsinstrument i forhold til Telestyrelsen, jf.  

 ministerens overordnede ansvar for styrelsens kvalitet, produktivitet og  

 effektivitet.
Hensigten er en kontraktstyring, der er differentieret efter de  

 enkelte opgavers karakter.
M.h.t. tilsynsaktiviteterne vil der således alene  

 være tale om en output-orienteret resultat-styring m.h.p. at sikre den  

 fornødne kvalitet, produktivitet og effektivitet i Telestyrelsens produktion.  

 For så vidt angår de funktioner, hvor der er behov for et tæt og uformelt  

 samspil mellem departement og styrelse vil det desuden være relevant via  

 resultatkontrakten at fastlægge rammerne for samarbejdet herom, herunder dels  

 kvalitetskrav m.v. til de leverede bidrag til betjening af minister og  

 Folketing, dels rammer for selve samarbejdet om produktion heraf.
Som nævnt  

 ovenfor i de generelle bemærkninger vil der i Telerådets regi blive lejlighed  

 for repræsentanter for brugere af telekommunikation, selskaber m.v. inden for  

 telesektoren og andre relevante parter, at afgive bemærkninger til det  

 endelige udkast til resultatkontrakt.
Endvidere kan det, som også anført i budgetanalysen, være relevant med  

 jævne mellemrum at inddrage ekstern konsulent-ekspertise i evalueringen af  

 styrelsens kvalitet, produktivitet og effektivitet.
Det kan i den forbindelse  

 være relevant at gennemføre sammenlignende undersøgelser på de nævnte  

 parametre i forhold til f.eks. andre styrelser med tilsvarende aktiviteter.
M.h.t. den tidsmæssige udstrækning af de forudsatte resultatkontrakter  

 tilstræbes disse at blive flerårige, evt. med en årlig udfyldning.
Men  

 navnlig i den indledende fase kan det være hensigtsmæssigt med et-årige  

 kontraktforløb.
 Telestyrelsens direktørs løn og ansættelsesvilkår, herunder evt.  

 resultatafhængig aflønning, fastlægges inden for de til enhver tid gældende  

 rammer for direktører i statslige styrelser m.v.
 Der henvises i øvrigt m.h.t. baggrunden for den foreslåede bestemmelse til  

 de almindelige bemærkninger.
Til § 9 Lovforslaget foreslås at træde i kraft den 1. juli 1997.  

 Resultatkontrakten, jf. § 8, forventes tidligst at kunne træde i kraft pr. 1.  

 Januar 1998. Idet forskningsministerens bidrag til finansloven for 1998  

 allerede vil være fastlagt ved lovens ikrafttrædelse, vil den første  

 drøftelse i Telerådets regi af forslag til omkostningsbudget for  

 Telestyrelsen, som beskrevet ovenfor i de almindelige bemærkninger, finde  

 sted i april-maj 1998 med henblik på finansåret 1999.
Skriftlig fremsættelse Forskningsministeren (Jytte Hilden):
 Herved tillader jeg mig for Folketinget at fremsætte:
 Forslag til lov om Telestyrelsen.
(Lovforslag nr.
L 264), De ovenfor nævnte lovforslag udgør en samlet lovpakke.
Lovpakken  

 gennemfører anden del af den politiske principaftale af 6. december 1995 om  

 totalliberalisering af telesektoren medio 1996 (trin 2b).
Det overordnede sigte med lovpakken er at fremme, at danske brugere af  

 telekommunikation - private brugere såvel som erhvervsvirksomheder - sikres  

 adgang til et bredt udbud af stadig bedre og billigere teleydelser af høj  

 kvalitet og baseret på den nyeste teknologi.
Midlet hertil er  

 totalliberalisering af den danske telesektor og fastsættelse af en række  

 regulatoriske rammer, der aktivt fremmer reel konkurrence.
 Lovpakken har følgende indhold:
1. Lovforslaget om ændring af den gældende lov om konkurrenceforhold og  

 samtrafik i telesektoren er den endelige udmøntning på samtrafikområdet af  

 den politiske af tale om totalliberalisering af telesektoren fra 6. december  

 1995. Det væsentligste punkt i lovforslaget vedrører fastsættelse af metoder  

 til beregning af samtrafikpriserne.
Desuden indeholder lovforslaget en række  

 ændringer af den gældende samtrafiklov, som vil bringe denne i  

 overensstemmelse med direktivet om lejede kredsløb og det kommende direktiv  

 om samtrafik, der ventes vedtaget i foråret 1997.
 2. Lovforslaget om graveadgang og ekspropriation sikrer, at alle udbydere  

 af offentlige telenet får lige muligheder for nedgravning af telekabler.  

 Lovforslaget sikrer desuden, at adgangen til at etablere telekabler  

 undergives en regulering, der indebærer, at Telestyrelsen i hvert tilfælde,  

 forud for evt. iværksættelse af ekspropriation via Trafikministeriet, ud fra  

 generelle telepolitiske hensyn vurderer, om det i det konkrete tilfælde er  

 berettiget af fremsætte anmodning om ekspropriation overfor  

 Ekspropriationskommissionen (via Trafikministeriet).
 3. De væsentligste punkter i lovforslaget om tildeling og anvendelse af  

 nummerressourcer m.v. er sikring af frit operatørvalg og nummerportabilitet  

 (muligheden for at medtage sit telefonnummer ved skift af selskab). Det vil  

 sige at det sikres, at slutbrugerne kan skifte teleselskab eller købe  

 teleydelser hos flere selskaber uden at skulle skifte deres telefonnummer ud,  

 idet de enten kan medtage nummeret ved skift af selskab eller beholde dette,  

 samtidig med at de indgår del-aftaler med andre teleselskaber om, at dele af  

 deres udgående samtaler går visse disse selskaber.
4. Lovforslaget om radiokommunikation og tildeling af radiofrekvenser  

 sikrer, at tildeling og administration af de knappe ressourcer kan ske på  

 grundlag af klare, objektive og ikke-diskriminerende regler.
Lovforslaget  

 indeholder en række frekvensadministrative metoder, der tager sigte på dels  

 løsning af frekvensknaphed dels administration af de til rådighed værende  

 frekvenser på områder med forskellige grader af frekvensknaphed.
 5. Lovforslaget om Telestyrelsen fastlægger de samlede rammer for  

 Telestyrelsens virksomhed som uafhængig og sektorfinansieret  

 tilsynsmyndighed, herunder præciserer lovforslaget rammerne for  

 opgavefordeling og samspil mellem Forskningsministeriet og Telestyrelsen.
 6. De øvrige lovforslag i lovpakken indeholder en række mindre ændringer  

 af den gældende telelovgivning, i sammenhæng med de ovenfor nævnte  

 lovforslag.
 Idet jeg i øvrigt henviser til lovforslagene med bemærkninger, tillader  

 jeg mig at anbefale lovforslagene til velvillig behandling i det høje Ting.
