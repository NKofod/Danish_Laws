Nr LSF 95 Forslag til Lov om kiropraktorer m.v.
Fremsat af sundhedsministeren (Ester Larsen) Ændringsforslag stillet den  

 21. maj den 30. januar 1991 Vedtaget ved tredjebehandling den 30. maj 1991 Lov nr. 415 af 06/06/1991 Kapitel 1 Autorisation § 1. Ret til at udøve virksomhed som kiropraktor og betegne sig  

 som kiropraktor har kun den, der har modtaget autorisation som kiropraktor i  

 henhold til §§ 2 og 3.
 Stk. 2. Lægers virksomhed berøres ikke af denne lov.
 § 2. Den, der har bestået en af sundhedsministeren godkendt  

 uddannelse som kiropraktor, og som i Danmark har gennemgået en supplerende  

 praktisk uddannelse, har ret til autorisation som kiropraktor.
 Stk. 2. Sundhedsministeren eller den, sundhedsministeren  

 bemyndiger dertil, udsteder en fortegnelse over godkendte  

 kiropraktoruddannelser.
 Stk. 3. Sundhedsministeren kan fastsætte nærmere regler for den i  

 stk. 1 nævnte supplerende praktiske uddannelse.
 Stk. 4. Autorisationen meddeles af Sundhedsstyrelsen, der fører en  

 fortegnelse over meddelte autorisationer.
Stk. 5. Autorisation kan ikke meddeles den, der må antages at være  

 farlig for sine medmennesker under udøvelse af kiropraktorvirksomhed enten på  

 grund af udvist grov uduelighed eller på grund af legemlige eller sjælelige  

 mangler.
Autorisationen kan endvidere nægtes under de i borgerlig straffelov  

 § 78, stk. 2, nævnte omstændigheder.
 Stk. 6. For meddelelse af autorisation som kiropraktor betales et  

 af sundhedsministeren fastsat gebyr.
 § 3. Sundhedsministeren kan fastsætte sådanne bestemmelser om  

 udøvelse af virksomhed her i landet som kiropraktor, som er nødvendige til  

 gennemførelse af overenskomst om fælles nordisk arbejdsmarked for  

 kiropraktorer og direktiver vedtaget af De Europæiske Fællesskaber.
 Stk. 2. Sundhedsstyrelsen kan meddele autorisation som kiropraktor  

 til personer, der har gennemgået en uddannelse, som kan ligestilles med de i  

 § 2, stk. 1, nævnte uddannelser.
 § 4. Autorisation som kiropraktor kan fratages og generhverves  

 efter reglerne i lov om sundhedsvæsenets centralstyrelse m.v.
Stk. 2. En kiropraktor kan over for Sundhedsstyrelsen fraskrive  

 sig sin autorisation for tid eller indtil videre.
Autorisationen kan  

 generhverves, når den fastsatte tidsfrist for fraskrivelsen er udløbet, og  

 kan i øvrigt, også inden for en fastsat tidsfrist, generhverves efter  

 ansøgning til Sundhedsstyrelsen, såfremt de omstændigheder, der begrundede  

 fraskrivelsen, ikke længere findes at være til stede.
Stk. 3. Sundhedsstyrelsens afgørelse kan påklages til  

 sundhedsministeren.
Afslår sundhedsministeren klagen, kan klageren forlange  

 afgørelsen indbragt for domstolene, såfremt der er forløbet mindst 1 år  

 efter, at den pågældende har fraskrevet sig autorisationen, eller efter at  

 generhvervelse senest er nægtet ved dom.
Sundhedsministerens afgørelse skal  

 indeholde oplysning om adgang til at begære domstolsprøvelse og om fristen  

 herfor.
Stk. 4. Begæring efter stk. 3 om domstolsprøvelse skal fremsættes  

 over for sundhedsministeren inden 3 uger efter, at sundhedsministerens  

 afgørelse er meddelt den pågældende.
Sundhedsministeren anlægger sag i den  

 borgerlige retsplejes former.
 § 5. Er autorisation som kiropraktor her i landet givet på  

 grundlag af autorisation i et andet land, kan Sundhedsstyrelsen fratage  

 vedkommende autorisationen, dersom autorisationen i vedkommende andet land  

 bliver frataget pågældende eller på anden måde taber sin gyldighed.
 § 6. Sundhedsstyrelsen giver offentlig meddelelse om  

 autorisationer samt om fratagelse og fraskrivelse i medfør af §§ 2-5.
Kapitel 2 Rettigheder og pligter § 7. Kiropraktorvirksomhed omfatter diagnostik, forebyggelse og  

 kiropraktisk behandling af biomekaniske funktionsforstyrrelser i rygsøjle,  

 bækken og ekstremiteter.
 Stk. 2. Sundhedsministeren kan fastsætte nærmere regler for  

 kiropraktorers virksomhed og eventuelle begrænsninger i denne virksomhed,  

 herunder regler for kiropraktorers anvendelse af røntgenstråling m.v.
 Stk. 3. En kiropraktor må behandle børn under 1 år, når barnets  

 læge skriftligt har afgivet erklæring om, at barnet ikke har sygdomme eller  

 sygdomstilstande, som kontraindicerer behandling hos en kiropraktor.
 § 8. En kiropraktor er under udøvelsen af sin virksomhed  

 forpligtet til at udvise omhu og samvittighedsfuldhed, herunder også ved  

 benyttelse af medhjælp.
 § 9. Kiropraktorer skal føre ordnede optegnelser over deres  

 virksomhed efter nærmere af Sundhedsstyrelsen fastsatte regler.
 Stk. 2. De i stk. 1 nævnte optegnelser skal opbevares i mindst 10  

 år.
 § 10. Reklamering for kiropraktorvirksomhed må kun ske ved  

 meddelelse af navn, stilling, adresse og træffetid samt om eventuel  

 tilslutning til overenskomst med det offentlige.
 Stk. 2. Stk. 1 omfatter ikke reklamering, der udelukkende sker  

 over for andre kiropraktorer.
 § 11. Kiropraktorer er forpligtede til at afgive de indberetninger  

 og anmeldelser, som af hensyn til den offentlige sundhedspleje afkræves dem  

 af sundhedsmyndighederne.
Kapitel 3 Tilsyn § 12. Kiropraktorer er undergivet tilsyn af Sundhedsstyrelsen  

 efter lov om sundhedsvæsenets centralstyrelse m.v.
 Stk. 2. Kiropraktorer er forpligtede til på begæring af  

 tilsynsmyndigheden at afgive alle oplysninger, der er nødvendige for  

 gennemførelse af tilsynet.
Kapitel 4 Straffebestemmelser § 13. Den, der uden at have autorisation som kiropraktor betegner  

 sig som kiropraktor eller på anden måde bidrager til forhold, der er egnet  

 til at vække forestilling om, at den pågældende har en sådan autorisation,  

 straffes med bøde.
 § 14. En kiropraktor, der gør sig skyldig i grovere eller gentagen  

 forsømmelse eller skødesløshed under udøvelsen af sin virksomhed, straffes  

 med bøde eller hæfte.
 Stk. 2. Overtrædelse af stk. 1 påtales af statsadvokaten.
 § 15. Uberettiget virksomhed som kiropraktor, jf. § 1, stk. 1,  

 straffes med bøde eller hæfte.
 Stk. 2. Overtrædelse af § 9, § 10, stk. 1, og § 11 straffes med  

 bøde.
 Stk. 3. I forskrifter, der er udfærdiget i medfør af denne lov,  

 kan der fastsættes straf af bøde for overtrædelse af bestemmelser i  

 forskrifterne.
Kapitel 5 Ikrafttrædelses- og overgangsbestemmelser § 16. Loven træder i kraft den 1. januar 1992.
 § 17. Personer, der på tidspunktet for lovens ikrafttræden udfører  

 virksomhed som nævnt i § 7, stk. 1, har ret til autorisation som kiropraktor,  

 jf. dog § 2, stk. 5, såfremt det godtgøres, at vedkommende er tilsluttet den  

 gældende landsoverenskomst mellem Sygesikringens Forhandlingsudvalg og Dansk  

 Kiropraktor-Forening eller vedkommende i øvrigt opfylder de  

 uddannelsesmæssige betingelser for en sådan tilslutning.
Stk. 2. Personer, som ikke er omfattet af stk. 1, men som har en  

 uddannelse, som kan ligestilles med en i henhold til § 2, stk. 1, godkendt  

 uddannelse, og som har udøvet kiropraktorvirksomhed svarende til  

 fuldtidsbeskæftigelse i mindst 3 år i løbet af de forudgående 5 år, har ret  

 til autorisation som kiropraktor.
Afgørelse herom træffes af  

 Sundhedsstyrelsen.
 Stk. 3. Ansøgninger om autorisation efter stk. 1 og 2 skal  

 indsendes til Sundhedsstyrelsen inden 6 måneder fra lovens ikrafttræden.  

 Sundhedsstyrelsen kan dispensere fra denne tidsfrist, når særlige forhold  

 taler herfor.
 Stk. 4. Personer, som inden ansøgningsfristens udløb har søgt  

 Sundhedsstyrelsen om autorisation i henhold til stk. 3, men ikke fået deres  

 ansøgning behandlet, har ret til at udøve virksomhed som kiropraktor og  

 betegne sig som kiropraktor, indtil Sundhedsstyrelsen har behandlet deres  

 ansøgning.
 § 18. § 9, stk. 1, 6. pkt., i lov om offentlig  

 sygesikring, jf. lovbekendtgørelse nr. 490 af 21. juli 1986, som ændret  

 senest ved § 18 i lov nr. 386 af 13. juni 1990, affattes således:
»Tilskud ydes til kiropraktisk behandling ved kiropraktor, selv om  

 der ikke foreligger henvisning fra en læge.« § 19. I lov nr. 154 af 8. maj 1968 om terapiassistenter, som  

 ændret ved lov nr. 217 af 23. april 1986, foretages følgende ændringer:
 1. § 7, stk. 2, affattes således:
»Stk. 2. En terapiassistent må kun foretage sygebehandling  

 efter henvisning fra læge.
Såfremt lægeordination foreligger, skal denne  

 følges.« 2. Efter § 7 indsættes:
» § 7 a.
Sundhedsstyrelsen kan fastsætte nærmere regler for  

 terapiassistenters udøvelse af manuel terapi.« § 20. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Autorisation § 1. Ret til at udøve virksomhed som kiropraktor og betegne sig  

 som kiropraktor har kun den, der har modtaget autorisation som kiropraktor i  

 henhold til §§ 2 og 3.
 Stk. 2. Lægers virksomhed berøres ikke af denne lov.
 § 2. Den, der har bestået en af sundhedsministeren godkendt  

 uddannelse som kiropraktor og som i Danmark har gennemgået en supplerende  

 praktisk uddannelse, har ret til autorisation som kiropraktor.
 Stk. 2. Sundhedsministeren, eller den sundhedsministeren  

 bemyndiger dertil, udsteder en fortegnelse over godkendte  

 kiropraktoruddannelser.
 Stk. 3. Sundhedsstyrelsen kan fastsætte nærmere regler for den i  

 stk. 1 nævnte supplerende praktiske uddannelse.
 Stk. 4. Autorisationen meddeles af Sundhedsstyrelsen, der fører en  

 fortegnelse over meddelte autorisationer.
Stk. 5. Autorisation kan ikke meddeles den, der må antages at være  

 farlig for sine medmennesker under udøvelse af kiropraktorvirksomhed enten på  

 grund af udvist grov uduelighed eller på grund af legemlige eller sjælelige  

 mangler.
Autorisationen kan endvidere nægtes under de i borgerlig straffelov  

 § 78, stk. 2, nævnte omstændigheder.
 Stk. 6. For meddelelse af autorisation som kiropraktor betales et  

 af sundhedsministeren fastsat gebyr.
 § 3. Sundhedsministeren kan fastsætte sådanne bestemmelser om  

 udøvelse af virksomhed her i landet som kiropraktor, som er nødvendige til  

 gennemførelse af overenskomst om fælles nordisk arbejdsmarked for  

 kiropraktorer og direktiver vedtaget af De europæiske Fællesskaber.
 Stk. 2. Sundhedsstyrelsen kan meddele autorisation som kiropraktor  

 til personer, der har gennemgået en uddannelse, som kan ligestilles med de i  

 § 2, stk. 1, nævnte uddannelser.
 § 4. Autorisation som kiropraktor kan fratages og generhverves  

 efter reglerne i lov om sundhedsvæsenets centralstyrelse m.v.
Stk. 2. En kiropraktor kan overfor Sundhedsstyrelsen fraskrive sig  

 sin autorisation for tid eller indtil videre.
Autorisationen kan  

 generhverves, når den fastsatte tidsfrist for fraskrivelsen er udløbet, og  

 kan iøvrigt, også inden for en fastsat tidsfrist, generhverves efter  

 ansøgning til Sundhedsstyrelsen, såfremt de omstændigheder, der begrundede  

 fraskrivelsen, ikke længere findes at være til stede.
Stk. 3. Sundhedsstyrelsens afgørelse kan påklages til  

 sundhedsministeren.
Afslår sundhedsministeren klagen, kan klageren forlange  

 afgørelsen indbragt for domstolene, såfremt der er forløbet mindst 1 år  

 efter, at den pågældende har fraskrevet sig autorisationen, eller efter at  

 generhvervelse senest er nægtet ved dom.
Sundhedsministerens afgørelse skal  

 indeholde oplysning om adgang til at begære domstolsprøvelse og om fristen  

 herfor.
Stk. 4. Begæring efter stk. 3 om domstolsprøvelse skal fremsættes  

 overfor sundhedsministeren inden 3 uger efter, at sundhedsministerens  

 afgørelse er meddelt den pågældende.
Sundhedsministeren anlægger sag i den  

 borgerlige retsplejes former.
 § 5. Er autorisation som kiropraktor her i landet givet på  

 grundlag af autorisation i et andet land, kan Sundhedsstyrelsen fratage  

 vedkommende autorisationen, dersom autorisationen i vedkommende andet land  

 bliver frataget pågældende eller på anden måde taber sin gyldighed.
 § 6. Sundhedsstyrelsen giver offentlig meddelelse om  

 autorisationer samt om fratagelser og fraskrivelser i medfør af §§ 2-5.
Kapitel 2 Rettigheder og pligter § 7. Kiropraktorvirksomhed omfatter diagnostik og kiropraktisk  

 behandling af biomekaniske funktionsforstyrrelser i rygsøjle, bækken og  

 ekstremiteter.
 Stk. 2. Sundhedsstyrelsen kan fastsætte nærmere regler for  

 kiropraktorers virksomhed og eventuelle begrænsninger i denne virksomhed,  

 herunder regler for kiropraktorers anvendelse af røntgenstråling m.v.
 § 8. En kiropraktor er under udøvelsen af sin virksomhed  

 forpligtet til at udvise omhu og samvittighedsfuldhed, herunder også ved  

 benyttelse af medhjælp.
 § 9. Kiropraktorer skal føre ordnede optegnelser over deres  

 virksomhed efter nærmere af Sundhedsstyrelsen fastsatte regler.
 Stk. 2. De i stk. 1 nævnte optegnelser skal opbevares i mindst 10  

 år.
 § 10. Reklamering for kiropraktorvirksomhed må kun ske ved  

 meddelelse af navn, stilling, adresse og træffetid samt om eventuel  

 tilslutning til overenskomst med det offentlige.
 Stk. 2. Stk. 1 omfatter ikke reklamering, der udelukkende sker  

 overfor andre kiropraktorer.
 § 11. Kiropraktorer er forpligtede til at afgive de indberetninger  

 og anmeldelser, som af hensyn til den offentlige sundhedspleje afkræves dem  

 af sundhedsmyndighederne.
Kapitel 3 Tilsyn § 12. Kiropraktorer er undergivet tilsyn af Sundhedsstyrelsen  

 efter lov om sundhedsvæsenets centralstyrelse m.v.
 Stk. 2. Kiropraktorer er forpligtede til på begæring af  

 tilsynsmyndigheden at afgive alle oplysninger, der er nødvendige for  

 gennemførelse af tilsynet.
Kapitel 4 Straffebestemmelser § 13. Den, der uden at have autorisation som kiropraktor betegner  

 sig som kiropraktor eller på anden måde, der er egnet til at vække  

 forestilling om, at den pågældende har en sådan autorisation, straffes med  

 bøde.
 § 14. En kiropraktor, der gør sig skyldig i grovere eller gentagen  

 forsømmelse eller skødesløshed under udøvelsen af sin virksomhed, straffes  

 med bøde eller hæfte.
 Stk. 2. Overtrædelse af stk. 1 påtales af statsadvokaten.
 § 15. Uberettiget virksomhed som kiropraktor, jf. § 1, stk. 1,  

 straffes med bøde eller hæfte.
 Stk. 2. Overtrædelse af § 9, § 10, stk. 1 og § 11 straffes med  

 bøde.
 Stk. 3. I forskrifter, der er udfærdiget i medfør af denne lov,  

 kan der fastsættes straf af bøde for overtrædelse af bestemmelser i  

 forskrifterne.
Kapitel 5 Ikrafttrædelses- og overgangsbestemmelser § 16. Loven træder i kraft den 1. januar 1992.
 § 17. Personer, der på tidspunktet for lovens ikrafttræden udfører  

 virksomhed som nævnt i § 7, stk. 1, har ret til autorisation som kiropraktor,  

 jf. dog § 2, stk. 5, såfremt det godtgøres, at vedkommende er tilsluttet den  

 gældende landsoverenskomst mellem Sygesikringens Forhandlingsudvalg og Dansk  

 Kiropraktor-Forening eller vedkommende iøvrigt opfylder de uddannelsesmæssige  

 betingelser for en sådan tilslutning.
Stk. 2. Personer, som ikke er omfattet af stk. 1, men som har en  

 uddannelse, som kan ligestilles med en i henhold til § 2, stk. 1, godkendt  

 uddannelse og som har udøvet kiropraktorvirksomhed svarende til  

 fuldtidsbeskæftigelse i mindst 3 år i løbet af de forudgående 5 år, har ret  

 til autorisation som kiropraktor.
Afgørelse herom træffes af  

 Sundhedsstyrelsen.
 Stk. 3. Ansøgninger om autorisation efter stk. 1 og 2 skal  

 indsendes til Sundhedsstyrelsen inden 6 måneder fra lovens ikrafttræden.  

 Sundhedstyrelsen kan dispensere fra denne tidsfrist, når særlige forhold  

 taler herfor.
 Stk. 4. Personer, som inden ansøgningsfristens udløb har søgt  

 Sundhedsstyrelsen om autorisation i henhold til stk. 3, men ikke fået deres  

 ansøgning behandlet, har ret til at udøve virksomhed som kiropraktor og  

 betegne sig som kiropraktor, indtil Sundhedsstyrelsen har behandlet deres  

 ansøgning.
 § 18. § 9, stk. 1, 6. pkt., i lov om offentlig  

 sygesikring, jf. lovbekendtgørelse nr. 490 af 21. juli 1986, som ændret  

 senest ved § 18 i lov nr. 386 af 13. juni 1990 affattes således:
 »Tilskud ydes til kiropraktisk behandling ved kiropraktor, selv om  

 der ikke foreligger henvisning fra en læge.«.
 § 19. I lov nr. 154 af 8. maj 1968 om terapiassistenter, som  

 ændret ved lov nr. 217 af 23. april 1986, foretages følgende ændringer:
 1. § 7, stk. 2, affattes således:
»En terapiassistent må kun foretage sygebehandling efter henvisning  

 fra læge.
Såfremt lægeordination foreligger, skal denne følges.«.
 2. Efter § 7 indsættes:
» § 7 a.
Sundhedsstyrelsen kan fastsætte nærmere regler for  

 terapiassistenters udøvelse af manuel terapi.«.
 § 20. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Formålet med lovforslaget.
 Formålet med lovforslaget er dels at indføre en autorisationsordning for  

 kiropraktorer dels at foretage en konsekvensændring af sygesikringslovens  

 regler om betingelserne for tilskud til behandling ved kiropraktor, dels at  

 foretage en ændring af terapiassistentloven, således at behandling ved  

 privatpraktiserende terapiassistent fremover kan ske ved henvisning fra en  

 læge samt at etablere en hjemmel for sundhedsmyndighederne til at fastsætte  

 regler for terapiassistenters udøvelse af manuel terapi.
Lovforslaget vil ikke ændre den eksisterende opgavefordeling mellem  

 lægers, terapiassistenters og kiropraktorers virksomhedsområder.
Læger må  

 udføre enhver form for behandling og terapiassistenter må fortsat udføre  

 manuel terapi i det omfang, det sker som led i fysioterapeutisk behandling.  

 Kiropraktorers virksomhedsområde fastlægges i overensstemmelse med  

 kiropraktorernes uddannelsesområde således, at kiropraktorerne fortsat får  

 mulighed for at yde behandling på de områder, hvor der foreligger  

 dokumentation for den kiropraktiske behandlings virkning.
 Det vil i fremtiden udelukkende være autoriserede kiropraktorer, der har  

 ret til at udøve kiropraktisk virksomhed samt til at kalde sig kiropraktor.  

 En autorisationsordning indebærer samtidig, at en kiropraktor kan fratages  

 autorisationen af de offentlige sundhedsmyndigheder, såfremt kiropraktoren  

 findes uegnet til at udøve kiropraktorvirksomhed.
 Sundhedsministeren får mulighed for at kontrollere indholdet af den  

 kiropraktiske uddannelse på det teoretiske grunduddannelsesniveau, ligesom  

 det kræves, at en kiropraktor skal have gennemgået en supplerende praktisk  

 grunduddannelse, herunder erhvervet et tilstrækkeligt kendskab til dansk  

 sundhedslovgivning, før vedkommende kan autoriseres som kiropraktor.
Samarbejdet mellem læger, fysioterapeuter og andre autoriserede  

 behandlergrupper og kiropraktorer bliver præciseret som følge af  

 lovforslaget.
Det forventes endvidere, at kiropraktorer, specielt i de  

 tilfælde, hvor patienten er henvist fra egen læge og i forståelse med  

 patienten, underretter lægen om foretagne behandlinger.
 Lovforslaget vil desuden medføre, at danske kiropraktorer vil blive  

 omfattet af regler for anerkendelse af erhvervsudøvelse inden for Norden og  

 De europæiske Fællesskaber, i det omfang sådanne regler på et senere  

 tidspunkt gennemføres.
Lovforslaget indebærer endvidere, at kiropraktorer med uddannelser, der  

 opfylder de i den gældende landsoverenskomst mellem Sygesikringens  

 Forhandlingsudvalg og Dansk Kiropraktor-Forening opstillede  

 uddannelsesbetingelser, også fortsat vil kunne godkendes af de danske  

 sundhedsmyndigheder.
Det forudsættes iøvrigt, at den gældende  

 landsoverenskomst justeres således, at overenskomsten i fremtiden udelukkende  

 regulerer kiropraktorernes ydelser, praksisplanlægning etc. hvorimod  

 bestemmelser vedrørende uddannelseskrav, godkendelse af  

 kiropraktoruddannelser m.m. udelukkende forudsættes varetaget af  

 Sundhedsstyrelsen.
Det forudsættes endvidere, at det ifølge overenskomsten  

 nedsatte uddannelsesvurderingsnævn nedlægges.
Dansk autoriserede  

 kiropraktorer forventes endvidere at kunne blive autoriseret i de af de  

 øvrige nordiske lande, der har indført autorisation af kiropraktorer,  

 eftersom disse landes autorisationer udstedes på samme uddannelsesgrundlag.
 Den foreslåede ændring af lov om offentlig sygesikring er en nødvendig  

 følge af den foreslåede autorisationsordning, idet betingelserne for at der  

 kan ydes sygesikringstilskud vil være, at behandlingen udføres af en  

 autoriseret kiropraktor og ikke som tidligere anført af en kiropraktor, der  

 er godkendt af Dansk Kiropraktor-Råd.
For så vidt angår den foreslåede ændring af terapiassistentloven, er det  

 naturligt samtidig med indførelse af en autorisationsordning for  

 kiropraktorer, hvorefter kiropraktoren selv kan tage patienter i behandling  

 uden lægehenvisning, at smidiggøre terapiassistenters, d.v.s.  

 fysioterapeuters, muligheder for at foretage sygebehandling.
Den foreslåede  

 ændring medfører, at terapiassistenter kan yde behandling, blot der  

 foreligger en lægehenvisning og ikke som hidtil krævet en lægeordination, der  

 detaljeret foreskriver behandlingen ved terapiassistenten. Ændringen forøger  

 terapiassistentens muligheder for selvstændigt at vurdere hvilken behandling  

 en patient har behov for.
Samtidig forøges terapiassistentens og lægens  

 ansvar for, at terapiassistenten er i stand til at yde patienten en korrekt  

 behandling.
Terapiassistenter må således ikke påbegynde en behandling, som de  

 ikke har tilstrækkelige kvalifikationer til at yde.
Baggrunden for at lovforslaget også indeholder forslag til ændring af  

 sygesikringsloven og terapiassistentloven skyldes, at forslagene er tæt  

 knyttet til forslaget om autorisation af kiropraktorer.
Forslagene til  

 ændring af terapiassistentloven tager sigte på at afbalancere  

 behandlingsvilkårene mellem kiropraktorer og terapiassistenter, hvorimod  

 forslaget til ændring af sygesikringsloven udelukkende er af teknisk  

 karakter.
 1.2. Baggrunden for forslaget.
Etablering af en autorisationsordning for kiropraktorer har været  

 debatteret igennem flere årtier.
I 1963 nedsatte indenrigsministeren et  

 kiropraktorudvalg, som dels havde til opgave at undersøge, hvorvidt der burde  

 etableres en autorisationsordning for kiropraktorer dels undersøge, hvorvidt  

 de daværende sygekasser burde tillades at give økonomisk støtte til  

 kiropraktisk behandling.
I 1970 afgav udvalget betænkning nr. 550. Et flertal i udvalget kunne ikke  

 anbefale etablering af en autorisationsordning for kiropraktorer, hvorimod  

 flertallet fandt, at anerkendte sygekasser burde kunne yde økonomisk støtte  

 til kiropraktisk behandling under forudsætning af, at behandlingen skete  

 efter lægeordination og udførtes af en kiropraktor, der var medlem af Dansk  

 Kiropraktor-Forening.
Udvalgets forslag blev imidlertid ikke gennemført.
Der er ikke - i perioden efter 1970 - udarbejdet andre større udredninger  

 i offentligt regie i Danmark vedrørende kiropraktorerhvervets  

 autorisationsforhold.
Spørgsmålet om nødvendigheden af en  

 autorisationsordning for kiropraktorerhvervet har dog fra tid til anden været  

 rejst.
Debatten har i de senere år fået fornyet aktualitet gennem Sveriges,  

 Norges og Islands beslutninger om at autorisere kiropraktorerne samt gennem  

 Nordisk Råds beslutning i marts 1989 om at anbefale Nordisk Ministerråd at  

 undersøge mulighederne for etablering af ensartede regler i Norden for så  

 vidt angår kiropraktorernes autorisationsforhold og erhvervsudøvelse.
Den danske regerings holdning til en autorisation af kiropraktorerne har  

 været, at danske kiropraktorer, under de hidtil gældende vilkår, har udøvet  

 deres virksomhed på en for samfundet fuldt forsvarlig måde, ligesom  

 kiropraktorerne har været en integreret del af sygesikringssystemet med  

 dertil hørende rettigheder og pligter.
Der har derfor ikke været taget  

 initiativ til at etablere en egentlig autorisationsordning for kiropraktorer  

 i Danmark.
I maj 1990 bebudede et flertal uden om regeringen imidlertid at ville  

 fremsætte et forslag til folketingsbeslutning om autorisation af  

 kiropraktorer.
Den daværende sundhedsminister lovede på denne baggrund, at  

 regeringen ville fremsætte et lovforslag i den kommende folketingssamling om  

 autorisation af kiropraktorer, således at det kunne sikres, at sagen fik en  

 grundig behandling.
 1.3. Kiropraktorernes indplacering i det danske sundhedsvæsen.
 De kiropraktorer, der praktiserer i Danmark har i mange år indgået som en  

 del af det danske sundhedsvæsens behandlingstilbud til befolkningen.
Den første kiropraktorklinik i Danmark blev oprettet i 1920 og antallet af  

 praktiserende kiropraktorer i dag er ca. 260, hvoraf hovedparten er medlemmer  

 af Dansk Kiropraktor-Forening.
Kiropraktorerne arbejder alle inden for den  

 primære sundhedssektor.
Som nævnt kunne det af indenrigsministeren nedsatte kiropraktorudvalg - på  

 visse betingelser - anbefale, at de daværende sygekasser fik adgang til at  

 yde tilskud til kiropraktisk behandling.
I 1978 indgik Dansk  

 Kiropraktor-Forening og Den offentlige Sygesikring en overenskomst, der  

 sikrede tilskud til kiropraktisk behandling.
Overenskomsten er siden blevet  

 revideret adskillige gange senest i november 1989. Den gældende overenskomst  

 indebærer dels, at der ydes sygesikringstilskud til kiropraktisk behandling,  

 herunder røntgenundersøgelser, uden forudgående lægehenvisning dels, at kun  

 kiropraktorer, der har gennemgået en - af et efter overenskomsten nedsat  

 uddannelsesvurderingsnævn - godkendt kiropraktoruddannelse, kan tiltræde  

 overenskomsten.
Der er ca. 260 kiropraktorer i Danmark, der så godt som alle arbejder  

 under sygesikringsoverenskomsten, enten som tilmeldt overenskomsten med et  

 ydernr. eller som ansat under en kiropraktor, der er tilmeldt overenskomsten.  

 Der er i øvrigt en stram praksisplanlægning, der betyder, at ikke alle  

 kiropraktorer kan blive tilsluttet overenskomsten.
Ifølge den gældende  

 overenskomst er amtskommunerne således kun forpligtet til at godkende 7  

 nynedsættelser årligt på landsplan.
 Kiropraktorernes faglige virksomhed har endvidere siden 1. januar 1988  

 været omfattet af Sundhedsvæsenets Patientklagenævns virksomhed således, at  

 klager over en kiropraktors faglige virksomhed kan indbringes for  

 Patientklagenævnet.
 Etablering af en autorisationsordning vil ikke i sig selv ændre på  

 sygesikringens ydelsesmønster, ydelsernes niveau eller på den eksisterende  

 praksisplanlægning, ligesom Patientklagenævnets kompetence på  

 kiropraktorområdet vil blive opretholdt i uændret form.
 1.4. Det eksisterende uddannelsessystem for kiropraktorer.
Kiropraktoruddannelsen foregår i udlandet; dog eksisterer der en 1-årig  

 basisuddannelse ved Odense Universitet.
Basisuddannelsen optager årligt 48  

 studerende og er en forudsætning for at blive optaget på udenlandske  

 kiropraktoruddannelser.
Danskere, der ønsker en kiropraktoruddannelse,  

 videreuddanner sig på skoler i udlandet, hvilket vil sige USA, Canada,  

 England eller Australien.
 Studier ved udenlandske kiropraktoruddannelser berettiger i øvrigt til  

 støtte fra Statens Uddannelsesstøtte, d.v.s. såvel stipendier som statslån.
De af sygesikringens uddannelsesvurderingsnævn godkendte  

 kiropraktoruddannelser varer sammenlagt 51/2 år.
Udannelsen består af den  

 ovennævnte 1-årige basisuddannelse, der bl.a. kan tages ved Odense  

 Universitet, en 4-årig uddannelse ved en højere læreanstalt i udlandet samt  

 1/2 års turnustjeneste hos en praktiserende kiropraktor i Danmark.
Et  

 eksempel på de gældende uddannelseskrav ved kiropraktorstudier på udenlandske  

 kiropraktoruddannelser er optaget som bilag til lovforslaget.
 Antallet af danske kiropraktorstuderende i udlandet udgør for øjeblikket  

 ca. 85 personer.
Såfremt en dansk kiropraktor ønsker at praktisere som kiropraktor inden  

 for overenskomsten mellem Dansk Kiropraktor-Forening og Sygesikringens  

 Forhandlingsudvalg kræves det, at vedkommende har gennemgået en  

 kiropraktoruddannelse i USA, der opfylder de af Council on Chiropractic  

 Education (CCE) opstillede krav eller som uden for USA har gennemgået en  

 kiropraktoruddannelse, der opfylder Council on Chiropractic Educations krav.  

 CCE er en amerikansk samarbejdsorganisation med den opgave at fastsætte  

 regler og retningslinjer for den kiropraktiske uddannelse samt at udøve  

 tilsyn overfor uddannelsesinstitutionerne.
CCE er virksom på det amerikanske  

 undervisningsministeriums vegne.
 Sundhedsstyrelsen vil ved godkendelse af uddannelseskrav for kiropraktorer  

 tage udgangspunkt i ovennævnte uddannelser.
 1.5. Andre landes autorisationsforhold.
Inden for De europæiske Fællesskaber er der ikke etableret  

 autorisationsordninger for kiropraktorer.
Derimod er der uden tilhørende  

 autorisationsordning etableret en kiropraktoruddannelse i England, hvor  

 undervisningen foregår på samme faglige niveau som på de amerikanske  

 kiropraktoruddannelser.
Derimod er der i Sverige, Norge og Island etableret autorisationsordninger  

 for kiropraktorer.
Disse autorisationsordninger er alle baseret på, at  

 kiropraktorerne har gennemgået en af CCE godkendt kiropraktoruddannelse.
 2. Økonomiske og administrative konsekvenser.
 2.1. Økonomiske konsekvenser.
Som følge af det i § 2, stk. 6 nævnte gebyr for meddelelse af  

 autorisation som kiropraktor forventes en eengangsindtægt på ca. 300.000 kr.  

 i det første år efter etablering af en autorisationsordning for  

 kiropraktorer.
Beløbet fremkommer ved, at de ca. 260 i Danmark praktiserende  

 kiropraktorer forventes at søge om dansk autorisation, og at gebyret for  

 finansåret 1992 forventes at udgøre ca. 1.235, kr., hvilket svarer til  

 gebyrerne for læger og tandlæger.
I årene herefter forventes en årlig merindtægt på ca. 20.000 kr.
Beløbet  

 fremkommer ved, at der årligt færdiguddannes 15 til 20 danske  

 kiropraktorstuderende, der forventes autoriseret i Danmark.
Eftersom det er Sundhedsstyrelsen, der er autorisationsudstedende  

 myndighed og iøvrigt skal føre tilsyn med de autoriserede kiropraktorer, vil  

 Sundhedsstyrelsen i et vist omfang have behov for adgang til sagkyndig  

 rådgivning indenfor det kiropraktiske fagområde således, at styrelsen på  

 kvalificeret vis kan varetage disse funktioner.
Udgiften til ansættelse af en  

 sagkyndig i kiropraktik forventes at udgøre ca. 75.000 kr. årligt.
Lovforslaget forventes ikke at have kommunaløkonomiske konsekvenser, idet  

 hverken sygesikringens ydelsesmønster eller ydelsesniveau på  

 kiropraktorområdet foreslås ændret.
Da Danmark har en relativ høj  

 kiropraktordækning, bl.a. set i forhold til de øvrige nordiske lande,  

 forventes det ikke, at der i de kommende år vil ske nogen nævneværdig  

 forøgelse af antallet af kiropraktorer i Danmark.
 2.2. Administrative konsekvenser.
 Lovforslaget forventes ikke at have administrative konsekvenser.  

 Kiropraktorerne har bl.a. siden Sundhedsvæsenets Patientklagenævns etablering  

 den 1. januar 1988 været omfattet af nævnets virksomhed.
 3. Høring af offentlige myndigheder og organisationer.
 Lovforslaget har været forelagt følgende myndigheder og organisationer  

 til udtalelse:
Dansk Kiropraktor-Forening Den alm. danske Lægeforening Danske Fysioterapeuter Foreningen af Speciallæger Ergoterapeutforeningen Amtsrådsforeningen i Danmark Kommunernes Landsforening Frederiksberg Kommune Københavns Kommune Sundhedsstyrelsen Sygesikringens Forhandlingsudvalg Undervisningsministeriet Socialministeriet Bemærkninger til lovforslagets enkelte bestemmelser Til § 1 § 1, stk. 1, slår fast, at betegnelsen kiropraktor og eneretten til et  

 nærmere beskrevet virksomhedsområde er forbeholdt personer - med de i stk. 2  

 nævnte undtagelser - der er autoriserede som kiropraktorer.
 Stk. 2 har til formål at sikre, at læger fortsat kan udføre enhver form  

 for patientbehandling, herunder manuel terapi.
Til § 2 I dag uddannes danske kiropraktorer på udenlandske kiropraktorskoler  

 efterfulgt af en 6 måneders turnustjeneste hos en praktiserende kiropraktor i  

 Danmark.
På europæisk plan har Den Europæiske Kiropraktor Union vedtaget, at  

 turnustjenesten fra den 1. januar 1991 udvides til 12 måneder.  

 Sundhedsstyrelsen vil i forbindelse med fastsættelsen af regler for en  

 nyuddannet kiropraktors supplerende praktiske uddannelse vurdere  

 berettigelsen af en justering af turnustjenestens varighed.
 Som følge af at der ikke eksisterer en dansk kiropraktoruddannelse, har  

 kravene til kiropraktorernes uddannelse hidtil været fastlagt af Dansk  

 Kiropraktor-Forening, der udelukkende anerkender kiropraktoruddannelser, som  

 er anerkendt af eller kan anerkendes af Council on Chiropractic Education  

 (CCE).
Det forudsættes, at kiropraktoruddannelser, der opfylder CCE's  

 uddannelseskrav, uden videre vil kunne godkendes af de danske  

 sundhedsmyndigheder.
Hensigten med § 2, stk. 1, er, at sundhedsministeren  

 bemyndiges til at godkende udenlandske kiropraktoruddannelser, der opfylder  

 kravene til en kvalitetsmæssig forsvarlig kiropraktoruddannelse.  

 Almindeligvis er det Undervisnings- og Forskningsministeren, der godkender  

 uddannelsesinstitutioner inden for sundhedssektoren.
Eftersom der ikke  

 eksisterer en dansk kiropraktoruddannelse, findes det mest hensigtsmæssigt,  

 at godkendelseskompetencen for så vidt angår kiropraktoruddannelser og  

 tilsynet med kiropraktorernes faglige virksomhed placeres i samme  

 ministerium.
 For så vidt angår de danske sundhedsmyndigheders mulighed for at føre  

 tilsyn med godkendte udenlandske kiropraktoruddannelser, er det hensigten, at  

 Sundhedsstyrelsen tager kontakt til CCE med henblik på indgåelse af en aftale  

 om, at CCE fører tilsyn med de udenlandske kiropraktoruddannelser på  

 Sundhedsstyrelsens vegne.
§ 2, stk 2, pålægger sundhedsministeren at udarbejde en fortegnelse over  

 godkendte udenlandske og evt. danske kiropraktoruddannelser.
En ajourført  

 fortegnelse over sådanne uddannelsesinstitutioner vil forenkle  

 Sundhedsstyrelsens udstedelser af kiropraktorautorisationer ligesom, en  

 fortegnelse vil sikre, at danskere, der har til hensigt at påbegynde et  

 kiropraktorstudie, på forhånd kan få oplyst hvilke uddannelsesinstitutioner,  

 der er godkendt af de danske sundhedsmyndigheder.
Sundhedsstyrelsen forventes  

 pålagt at udarbejde ovennævnte fortegnelse.
§ 2, stk. 3, bemyndiger Sundhedsstyrelsen til at fastsætte regler for en  

 nyuddannet kiropraktors supplerende praktiske uddannelse, herunder krav om  

 kendskab til dansk social- og sundhedslovgivning, praktikkens kliniske  

 indhold m.m.
Baggrunden for kravet om kendskab til dansk social- og  

 sundhedslovgivning, der også stilles i forbindelse med godkendelse af  

 erhvervsudøvelse på grundlag af andre autoriserede sundhedsuddannelser, der  

 er erhvervet i udlandet, er at kiropraktorer, der er uddannet i udlandet,  

 ikke kan antages at have et tilstrækkeligt kendskab til den danske lovgivning  

 på disse områder.
 Hensigten med § 2, stk. 5, er at undgå tilfælde, hvor betingelserne for  

 meddelelse af autorisation er opfyldt, og autorisationen derfor skal  

 meddeles, selvom det står klart, at autorisation umiddelbart herefter må  

 fratages vedkommende i medfør af reglerne i § 4.
 Til § 2, stk. 6, skal bemærkes, at andre autoriserede erhverv inden for  

 sundhedsvæsenet på lignende vis betaler et eengangsgebyr for udstedelse af  

 autorisationsbeviser m.m.
Til § 3 Stk. 1 tager primært sigte på overenskomsten af 25. august 1981 med  

 senere ændringer mellem Danmark, Sverige, Norge, Finland og Island om  

 godkendelse af erhvervsudøvelse for visse personalegrupper inden for  

 sundhedsvæsenet og veterinærvæsenet.
Sverige, Norge og Island har indført  

 autorisation af kiropraktorer og ved den kommende revision af ovennævnte  

 overenskomst forventes det, at også kiropraktorer vil blive omfattet af  

 overenskomsten.
 For så vidt angår De europæiske Fællesskaber er kiropraktorerhvervet ikke  

 omfattet af de eksisterende direktiver på uddannelsesområdet, men  

 Sundhedsministeriet vil - når lovforslaget er trådt i kraft - arbejde for, at  

 kiropraktorerhvervet omfattes af direktiv 89/48 EØF om indførelse af en  

 generel ordning for gensidig anerkendelse af eksamensbeviser for  

 erhvervskompetencegivende videregående uddannelser af mindst tre års  

 varighed.
Stk. 2 omfatter kiropraktorer, som ikke er omfattet af stk. 1, hvilket vil  

 sige samtlige ansøgere, som ikke er omfattet af nordiske overenskomster eller  

 direktiver udstedt af De europæiske Fællesskaber.
Eksempelvis vil en  

 kiropraktor der, udover at have gennemført den kiropraktiske grunduddannelse  

 i udlandet, også har gennemgået den supplerende praktiske uddannelse i  

 udlandet, skulle autoriseres efter § 3, stk. 2.
Til § 4 Fratagelses- og generhvervelsesbestemmelserne svarer til de i andre  

 autorisationslove gældende bestemmelser.
Såfremt en autoriseret kiropraktor ikke længere opfylder betingelserne for  

 at være autoriseret, skal autorisationen fratages den pågældende.
Endvidere  

 kan vedkommende kiropraktor fratages sin autorisation, når han gør sig  

 skyldig i grov forsømmelighed ved udøvelse af virksomhed som kiropraktor.
Retten til at udøve virksomhed som kiropraktor kan fratages administrativt  

 eller ved dom i henhold til § 9 i lov nr. 397 af 10. juni 1987 om  

 sundhedsvæsenets centralstyrelse m.v.
Autorisation kan herudover frakendes i  

 henhold til borgerlig straffelov § 79, stk. 1, der omhandler tilfælde, hvor  

 et strafbart forhold begrunder en nærliggende fare for misbrug af stillingen.  

 I § 4, stk. 2, fastslås det, at en kiropraktor - i lighed med andet  

 autoriseret sundhedspersonale - har mulighed for selv at fraskrive sig sin  

 autorisation.
Til § 5 I forbindelse med meddelelse af dansk autorisation til udenlandsk  

 uddannede medicinalpersoner vil den danske autorisation ofte blive givet på  

 grundlag af en udenlandsk autorisation.
Såfremt den udenlandske autorisation  

 fratages en medicinalperson, bortfalder grundlaget for den danske  

 autorisation, og denne må derfor fratages vedkommende medicinalperson.
Til § 7 Ifølge § 7 kan Sundhedsstyrelsen fastlægge rammer for kiropraktorernes  

 virksomhed gennem udstedelse af en bekendtgørelse om kiropraktorernes  

 virksomhedsområde.
Et udkast til bekendtgørelse med tilhørende bemærkninger  

 er optaget som bilag til lovforslaget.
Udgangspunktet for de foreslåede  

 regler er, at den virksomhed, der er forbeholdt kiropraktorerne, er at  

 diagnosticere biomekaniske misforhold i bevægeapparatet og heraf afledte  

 smertetilstande samt at behandle disse tilstande med kiropraktisk behandling.  

 Ved kiropraktisk behandling forstås manuel behandling af kroppens led.
I  

 forbindelse med den kiropraktiske behandling kan kiropraktoren tillige  

 anvende bløddelsbehandling og anden supplerende behandling.
Til § 8 Bestemmelsen svarer til lægelovens § 6 og tandlægelovens § 11, hvoraf det  

 følger, at læger kan anvende medhjælp, hvilket kiropraktorer således også får  

 mulighed for.
Såfremt en kiropraktor anvender medhjælp, er kiropraktoren  

 forpligtet til at instruere og supervisere medhjælpen.
Forsømmes  

 instruktions- og supervisionspligten, vil kiropraktoren ifalde et  

 selvstændigt ansvar herfor og vil kunne straffes efter bestemmelserne i  

 lovforslagets § 14.
Til § 9 En tilsvarende bestemmelse indgår i den øvrige autorisationslovgivning  

 inden for sundhedsvæsenet.
Bestemmelsen har til formål at sikre, at alle for  

 behandlingen relevante oplysninger indføres i en kiropraktors  

 patientjournaler således, at det i § 12 nævnte tilsyn kan gennemføres.  

 Journalføringspligten er endvidere nødvendig af hensyn til Sundhedsvæsenets  

 Patientklagenævns behandling af evt. klager over kiropraktorers faglige  

 virksomhed, idet journalen skal indeholde oplysninger vedrørende foretagen  

 patientbehandling, information m.m.
Til § 10 Tilsvarende reklameregler findes i tandlægeloven.
Hensigten med  

 bestemmelsen er at forhindre kiropraktorer i at give patienter forkerte  

 forestillinger om kiropraktorens kvalifikationer eller om de af kiropraktoren  

 anvendte behandlingsmåder.
Begrænsningen i reklameadgangen skyldes især, at  

 offentligheden ikke har mulighed for at vurdere en eventuel reklames indhold.
 Stk. 2 undtager reklamering overfor andre kiropraktorer, idet reklame  

 overfor fagfæller ikke skønnes at indebære denne risiko.
Til § 11 En tilsvarende bestemmelse indgår i andre sundhedsprofessioners  

 autorisationslove.
Bestemmelsen sikrer, at Sundhedsstyrelsen bl.a. kan kræve  

 journalmateriale udleveret til gennemsyn i forbindelse med patientklager.
Til §§ 13-15 Strafniveauet svarer til, hvad der gælder på andre autorisationsområder.
Til § 16 Det foreslåede ikrafttrædelsestidspunkt er fastsat til den 1. januar  

 1992. Sundhedsstyrelsen får herved mulighed for at træffe afgørelse i langt  

 hovedparten af ansøgningerne om autorisation som kiropraktor inden lovens  

 ikraftræden.
Til § 17 Bestemmelsen har til formål at sikre, at de ca. 260 personer, der i dag  

 udøver almindelig kiropraktisk virksomhed kan autoriseres som kiropraktor.
 Formuleringen af stk. 1. sikrer, at samtlige de kiropraktorer, der ved  

 lovens ikrafttræden enten er tilsluttet landsoverenskomsten mellem  

 Sygesikringens Forhandlingsudvalg og Dansk Kiropraktor-Forening eller blot  

 opfylder de uddannelsesmæssige betingelser for tilslutning til  

 overenskomsten, kan meddeles dansk autorisation som kiropraktor.
Stk. 2 er møntet på de af de idag praktiserende kiropraktorer, der har  

 udøvet kiropraktorvirksomhed i en årrække, men som ikke opfylder de formelle  

 betingelser for tilslutning til den gældende landsoverenskomst.
Formelle  

 mangler i uddannelsesmæssig henseende, som fx. manglende studentereksamen, en  

 for mange år siden afsluttet kiropraktoruddannelse eller en i udlandet  

 gennemført supplerende praktisk grunduddannelse, vil efter den foreslåede  

 formulering i stk. 2 ikke være tilstrækkelig grund til at nægte vedkommende  

 kiropraktor at blive autoriseret.
Disse kiropraktorer kan - efter en  

 individuel vurdering i Sundhedsstyrelsen - autoriseres på baggrund af den  

 igennem årene opnåede erhvervserfaring.
Hensigten med de foreslåede krav til udøvet kiropraktorvirksomhed er at  

 sikre, at ansøgerens kiropraktiske kundskaber på såvel det teoretiske som på  

 det praktiske plan har været anvendt i de år, der ligger umiddelbart forud  

 for en autorisation.
Bestemmelsen sikrer således, at kun rutinerede  

 kiropraktorer, med en vedligeholdt kiropraktisk viden, kan autoriseres af  

 Sundhedsstyrelsen.
 Det er ikke hensigten, at de i dag praktiserende kiropraktorer skal  

 gennemgå prøver for så vidt angår deres kendskab til dansk social- og  

 sundhedslovgivning, jf. bemærkningerne til § 3, stk. 2. Det forudsættes, at  

 disse kiropraktorer - gennem deres praksisvirksomhed - har erhvervet det  

 fornødne kendskab til dansk social- og sundhedslovgivning.
 Stk. 4 har til formål at sikre, at Sundhedsstyrelsens sagsbehandlingstid i  

 forbindelse med ansøgning om autorisation som kiropraktor ikke forhindrer en  

 i dag praktiserende kiropraktor i lovligt fortsat at udøve kiropraktisk  

 virksomhed, indtil Sundhedsstyrelsen har færdigbehandlet vedkommmendes  

 autorisationsansøgning.
Til § 18 Den foreslåede ændring af lov om offentlig sygesikring består udelukkende  

 af en konsekvensændring som følge af den foreslåede autorisationsordning for  

 kiropraktorer.
Sygesikringstilskud vil derfor i fremtiden alene kunne ydes  

 til kiropraktisk behandling ved en autoriseret kiropraktor.
Til § 19 Ændringen af § 7, stk. 2, i lov om terapiassistenter tilsigter at udvide  

 terapiassistenters mulighed for selvstændigt at vurdere og vælge, hvilken  

 behandling en patient har behov for.
Bestemmelsen indebærer, at det i  

 fremtiden skal være muligt for en terapiassistent at behandle patienter alene  

 efter lægehenvisning, d.v.s. uden at der foreligger en lægeordination, der  

 nøje beskriver, hvilken behandling patienten skal ydes af terapiassistenten.  

 Den foreslåede ændring indebærer således, at det i fremtiden vil være  

 tilstrækkeligt, at der foreligger en henvisning fra en læge, der lader det  

 være op til terapiassistenten at vurdere, hvilken fysio- eller  

 ergoterapeutisk behandling patientens samlede situation nødvendiggør.
Forslaget til en ny § 7 a i lov om terapiassistenter bemyndiger  

 Sundhedsstyrelsen til at udstede regler for terapiassistenters udøvelse af  

 manuel terapi.
Enkelte fysioterapeuter anvender i dag manuel terapi som led i  

 den fysioterapeutiske patientbehandling.
Som følge af den foreslåede  

 kiropraktorautorisation, der forbeholder kiropraktorer retten til at udføre  

 kiropraktisk behandling, kan der opstå problemer med hensyn til grænserne  

 mellem kiropraktorers og terapiassistenters virksomhedsområde.
 Bestemmelsen giver Sundhedsstyrelsen mulighed for at sikre, at  

 terapiassistenter fortsat kan udføre manuel terapi, forudsat dette sker som  

 led i en terapeutisk behandling samtidig med, at kiropraktorernes primære  

 virksomhedsområde forbeholdes kiropraktorer.
 Sundhedsstyrelsen finder ikke på nuværende tidspunkt behov for at udstede  

 nærmere regler for terapiassistenters udøvelse af manuel terapi.
Bilag 1 I dette bilag er (med mindre skrift) indsat den gældende formulering af § 9 i lov om offentlig sygesikring og af § 7 i lov om terapiassistenter, der berøres af lovforslaget § 18. § 9, stk. 1, 6. pkt., i lov om offentlig  

 sygesikring, jf. lovbekendtgørelse nr. 490 af 21. juli 1986, som ændret  

 senest ved § 18 i lov nr. 386 af 13. juni 1990, affattes således:
 »Tilskud ydes til kiropraktisk behandling ved kiropraktor, selv om  

 der ikke foreligger henvisning fra en læge.«.
 § 9. Den offentlige sygesikring yder efter retningslinjer fastsat  

 af Sundhedsstyrelsen tilskud til fysiurgisk behandling, der udføres efter  

 henvisning af en læge og ved en autoriseret fysioterapeut . . . . (pkt. 6):  

 Tilskud ydes til kiropraktisk behandling ved kiropraktor, der er godkendt af  

 Dansk Kiropraktor-Råd, selv om der ikke foreligger henvisning fra en læge.
 § 19. I lov nr. 154 af 8. maj 1968 om terapiassistenter, som  

 ændret ved lov nr. 217 af 23. april 1986, foretages følgende ændringer:
 1. § 7, stk. 2, affattes således:
»En terapiassistent må kun foretage sygebehandling efter henvisning  

 fra læge.
Såfremt lægeordination foreligger, skal denne følges.«.
 2. Efter § 7 indsættes:
» § 7 a.
Sundhedsstyrelsen kan fastsætte nærmere regler for  

 terapiassistenters udøvelse af manuel terapi.«.
 § 7. En terapiassistent er under udøvelsen af sin gerning  

 forpligtet til at udvise omhu og samvittighedsfuldhed.
 Stk. 2. En terapiassistent må kun foretage sygebehandling ifølge  

 lægeordination og er forpligtet til stedse nøje at rette sig efter lægens  

 anvisninger.
Bilag 2 Kiropraktoruddannelsen Kiropraktoruddannelsen består i følge oplysninger fra Dansk  

 Kiropraktor-Forening af følgende elementer:
 Foruddannelse.
 1. Den studerende skal have en tilsvarende foruddannelse, som gælder for  

 optagelse på et lægevidenskabeligt faktultet.
 2. 1 års uddannelse ved Odense Universitet indeholdende bl.a. fysik, kemi  

 og anatomi.
 Selve kiropraktoruddanelsen.
 Uddannelsen, der er 4-årig, kan i oversigtsform beskrives således:
 Vægtningen mellem teoretiske og praktiske fag er 80/20.
 Den samlede uddannelse (inklusive den 1-årige uddannelse ved Odense  

 Universitet) kan ligestilles med en dansk universitetsuddannelse på 5,8 år.
Supplerede praktisk grunduddannelse Fra 1. januar 1991 kræves for at kunne praktisere for den offentlige  

 sygesikring og for at kunne godkendes af Dansk Kiropraktor-Forening, at den  

 uddannede kiropraktor har en 1-årig supplerende praktisk grunduddannelse  

 bestående af 1) 6 måneders ansættelse som turnusassistent (turnusuddannelse), 2) 6 måneders ansættelse som ansat kiropraktor (turnustjeneste) og 3) klinisk teoretisk efteruddannelse.
Bilag 3 Udkast til Sundhedsstyrelsens bekendtgørelse om kiropraktorvirksomhed I medfør af § 7, stk. 2, i lov om kiropraktorer fastsættes herved  

 følgende:
 § 1. Kiropraktorvirksomhed omfatter diagnostik og kiropraktisk  

 behandling af biomekaniske funktionsforstyrrelser og heraf afledte  

 smertetilstande i rygsøjle, bækken og ekstremiteter (bevægeapparatet).
Stk. 2. Ved kiropraktisk behandling forstås manuel behandling af  

 kroppens led.
I forbindelse med den kiropraktiske behandling kan  

 kiropraktoren tillige anvende bløddelsbehandling og anden relevant  

 supplerende behandling.
§ 2. En kiropraktor kan i diagnostisk øjemed 1) foretage relevante kliniske undersøgelser af patienten, 2) foretage røntgenundersøgelse.
Ved brug af røntgenapparater skal  

 kiropraktoren opfylde til enhver tid af Sundhedsstyrelsen stillede krav til  

 uddannelse, erfaring m.v.
§ 3. En kiropraktor må ikke 1) udstede og anvende receptpligtige lægemidler.
 2) iværksætte fuldstændig eller lokal bedøvelse.
 3) foretage operative indgreb, herunder udførelse af nåleakupunktur.
 4) udtage blodprøve eller foretage indsprøjtninger.
 5) behandle med røntgenapparat, ultralydapparat,  

 mikrobølgediathermiapparat eller andet apparat, hvis anvendelse kræver særlig  

 tilladelse.
 § 4. En kiropraktor må ikke behandle børn under 1 år.
 § 5. Bliver en kiropraktor under udførelse af kiropraktisk  

 virksomhed bekendt med eller får mistanke om, at en patient har sygdomme  

 eller sygdomstilstande, som kontraindicerer kiropraktisk behandling, skal  

 behandlingen afbrydes og patienten opfordres til at søge læge.
 § 6. Bliver en kiropraktor iøvrigt bekendt med eller får mistanke  

 om sygdomme eller sygdomstilstande uden for sit virksomhedsområde, skal  

 behandlingen afbrydes og patienten opfordres til at søge læge.
§ 7. I de i § 5 og § 6 nævnte tilfælde er kiropraktorer dog ikke  

 afskåret fra at foretage kiropraktisk behandling, når sådan behandling  

 iøvrigt er indiceret og ikke kan antages at påvirke den lægelige behandling  

 af de nævnte sygdomme eller sygdomstilstande.
Den kiropraktiske behandling  

 skal i disse tilfælde foregå i et tæt samarbejde med den behandlende læge.
 § 8. Overtrædelser af bekendtgørelsen straffes med bøde i medfør  

 af § 15, stk. 3, i lov om kiropraktorer, medmindre højere straf er forskyldt  

 efter anden lovgivning.
 § 9. Bekendtgørelsen træder i kraft den 1. januar 1992.
Bemærkninger til bekendtgørelsens enkelte bestemmelser Til § 1 Stk. 1 angiver i overensstemmelse med lovens § 7, stk. 1, det område, som  

 kiropraktorerne gennem deres uddannelse har særlige forudsætninger for at  

 vurdere og behandle.
Kiropraktorer har herefter alene ret til at praktisere  

 inden for det hermed fastsatte virksomhedsområde.
Definitionen af  

 virksomhedsområdet er i det væsentlige identisk med tidligere definitioner af  

 kiropraktorernes virksomhedsområde, blandt andet den norske udredning om  

 autorisation af kiropraktorer fra 1985 (NOU 1985:10).
I stk. 2 gives der, i overenstemmelse med hidtidig praksis, mulighed for,  

 at der i umiddelbar forbindelse med den kiropraktiske behandling kan gives  

 supplerende manuel behandling af muskelsener, ledbånd m.v.
Også anden manuel  

 vævsbehandling vil efter omstændighederne kunne anvendes.
Det er dog en klar  

 forudsætning, at den her nævnte supplerende behandling indgår som et led i  

 den kiropraktiske behandling.
Til § 2 Det forudsættes, at den kliniske undersøgelse retter sig mod muligheden  

 for kiropraktisk behandling af patienten.
Der er ikke sket nogen ændring i kiropraktorernes mulighed for at foretage  

 røntgenundersøgelser.
De relevante bestemmelser er fastsat i  

 Sundhedsstyrelsens bekendtgørelse nr. 217 af 29. april 1977 med senere  

 ændring om røntgendiagnostikanlæg til medicinsk brug, jf. navnlig pkt. 3.1.  

 om kravene til brugeren af røntgenanlægget.
Til § 3 Bestemmelsen præciserer en række funktioner m.v., som ikke falder  

 indenfor kiropraktorernes virksomhedsområde, men som alene må foretages af  

 læger (eller af lægers medhjælp) eller andre, som har særlig hjemmel.
 I det omfang der kræves særlig tilladelse til anvendelse af apparatur vil  

 kiropraktorer selvfølgelig på linie med andre kunne søge om sådanne  

 tilladelser.
Til § 4 Under § 5 er behandlet spørgsmålet om kontraindikationer for kiropraktisk  

 behandling.
Muligheden for i det hele taget at foretage kiropraktisk  

 behandling af børn og risici ved en sådan behandling har været særligt  

 overvejet.
Diagnosticering af små børn er generelt vanskelig og kræver særlige  

 forudsætninger.
F.eks. kan børneleddegigt og inflammatoriske tilstande hos  

 børn, som f.eks. halsinfektioner, ofte give funktionsforstyrrelser specielt i  

 halshvirvelsøjlen og dermed føre til en fejlagtig opfattelse af, at der er  

 indikation for kiropraktisk behandling.
Hertil kommer mere generelt, at knogler og led hos helt små børn ikke er  

 forbenede, men overvejende består af brusket væv.
Muskulaturen styres af et  

 ikke fuldt udviklet nervesystem og alle bevægelser foregår, ikke mindst i de  

 første levemåneder, ukoordineret og i reflektorisk bestemte mønstre.
 Gennemførelse af kiropraktisk diagnosticering og behandling af mindre børn  

 må derfor anses for problematisk og der findes ikke dokumentation for  

 positive resultater af kiropraktisk behandling af biomekaniske  

 funktionsforstyrrelser hos små børn.
Gennemførelsen af en autorisationsordning, hvor sundhedsmyndighederne  

 overfor omverdenen står som garant for, at den pågældende behandlergruppe  

 alene fungerer inden for et område, som den har forudsætninger for og at man  

 iøvrigt sikrer, at virksomheden foregår på en forsvarlig måde, gør det efter  

 Sundhedsstyrelsens opfattelse nødvendigt at fastsætte en behandlingsgrænse  

 for små børn.
Efter et samlet skøn fastsættes grænsen til 1 år.
Også  

 kiropraktisk behandling af børn over 1 år kan være problematisk.  

 Kiropraktorerne vil her være forpligtet til nøje at overveje, om der er  

 kontraindikationer for kiropraktisk behandling af disse børn, jf. nedenfor  

 under § 5.
§ 5 Bestemmelsen vedrører kontraindikationer for behandling inden for det  

 kiropraktiske virksomhedsområde, jf. § 1, stk. 1. Foreligger  

 kontraindikationer, må kiropraktoren ikke fortsætte den kiropraktiske  

 behandling, men skal henvise til læge, jf. dog § 7. Kiropraktorens mulighed  

 for at vurdere, hvornår kontraindikationer foreligger, indgår dels i den  

 kiropraktiske grunduddannelse, men en særlig oplæring heri forudsættes også  

 at ske under den obligatoriske, praktiske uddannelse.
Det er ikke fundet muligt udtømmende at angive, hvornår kontraindikationer  

 foreligger.
Som eksempler på kontraindikationer kan nævnes ikke ophelede  

 knoglebrud, discusprolaps med rodsymptomer (neurologiske udfaldssymptomer),  

 alvorlige ledskred i columna, funktionsforstyrrelser i halspulsårer eller  

 overdreven ledbevægelighed (universel hypermobilitet). Også i en række andre  

 tilfælde vil det være klart for en kiropraktor, at en bestemt lidelse ikke  

 bør undergives kiropraktisk behandling.
I tvivlstilfælde bør der altid  

 henvises til læge, med mulighed for senere kiropraktisk behandling efter  

 princippet i § 7.
Til § 6 Bestemmelsen vedrører det forhold, at en kiropraktor under  

 diagnosticering eller under kiropraktisk behandling bliver opmærksom på, at  

 en patient har sygdomme eller sygdomstilstande udenfor virksomhedsområdet,  

 eksempelvis kræftsygdomme, infektiøse sygdomme og inflammatoriske  

 gigtsygdomme.
Både for ikke at give patienten et falskt indtryk af, at  

 kiropraktoren tager sig af patientens samlede sygdomsproblem, men navnlig for  

 ikke at forringe helbredelsesmulighederne for patienten, skal denne straks  

 opfordres til at søge læge.
Til § 7 Formålet med bestemmelserne i §§ 5 og 6 er, at patienten hurtigst muligt  

 kommer under lægebehandling.
Er dette sket, er der ikke noget til hinder for,  

 at patienten lader sig behandle af en kiropraktor, under den forudsætning, at  

 den kiropraktiske behandling ikke antages at påvirke den nødvendige lægelige  

 behandling.
Om dette er tilfældet, må vurderes af kiropraktoren i fornødent  

 samråd med lægen.
Til § 8 Højere straf kan f.eks. være forskyldt efter lov om kiropraktorer,  

 lægeloven eller straffeloven.
Ændringsforslag til 2. behandlingen 21. maj 1991 Af Kirsten Jacobsen (FP):
Til § 7 2) I stk. 2 indsættes efter 1. pkt. som nyt punktum:
»Sundhedsstyrelsen kan ikke fastsætte regler, der begrænser  

 kiropraktorers virksomhedsområde for så vidt angår patientens alder.« Bemærkninger Til nr. 2 Ændringsforslaget går ud på at sikre, at Sundhedsstyrelsen ikke kan  

 begrænse kiropraktorers ret til behandling, heller ikke for spædbørn fra 0-1  

 år.
Som det fremgår af udvalgets betænkning, har der ikke været tilfælde af  

 skader ved kiropraktorbehandling af denne patientgruppe.
Autorisation af  

 kiropraktorer vil også i sig selv indebære øget offentligt tilsyn med  

 kiropraktorers virksomhed.
Det understreges også i betænkningen, at  

 kiropraktorers virksomhed hidtil har været udøvet fuldt forsvarligt.
Sundhedsstyrelsens hidtidige holdning til autorisation af kiropraktorer er  

 mere politisk bestemt end sundhedsbestemt.
Derfor er det ikke rimeligt, at  

 Sundhedsstyrelsen skal kunne kræve begrænsninger i kiropraktorernes adgang  

 til selv både at diagnosticere og behandle alle grupper.
Da der ikke er frit  

 lægevalg, vil et krav om, at en læge skal acceptere behandlingen, komme til  

 at virke som en indskrænkning til skade for denne patientgruppe.
Specielt  

 spædbørnskolik og mellemørebetændelse kan efter kiropraktorbehandling  

 mindskes på en effektiv og skånsom måde.
Efter 2. behandling den 23. maj 1991 Kapitel 1 Autorisation § 1. Ret til at udøve virksomhed som kiropraktor og betegne sig  

 som kiropraktor har kun den, der har modtaget autorisation som kiropraktor i  

 henhold til §§ 2 og 3.
 Stk. 2. Lægers virksomhed berøres ikke af denne lov.
 § 2. Den, der har bestået en af sundhedsministeren godkendt  

 uddannelse som kiropraktor, og som i Danmark har gennemgået en supplerende  

 praktisk uddannelse, har ret til autorisation som kiropraktor.
 Stk. 2. Sundhedsministeren eller den, sundhedsministeren  

 bemyndiger dertil, udsteder en fortegnelse over godkendte  

 kiropraktoruddannelser.
 Stk. 3. Sundhedsstyrelsen kan fastsætte nærmere regler for den i  

 stk. 1 nævnte supplerende praktiske uddannelse.
 Stk. 4. Autorisationen meddeles af Sundhedsstyrelsen, der fører en  

 fortegnelse over meddelte autorisationer.
Stk. 5. Autorisation kan ikke meddeles den, der må antages at være  

 farlig for sine medmennesker under udøvelse af kiropraktorvirksomhed enten på  

 grund af udvist grov uduelighed eller på grund af legemlige eller sjælelige  

 mangler.
Autorisationen kan endvidere nægtes under de i borgerlig straffelov  

 § 78, stk. 2, nævnte omstændigheder.
 Stk. 6. For meddelelse af autorisation som kiropraktor betales et  

 af sundhedsministeren fastsat gebyr.
 § 3. Sundhedsministeren kan fastsætte sådanne bestemmelser om  

 udøvelse af virksomhed her i landet som kiropraktor, som er nødvendige til  

 gennemførelse af overenskomst om fælles nordisk arbejdsmarked for  

 kiropraktorer og direktiver vedtaget af De Europæiske Fællesskaber.
 Stk. 2. Sundhedsstyrelsen kan meddele autorisation som kiropraktor  

 til personer, der har gennemgået en uddannelse, som kan ligestilles med de i  

 § 2, stk. 1, nævnte uddannelser.
 § 4. Autorisation som kiropraktor kan fratages og generhverves  

 efter reglerne i lov om sundhedsvæsenets centralstyrelse m.v.
Stk. 2. En kiropraktor kan over for Sundhedsstyrelsen fraskrive  

 sig sin autorisation for tid eller indtil videre.
Autorisationen kan  

 generhverves, når den fastsatte tidsfrist for fraskrivelsen er udløbet, og  

 kan i øvrigt, også inden for en fastsat tidsfrist, generhverves efter  

 ansøgning til Sundhedsstyrelsen, såfremt de omstændigheder, der begrundede  

 fraskrivelsen, ikke længere findes at være til stede.
Stk. 3. Sundhedsstyrelsens afgørelse kan påklages til  

 sundhedsministeren.
Afslår sundhedsministeren klagen, kan klageren forlange  

 afgørelsen indbragt for domstolene, såfremt der er forløbet mindst 1 år  

 efter, at den pågældende har fraskrevet sig autorisationen, eller efter at  

 generhvervelse senest er nægtet ved dom.
Sundhedsministerens afgørelse skal  

 indeholde oplysning om adgang til at begære domstolsprøvelse og om fristen  

 herfor.
Stk. 4. Begæring efter stk. 3 om domstolsprøvelse skal fremsættes  

 over for sundhedsministeren inden 3 uger efter, at sundhedsministerens  

 afgørelse er meddelt den pågældende.
Sundhedsministeren anlægger sag i den  

 borgerlige retsplejes former.
 § 5. Er autorisation som kiropraktor her i landet givet på  

 grundlag af autorisation i et andet land, kan Sundhedsstyrelsen fratage  

 vedkommende autorisationen, dersom autorisationen i vedkommende andet land  

 bliver frataget pågældende eller på anden måde taber sin gyldighed.
 § 6. Sundhedsstyrelsen giver offentlig meddelelse om  

 autorisationer samt om fratagelse og fraskrivelse i medfør af §§ 2-5.
Kapitel 2 Rettigheder og pligter § 7. Kiropraktorvirksomhed omfatter diagnostik, forebyggelse og  

 kiropraktisk behandling af biomekaniske funktionsforstyrrelser i rygsøjle,  

 bækken og ekstremiteter.
 Stk. 2. Sundhedsstyrelsen kan fastsætte nærmere regler for  

 kiropraktorers virksomhed og eventuelle begrænsninger i denne virksomhed,  

 herunder regler for kiropraktorers anvendelse af røntgenstråling m.v.
 § 8. En kiropraktor er under udøvelsen af sin virksomhed  

 forpligtet til at udvise omhu og samvittighedsfuldhed, herunder også ved  

 benyttelse af medhjælp.
 § 9. Kiropraktorer skal føre ordnede optegnelser over deres  

 virksomhed efter nærmere af Sundhedsstyrelsen fastsatte regler.
 Stk. 2. De i stk. 1 nævnte optegnelser skal opbevares i mindst 10  

 år.
 § 10. Reklamering for kiropraktorvirksomhed må kun ske ved  

 meddelelse af navn, stilling, adresse og træffetid samt om eventuel  

 tilslutning til overenskomst med det offentlige.
 Stk. 2. Stk. 1 omfatter ikke reklamering, der udelukkende sker  

 over for andre kiropraktorer.
 § 11. Kiropraktorer er forpligtede til at afgive de indberetninger  

 og anmeldelser, som af hensyn til den offentlige sundhedspleje afkræves dem  

 af sundhedsmyndighederne.
Kapitel 3 Tilsyn § 12. Kiropraktorer er undergivet tilsyn af Sundhedsstyrelsen  

 efter lov om sundhedsvæsenets centralstyrelse m.v.
 Stk. 2. Kiropraktorer er forpligtede til på begæring af  

 tilsynsmyndigheden at afgive alle oplysninger, der er nødvendige for  

 gennemførelse af tilsynet.
Kapitel 4 Straffebestemmelser § 13. Den, der uden at have autorisation som kiropraktor betegner  

 sig som kiropraktor eller på anden måde bidrager til forhold, der er egnet  

 til at vække forestilling om, at den pågældende har en sådan autorisation,  

 straffes med bøde.
 § 14. En kiropraktor, der gør sig skyldig i grovere eller gentagen  

 forsømmelse eller skødesløshed under udøvelsen af sin virksomhed, straffes  

 med bøde eller hæfte.
 Stk. 2. Overtrædelse af stk. 1 påtales af statsadvokaten.
 § 15. Uberettiget virksomhed som kiropraktor, jf. § 1, stk. 1,  

 straffes med bøde eller hæfte.
 Stk. 2. Overtrædelse af § 9, § 10, stk. 1, og § 11 straffes med  

 bøde.
 Stk. 3. I forskrifter, der er udfærdiget i medfør af denne lov,  

 kan der fastsættes straf af bøde for overtrædelse af bestemmelser i  

 forskrifterne.
Kapitel 5 Ikrafttrædelses- og overgangsbestemmelser § 16. Loven træder i kraft den 1. januar 1992.
 § 17. Personer, der på tidspunktet for lovens ikrafttræden udfører  

 virksomhed som nævnt i § 7, stk. 1, har ret til autorisation som kiropraktor,  

 jf. dog § 2, stk. 5, såfremt det godtgøres, at vedkommende er tilsluttet den  

 gældende landsoverenskomst mellem Sygesikringens Forhandlingsudvalg og Dansk  

 Kiropraktor-Forening eller vedkommende i øvrigt opfylder de  

 uddannelsesmæssige betingelser for en sådan tilslutning.
Stk. 2. Personer, som ikke er omfattet af stk. 1, men som har en  

 uddannelse, som kan ligestilles med en i henhold til § 2, stk. 1, godkendt  

 uddannelse, og som har udøvet kiropraktorvirksomhed svarende til  

 fuldtidsbeskæftigelse i mindst 3 år i løbet af de forudgående 5 år, har ret  

 til autorisation som kiropraktor.
Afgørelse herom træffes af  

 Sundhedsstyrelsen.
 Stk. 3. Ansøgninger om autorisation efter stk. 1 og 2 skal  

 indsendes til Sundhedsstyrelsen inden 6 måneder fra lovens ikrafttræden.  

 Sundhedsstyrelsen kan dispensere fra denne tidsfrist, når særlige forhold  

 taler herfor.
 Stk. 4. Personer, som inden ansøgningsfristens udløb har søgt  

 Sundhedsstyrelsen om autorisation i henhold til stk. 3, men ikke fået deres  

 ansøgning behandlet, har ret til at udøve virksomhed som kiropraktor og  

 betegne sig som kiropraktor, indtil Sundhedsstyrelsen har behandlet deres  

 ansøgning.
 § 18. § 9, stk. 1, 6. pkt., i lov om offentlig  

 sygesikring, jf. lovbekendtgørelse nr. 490 af 21. juli 1986, som ændret  

 senest ved § 18 i lov nr. 386 af 13. juni 1990, affattes således:
»Tilskud ydes til kiropraktisk behandling ved kiropraktor, selv om  

 der ikke foreligger henvisning fra en læge.« § 19. I lov nr. 154 af 8. maj 1968 om terapiassistenter, som  

 ændret ved lov nr. 217 af 23. april 1986, foretages følgende ændringer:
 1. § 7, stk. 2, affattes således:
»Stk. 2. En terapiassistent må kun foretage sygebehandling  

 efter henvisning fra læge.
Såfremt lægeordination foreligger, skal denne  

 følges.« 2. Efter § 7 indsættes:
» § 7 a.
Sundhedsstyrelsen kan fastsætte nærmere regler for  

 terapiassistenters udøvelse af manuel terapi.« § 20. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Ændringsforslag til 3. behandling den 24. maj 1991 Af Kirsten Jacobsen (FP):
Til § 7 3) I stk. 2 indsættes efter 1. pkt. som nyt punktum:
»Sundhedsstyrelsen kan ikke fastsætte regler, der begrænser  

 kiropraktorers virksomhedsområde for så vidt angår patientens alder.« Bemærkninger Til nr. 3 Ændringsforslaget går ud på at sikre, at Sundhedsstyrelsen ikke kan  

 begrænse kiropraktorers ret til behandling, heller ikke for spædbørn fra 0  

 til 1 år.
Som det fremgår af udvalgets betænkning, har der ikke været  

 tilfælde af skader ved kiropraktorbehandling af denne patientgruppe.  

 Autorisation af kiropraktorer vil også i sig selv indebære øget offentligt  

 tilsyn med kiropraktorers virksomhed.
Det understreges også i betænkningen,  

 at kiropraktorers virksomhed hidtil har været udøvet fuldt forsvarligt.
Sundhedsstyrelsens hidtidige holdning til autorisation af kiropraktorer er  

 mere politisk bestemt end sundhedsbestemt.
Derfor er det ikke rimeligt, at  

 Sundhedsstyrelsen skal kunne kræve begrænsninger i kiropraktorernes adgang  

 til selv både at diagnosticere og behandle alle grupper.
Da der ikke er frit  

 lægevalg, vil et krav om, at en læge skal acceptere behandlingen, komme til  

 at virke som en indskrænkning til skade for denne patientgruppe.
Specielt  

 spædbørnskolik og mellemørebetændelse kan efter kiropraktorbehandling  

 mindskes på en effektiv og skånsom måde.
Ændringsforslag til 3. behandling den 29. maj 1991 Af Erling Christensen (S), Birgitte Husmark (SF), Køpke Christensen (FP), Lis Noer Holmberg (CD) og Inger Stilling Pedersen (KRF):
Til § 7 4) Efter stk. 2 indsættes som nyt stykke:
»Stk. 3. En kiropraktor må behandle børn under 1 år, når  

 barnets læge skriftligt har afgivet erklæring om, at barnet ikke har sygdomme  

 eller sygdomstilstande, som kontraindicerer behandling hos en  

 kiropraktor.« Bemærkninger Til nr. 4 Ændringsforslaget er stillet for at sikre, at der fortsat vil være adgang  

 til kiropraktorbehandling for børn under 1 år i overensstemmelse med  

 flertallets (Socialdemokratiet, Socialistisk Folkeparti, Fremskridtspartiet,  

 Centrum-Demokraterne og Kristeligt Folkeparti) udtalelse i udvalgets  

 betænkning afgivet den 16. maj 1991.
