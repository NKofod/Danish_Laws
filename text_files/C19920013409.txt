Indholdsfortegnelse Oversigter i skemaform Fordringer og gæld Konvertible obligationer, personer Konvertible obligationer, selskaber Finansielle kontrakter Tabsfradragsbegrænsningsregler, aktiebaserede salgskontrakter Tabsfradragsbegrænsningsregler, aktiebaserede købskontrakter Tabsfradragsbegrænsningsregler, øvrige kontrakter Bilag Kapitel 9 i Skattedepartementets cirkulære nr. 120 af 9. oktober 1986 Indledende bemærkninger 1. Kursgevinstloven er senest ændret ved lov nr. 255 af 25. april  

 1990, lov nr. 386 af 13. juni 1990, lov nr. 362 af 6. juni 1991, lov nr. 394  

 af 6. juni 1991, lov nr. 190 af 23. marts 1992 og lov nr. 491 af 24. juni  

 1992.
 Kursgevinstloven er med de seneste ændringer optrykt som lovbekendtgørelse  

 nr. 666 af 28. juli 1992.
 Hvor ikke andet er anført, henviser paragrafferne til kursgevinstloven.
Dette cirkulære træder i stedet for Skattedepartementets cirkulære nr. 120  

 af 9. oktober 1986, som ophæves.
Det samme gælder kapitel 5 i  

 Skattedepartementets cirkulære nr. 237 af 30. december 1987.
2. I det følgende gives en kort oversigt over de væsentligste af  

 de ændringer af kursgevinstloven, der er gennemført i 1991 og 1992. Som noget  

 afgørende nyt er der indført særlige regler for den skattemæssige behandling  

 af gevinst og tab på finansielle kontrakter (terminskontrakter og  

 aftaler om køberetter og salgsretter). Der er tale om en generel symmetrisk  

 beskatning, idet gevinst og tab på finansielle kontrakter som udgangspunkt  

 medregnes ved opgørelsen af den skattepligtige indkomst for alle  

 skattepligtige og ved opgørelsen af afgiftsgrundlaget for alle  

 realrenteafgiftspligtige.
For personer behandles gevinst og tab som  

 kapitalindkomst, for næringsdrivende dog som personlig indkomst.  

 Skattepligtig gevinst og fradragsberettiget tab på finansielle kontrakter,  

 der er omfattet af reglerne, opgøres uafhængigt af opgørelsen af det  

 skattemæssige resultat for det underliggende aktiv og uafhængigt af formålet  

 med anvendelsen af de finansielle kontrakter (separationsprincippet).  

 Opgørelsen skal som hovedregel ske efter lagerprincippet, idet Ligningsrådet  

 dog i ganske særlige tilfælde kan tillade, at der sker beskatning efter  

 realisationsprincippet.
Den generelle fradragsret for tab på finansielle kontrakter er begrænset i  

 to tilfælde.
Ved tab på kontrakter, der indeholder ret eller pligt til at  

 afstå aktier, begrænses fradragsretten for skattepligtige, der ikke er  

 næringsskattepligtige efter aktieavancebeskatningsloven.
For personer  

 begrænses fradragsretten desuden for finansielle kontrakter, der ikke har  

 tilknytning til den skattepligtiges erhvervsmæssige virksomhed.
 De nye regler indebærer derudover en række ændringer vedrørende den  

 skattemæssige behandling af gevinst og tab på fordringer og gæld .
Kredsen af generelt skattepligtige i kursgevinstloven er udvidet til at  

 omfatte alle selskaber og fonde m.v.
Selskaber og fonde m.v. skal herefter  

 som udgangspunkt medregne alle kursgevinster på fordringer og gæld ved  

 opgørelsen af den skattepligtige indkomst og har tilsvarende fradragsret for  

 kurstab på fordringer og gæld.
Tab på fordringer på koncernforbundne  

 selskaber kan dog som hovedregel ikke fradrages, mens den modsvarende gevinst  

 på skyldnerens gæld ikke er skattepligtig.
Der er indført en symmetrisk beskatning af kursgevinster og kurstab på  

 fordringer og gæld i fremmed valuta for alle skattepligtige.
Gevinster vil  

 være skattepligtige og tab fradragsberettigede.
En fremmedmøntet fordrings  

 pålydende rente er herefter uden betydning for kursgevinstbeskatningen.
For  

 personer, der ikke er næringsdrivende efter kursgevinstloven, gælder dog en  

 bagatelgrænse.
Gevinst og tab skal således kun medregnes, hvis indkomstårets  

 nettogevinst eller nettotab overstiger 800 kr. i 1987-niveau.
Beløbet  

 reguleres efter personskattelovens § 20.
 Som følge af ophævelsen af mindsterentereglen for fordringer i fremmed  

 valuta kan selskaber og fonde m.v. fratrække emissionskurstab på obligationer  

 m.v. i fremmed valuta.
 For så vidt angår fysiske personers gevinst på fordringer, der opfylder  

 mindsterentereglen, er der indført en regel, hvorefter der sker beskatning af  

 kursgevinster på fordringer, der erhverves for lånte midler.
For realkreditinstitutter medfører ændringerne, at gevinst og tab på  

 obligationslån i fremmed valuta medregnes til den skattepligtige indkomst.  

 Visse særlige udlån ydet sidst i 1970erne og begyndelsen af 1980erne er  

 endvidere undtaget fra den skattepligtige indkomst.
Yderligere er der sket en  

 præcisering af, i hvilket omfang realkreditinstitutternes udlånsvirksomhed i  

 øvrigt er omfattet af kursgevinstlovens almindelige regler.
Endelig er kursgevinstlovens regler om beskatning ved fraflytning  

 justeret.
Der skal herefter kun ske beskatning af urealiserede kursgevinster  

 ved fraflytning, hvis den pågældende har været skattepligtig til Danmark i  

 mindst 5 år inden for de seneste 10 år forud for fraflytningen.
 3. Reglerne om finansielle kontrakter har virkning for kontrakter,  

 der erhverves den 1. juli 1991 eller senere. Ændringerne i reglerne om  

 fordringer og gæld har som hovedregel virkning fra den 27. december 1990. De  

 nærmere regler om ikrafttræden af lov nr. 394 af 6. juni 1991 og lov nr. 491  

 af 24. juni 1992 omtales i forbindelse med de enkelte afsnit.
For så vidt angår ikrafttræden af kursgevinstlovens oprindelige  

 bestemmelser, henvises til kapitel 9 i Skattedepartementets cirkulære nr. 120  

 af 9. oktober 1986, der er optrykt som bilag til dette cirkulære.
Det  

 bemærkes dog, at ikrafttrædelsesbestemmelserne i den oprindelige  

 kursgevinstlov er ændret ved lov nr. 491 af 24. juni 1992 med hensyn til  

 uforrentede børsnoterede obligationer.
Efter lovændringen omfattes  

 uforrentede børsnoterede obligationer ligesom andre fordringer ikke af  

 mindsterentekravet, når obligationen er erhvervet før den 2. oktober 1985  

 eller for fondes vedkommende før den 11. december 1985. Lovændringen har  

 virkning fra og med indkomståret 1986. Skattepligtige, som er blevet  

 beskattet efter den nu ændrede bestemmelse, kan få genoptaget  

 skatteansættelsen på dette punkt ved henvendelse til den kommunale  

 skattemyndighed.
Skatteansættelser for indkomstårene 1986 og 1987 kan  

 genoptages uanset udløbet af den almindelige genoptagelsesfrist, hvis  

 begæring herom fremsættes inden udløbet af kalenderåret 1993.
Gevinst og tab på fordringer og gæld Fordringer og gæld A.
Anvendelsesområde 4. Reglerne gælder for obligationer, pantebreve, gældsbreve og andre  

 pengefordringer.
Reglerne gælder som udgangspunkt for alle pengefordringer  

 uanset deres art.
Afgørende for bedømmelsen er alene, om der foreligger et  

 retligt krav på betaling i form af penge.
Reglerne gælder derved også for de  

 helt individuelle fordringer, der opstår ved salg på kredit, ved løn- og  

 honorartilgodehavender eller ved ganske kortvarige lejlighedslån uden  

 sikkerhedsstillelse.
 Loven omfatter såvel gevinst og tab, der opstår hos kreditor  

 (fordringshaver, långiver) ved afståelse eller indfrielse af en  

 pengefordring, som gevinst og tab, der opstår for en debitor (skyldner,  

 låntager), der frigøres for en forpligtelse ifølge en fordring.
Ved afståelse af fordringer forstås enhver disposition, der medfører en  

 overgang af ejendomsretten til fordringen.
Det er uden betydning, om  

 dispositionen har haft frivillig eller tvangsmæssig karakter.
Reglerne gælder  

 derfor også for fordringer, der overdrages ved f.eks. salg, bytte, gave,  

 arveforskud eller kreditorforfølgning.
Ved frigørelse for en gældsforpligtelse forstås den omstændighed, at  

 debitor fritages for sin hæftelse for gældsposten.
Det kan f.eks. være ved  

 indfrielse (opfyldelse), præklusion, forældelse, gældssanering eller akkord.
 En fordring anses dog ikke for afstået og en skattepligtig ikke for  

 frigjort for en gældsforpligtelse, hvis fordringen eller gælden overdrages  

 efter skattelovgivningens særlige successionsregler.
Reglerne gælder for alle kursgevinster og kurstab på fordringer og  

 gæld.
Gevinster og tab omfatter ikke alene stigninger og fald i børskursen,  

 der følger af ændrede renteforhold.
Værdisvingninger, der følger af andre  

 forhold som f.eks. indeksregulering eller valutakursændringer, omfattes også  

 af reglerne.
Tab som følge af skyldnerens manglende betalingsevne og  

 utilstrækkelig sikkerhed ved pant eller kaution er ligeledes omfattet.  

 Reglerne omfatter f.eks. også erstatnings- og forsikringssummer, som  

 fordringshaveren modtager som erstatning for tab af en fordring.
 Det vil sige, at den skattemæssige behandling af gevinsten eller tabet  

 ikke er afhængig af årsagen til gevinsten eller tabet.
 Både fordringer og gæld i danske kroner og fordringer og gæld i fremmed  

 valuta er omfattet af reglerne i kursgevinstloven.
Der gælder særlige regler for konvertible obligationer.
Herom henvises til  

 afsnit F.
5. Kursgevinstlovens regler om den skattemæssige behandling af  

 gevinst og tab på fordringer er udtømmende.
Spekulationsbeskatningen af  

 fordringer er ophævet med virkning for salg foretaget fra og med indkomståret  

 l988. Herefter kan der alene statueres spekulation i tilfælde, der falder  

 uden for kursgevinstloven.
 Også reglerne om den skattemæssige behandling af gevinst og tab på gæld er  

 udtømmende behandlet i kursgevinstloven, som dog henviser til reglerne i  

 statsskattelovens §§ 4-6, for så vidt angår personers gæld i danske kroner,  

 jf. kursgevinstlovens § 5, stk. 2.
Ikke omfattede værdipapirer 6. Kursgevinstloven har et meget bredt anvendelsesområde, hvorfor  

 det er hensigtsmæssigt at foretage en afgrænsning af de fordringer, der ikke  

 omfattes af lovens regler.
 Reglerne omfatter ikke præmieobligationer.
Reglerne gælder heller ikke for de værdipapirer, der omfattes af reglerne  

 i aktieavancebeskatningsloven.
Det vil sige, at aktier, anparter,  

 andelsbeviser og omsættelige beviser for indskud i investeringsforeninger  

 ikke omfattes af reglerne i loven.
 Terminskontrakter og aftaler om købe- og salgsretter til pengefordringer  

 (finansielle kontrakter) er ikke omfattet af reglerne om fordringer og gæld.  

 Sådanne kontrakter beskattes efter reglerne i §§ 8 C-8 G.
 Oversigt over værdipapirer, der ikke omfattes af kursgevinstlovens regler  

 om fordringer og gæld:
- præmieobligationer - aktier - anparter - andelsbeviser - omsættelige beviser for indskud i investeringsforeninger  

 (investeringsbeviser) - konvertible obligationer, for så vidt gevinst og tab medregnes ved  

 opgørelsen af den skattepligtige almindelige indkomst efter reglerne i  

 aktieavancebeskatningsloven, eller afståelsessummen beskattes som almindelig  

 indkomst efter ligningslovens § 16 B, herunder udbytteindkomst efter  

 personskattelovens § 4 a - terminskontrakter samt købe- og salgsretter til en pengefordring.
Kredsen af skattepligtige 7. Kredsen af skattepligtige, der er omfattet af reglerne om  

 fordringer og gæld, er selskaber, foreninger, fonde, personer og dødsboer,  

 der er fuldt skattepligtige her til landet.
Personer og selskaber m.v., der  

 ikke er fuldt skattepligtige her til landet, omfattes dog også af loven, hvis  

 de pågældende har fast driftssted her i landet, og fordringen eller gælden  

 har tilknytning til virksomheden.
B.
Fysiske personer.
Fordringer i danske kroner Generelle bemærkninger 8. Gevinst og tab på fordringer i danske kroner medregnes ved  

 opgørelsen af den skattepligtige indkomst i næringstilfælde.
Uden for  

 næringstilfælde afhænger beskatningen af gevinster i første række af, om  

 fordringens pålydende rente opfylder mindsterentekravet.
Er dette tilfældet,  

 er kursgevinsten skattefri, medmindre kursgevinsten omfattes af § 7 A om  

 fordringer, som erhverves for lånte midler.
Er mindsterentekravet ikke  

 opfyldt, beskattes hele kursgevinsten.
Kurstab på fordringer er uanset den  

 pålydende rentes størrelse ikke fradragsberettigede uden for næringstilfælde.  

 Dette gælder også fordringer, som erhverves for lånte midler.
Næringsbeskatning 9. Reglerne om næringsbeskatning af gevinst og tab på fordringer  

 findes i §§ 3 og 4. Der sondres mellem pengenæring (herunder handelsnæring og  

 finansieringsvirksomhed) (§ 3) og vederlagsnæring (§ 4). Efter § 3 medregnes  

 gevinst og tab på fordringer ved opgørelsen af den skattepligtige indkomst,  

 når der er tale om pengenæring.
Efter § 4 medregnes gevinst og tab på  

 fordringer ved opgørelsen af den skattepligtige indkomst, hvis fordringen er  

 erhvervet som vederlag i næring.
Gevinst og tab medregnes i næringstilfælde  

 ved opgørelsen af den personlige indkomst, jf. personskattelovens § 4, stk.  

 3.
Pengenæring § 3 10. At være næringsskattepligtig efter § 3 af kursgevinster og  

 kurstab på fordringer betyder, at en skattepligtig som udgangspunkt skal  

 medtage kursgevinster og kurstab på alle sine pengefordringer, der er  

 omfattet af § 1, ved indkomstopgørelsen.
 § 3  indeholder en videreførelse og præcisering af  

 næringsbeskatningen, som forud for kursgevinstloven skete på grundlag af  

 statsskattelovens §§ 4-6. I bestemmelsen opregnes den persongruppe og de  

 dødsboer, som er skattepligtige af kursgevinster og har fradragsret for  

 kurstab på alle fordringer, som er omfattet af § 1. Det er således en  

 betingelse for skattepligten, at personen er vekselerer eller bankier eller i  

 øvrigt udøver næring ved køb og salg af fordringer eller driver  

 næringsvirksomhed ved finansiering.
I § 3 fastslås endvidere, at der er en formodning for, at alle de  

 pågældende personers og dødsboers fordringer er omfattet af skattepligten.  

 Det fastslås imidlertid også, at ikke nødvendigvis alle fordringer, som den  

 skattepligtige har erhvervet, er omfattet af skattepligten, idet der er  

 mulighed for at godtgøre, at enkelte fordringer falder uden for  

 næringsskattepligten.
Muligheden for at godtgøre dette står åben både for den  

 skattepligtige og for skattemyndighederne.
Falder en fordring uden for  

 næringsskattepligten, er den omfattet af mindsterentereglen i § 7, medmindre  

 den er erhvervet for lånte midler, jf. § 7 A.
Handelsnæring 11. Hvorvidt en skattepligtig, der ikke er vekselerer eller  

 bankier, må anses for at udøve næring ved køb eller salg af fordringer, beror  

 på, om den skattepligtige har det som sin hele eller delvise levevej at  

 handle med fordringer.
Det vil sige, at der er tale om personer, der handler  

 med værdipapirer for egen regning eller formidler sådanne handler som mægler.  

 Det karakteristiske for sådan virksomhed er, at der er tale om en vis aktiv  

 indsats i form af f.eks. annoncering eller kundekontakt.
Der kan endvidere  

 være tale om, at en kreds af kunder opsøger den skattepligtige på grund af  

 dennes særlige viden om markedet eller andre forhold af betydning for udbud,  

 efterspørgsel eller prisfastsættelse.
Denne form for handelsnæring må ikke  

 forveksles med porteføljepleje af en værdipapirbeholdning.
Det  

 karakteristiske for porteføljepleje er, at værdipapirer købes til og sælges fra en beholdning, der kan være af variabel størrelse, men hvor  

 køb og salg sker gennem f.eks. pengeinstitutter, og hvor hensigten primært er  

 at omplacere kapitalen, således at afkastet øges.
Ved afgørelsen af, om der  

 foreligger næringsvirksomhed, vil den praksis, der er udviklet på grundlag af  

 statsskatteloven, være vejledende.
Finansieringsvirksomhed 12. Ved finansieringsvirksomhed forstås, at den skattepligtige som  

 sin hele eller delvise levevej foretager direkte udlån eller opkøber  

 fordringer, der normalt ikke er genstand for almindelig omsætning.
Det kan  

 f.eks. være ikke-pantsikrede fordringer i form af afbetalingskontrakter.
Det  

 gælder, hvad enten de hertil anvendte midler hidrører fra egenkapital eller  

 fra fremmedkapital.
Disse næringstilfælde må afgrænses over for den mere  

 passive kapitalanbringelse, der ikke anses for finansieringsnæring.
 Vejledende for denne afgrænsning kan bl.a. være følgende forhold:
Nedennævnte to højesteretsdomme angiver - for skatteydere, der disponerer  

 på markedet for kortvarige private pantebreve - den ramme, inden for hvilken  

 Højesteret kan ventes at ville trække grænsen for skattepligt.
Det drejer sig  

 på den ene side om den gruppe, der nok virker aktivt, men dog stadig må  

 betragtes som almindelige kapitalinvestorer, der kan oppebære kursgevinster  

 indkomstskattefrit.
På den anden side drejer det sig om de erhvervsdrivende  

 udøvere af udlånsvirksomhed eller finansieringsvirksomhed, der  

 indkomstbeskattes af disse gevinster.
I dommen UfR 1973.472 H (Quant-Hansen) var der tale om en skatteyder, som  

 ikke havde erhverv, men som havde investeret den væsentligste del af sin  

 formue i pantebreve med ret kort løbetid (fra 4-10 år, der for nogles  

 vedkommende blev kortere som følge af indfrielse). Købene finansieredes til  

 dels ved anvendelse af kassekredit.
I nogle tilfælde var pantebrevene udstedt  

 direkte til den pågældende.
Der var aldrig foretaget salg af pantebreve.  

 Højesteret fandt ikke i de oplyste omstændigheder grundlag for at fastslå, at  

 der var udøvet næringsvirksomhed, der medførte skattepligt af  

 kursgevinsterne.
Dommen er kommenteret af Jørgen Trolle i UfR 1973B, s. 309.
Den anden højesteretsdom er UfR 1975.552 H (Hyldahl), hvor en købmand, der  

 bl.a. var indehaver af 2 detailforretninger inden for manufakturbranchen,  

 havde investeret ledig kapital i pantebreve.
I Højesterets dom anføres:  

 »Indstævntes ... dispositioner over sin kapital har kun undtagelsesvis  

 bestået i køb af tidligere oprettede pantebreve eller lign., men har i næsten  

 alle tilfældene bestået i udlån, for hvilke der direkte til indstævnte som  

 første kreditor udstedtes pantebreve eller andre gældsbeviser, og indstævnte  

 har således haft væsentlig indflydelse på lånedokumenternes nærmere vilkår.  

 Den overvejende del af lånene har haft en stipuleret løbetid på ikke over 3  

 år, og låneforholdenes karakter - og hyppige anvendelse af klausulen om  

 forfald af lånenes hovedstol ved ejerskifte - har medført, at lånenes  

 faktiske løbetid i det overvejende antal tilfælde er blevet kortere end den  

 stipulerede.
Gennem regnskabsårene ... har den ved lånetransaktionerne  

 indvundne kursgevinst da også været noget større end renteindtægten.  

 Kursgevinsten findes i hvert fald under disse omstændigheder ikke at være  

 formueforøgelse ..., men at måtte anses som en del af udbyttet ved en af  

 indstævnte drevet virksomhed med udlån af penge og således i medfør af  

 statsskattelovens § 4, stk. 1 a, at være skattepligtig indkomst.« Dommen  

 er kommenteret af A.
Blom-Andersen i UfR 1976B, s. 237.
Vederlagsnæring 13. § 4 omhandler de tilfælde, hvor fordringen er erhvervet som  

 skattepligtigt vederlag, dvs. fordringen er erhvervet som vederlag for varer,  

 tjenesteydelser m.v.
Den skattemæssige behandling af gevinster og tab på  

 sådanne fordringer er ikke ændret ved kursgevinstlovens gennemførelse.  

 Kursgevinster og -tab på sådanne fordringer skal derfor som tidligere  

 medregnes ved opgørelsen af den skattepligtige indkomst.
Med hensyn til  

 renter gælder reglerne i ligningslovens §§ 5 A-C.
Som eksempel på vederlagsnæring kan nævnes situationen, hvor en  

 håndværksmester, der som delvist vederlag for et opført hus modtager et  

 sælgerpantebrev.
Efterfølgende kursgevinst eller kurstab skal da medregnes  

 ved indkomstopgørelsen.
En forhandler, der sælger varer på kredit, vil  

 tilsvarende få fradrag for tab på sin fordring på købesummen, hvis køberen  

 ikke betaler.
Det fastslås i § 4, at gevinster og tab på børsnoterede obligationer, der  

 er modtaget som skattepligtigt vederlag, ikke skal medregnes ved opgørelsen  

 af den skattepligtige indkomst.
Børsnoterede obligationer er i stedet  

 omfattet af mindsterentereglen i § 7.
Afsmitning 14. Ved bedømmelsen af en eventuel skattepligt af kursgevinster og  

 kurstab kan det få betydning, fra hvem den skattepligtige har erhvervet  

 pengefordringen.
Der er her tale om den såkaldte afsmitning.
Afsmitning kan  

 opstå, hvor der er tale om interessefællesskab mellem juridiske og fysiske  

 personer eller mellem flere fysiske personer.
En aktionær og dennes selskab  

 er to selvstændige skattesubjekter, men hvis selskabet har erhvervet en  

 fordring som vederlag i næring, vil aktionæren som udgangspunkt blive  

 beskattet efter næringsreglerne, jf. pkt. 13, hvis fordringen overdrages fra  

 selskab til aktionær.
Aktionæren kan ligeledes blive beskattet efter  

 næringsreglerne, hvis selskabet er næringsdrivende ved køb og salg af  

 fordringer eller ved finansiering, jf. pkt. 11 og 12. Det forhold, at  

 kursgevinster generelt er skattepligtige hos selskaber, medfører derimod  

 ikke, at aktionæren vil blive beskattet efter næringsreglerne ved enhver  

 fordring, som måtte blive overdraget fra selskab til aktionær.
Afsmitningsbetragtningen er f.eks. kommet til udtryk i højesteretsdommen  

 UfR 1985.1072 H.
Der er ikke med kursgevinstloven tilsigtet nogen ændring af  

 denne praksis.
Mindsterenteordningen 15. Efter § 7 er det et krav, at fordringer, som er omfattet af §  

 1, mindst skal forrentes med en pålydende rente, som ligger tæt på  

 markedsrenten, for at kursgevinsten på fordringen er skattefri for kreditor.  

 Denne rentesats, som kaldes mindsterenten, udregnes på grundlag af  

 markedsrenten efter retningslinier, som er omtalt nedenfor i pkt. 29.
Reglerne i § 7 gælder for pengefordringer i danske kroner.
For  

 pengefordringer i fremmed valuta gælder reglerne i § 6. Disse regler, der er  

 fælles for personer og selskaber, er beskrevet i pkt. 73 ff.
Reglerne om mindsterenten har ved ændringen af kursgevinstloven i juni  

 1991 fået et mere begrænset anvendelsesområde, idet selskaber dermed er  

 blevet omfattet af de regler, der tidligere alene gjaldt for  

 pengenæringsdrivende selskaber.
Mindsterenteordningen har herefter generelt  

 set alene betydning for personer og dødsboer.
Hvis renten på en fordring  

 opfylder mindsterentekravet, er kursgevinsten på fordringen skattefri for  

 personer, medmindre der foreligger næring, eller fordringen er omfattet af §  

 7 A om fordringer, som erhverves for lånte midler.
Kurstab på fordringen kan  

 ikke fradrages.
 Opfylder fordringen ikke kravet til mindsterenten, skal hele kursgevinsten  

 beskattes, mens der på den anden side ikke er fradrag for kurstab på  

 fordringen.
 Kursgevinsten beskattes, uanset om fordringen afstås eller indfries helt  

 eller delvis.
 Afgørende for, om en fordring opfylder kravet til mindsterenten, er, om  

 fordringens pålydende rente opfylder kravet til mindsterenten på tidspunktet  

 for debitors påtagelse af forpligtelsen (stiftelsestidspunktet). Er dette  

 tilfældet, bliver kursgevinsten skattefri efter mindsterentebestemmelsen for  

 kreditor og for en senere erhverver af fordringen.
 Beskatning efter § 7 omfatter således kun fordringer, hvis pålydende rente  

 på stiftelsestidspunktet er lavere end mindsterenten.
Fordringens rente behøver dermed kun at opfylde mindsterentekravet på  

 stiftelsestidspunktet, for at en kursgevinst kan være skattefri.
Det er  

 derimod uden betydning, hvorledes renteudviklingen bliver på et senere  

 tidspunkt.
Blåstemplede fordringer 16. Hvis kravet til mindsterenten er opfyldt på  

 stiftelsestidspunktet, bliver fordringen en såkaldt blåstemplet  

 fordring . Det betyder, at kursgevinsten til enhver tid er skattefri for  

 kreditor, medmindre der foreligger næring eller erhvervelse for lånte midler.  

 Det er således uden betydning, om fordringens rente ikke opfylder kravet til  

 mindsterenten på et senere tidspunkt.
Omsættes en blåstemplet fordring på et  

 sådant senere tidspunkt, bevarer fordringen den oprindelige status som  

 blåstemplet, og kursgevinsten vil følgelig også være skattefri for den nye  

 kreditor uden for næringstilfælde og lånefinansieret erhvervelse.
Det kan  

 derfor fastslås, at når fordringen ved udstedelsen har opnået status som  

 blåstemplet fordring, bevares denne status.
Sortstemplede fordringer 17. Hvis fordringen ikke opfylder kravet til mindsterenten på  

 stiftelsestidspunktet, bliver fordringen en såkaldt sortstemplet  

 fordring . Det betyder, at kursgevinsten til enhver tid er skattepligtig  

 hos kreditor.
Det er således uden betydning, om fordringens rente kommer til  

 at opfylde kravet til mindsterenten på et senere tidspunkt.
Omsættes en  

 sortstemplet fordring på et sådant senere tidspunkt, bevarer fordringen den  

 oprindelige status som sortstemplet, og kursgevinsten vil følgelig også være  

 skattepligtig hos den nye kreditor.
Det kan derfor fastslås, at når  

 fordringen ved udstedelsen har fået status som sortstemplet, bevares denne  

 status.
Stiftelsestidspunktet 18. Som nævnt ovenfor er det afgørende for pengefordringens status  

 som blåstemplet eller som sortstemplet, hvilken pålydende rente  

 pengefordringen bærer på stiftelsestidspunktet.
Det er derfor nødvendigt at  

 fastslå, hvad stiftelsestidspunktet er for forskellige fordringstyper.
Den mest typiske pengefordring er den børsnoterede obligation.
Der kan her  

 være tale om statsobligationer, statsgældsbeviser, realkreditobligationer og  

 andre obligationer.
Statsobligationer og statsgældsbeviser 19. Ved statsobligationer og statsgældsbeviser er  

 stiftelsestidspunktet det tidspunkt, hvor Nationalbanken køber obligationerne  

 af Finansministeriet.
Realkreditobligationer 20. Ved almindelige realkreditlån er der tale om to skyldforhold.  

 Det ene skyldforhold opstår mellem låntager og realkreditinstituttet.  

 Låntager udsteder et pantebrev til realkreditinstituttet for det lån, der  

 optages i realkreditinstituttet.
Det andet skyldforhold opstår mellem  

 realkreditinstituttet og de personer, der køber de obligationer, som  

 realkreditinstituttet udsteder for at skaffe låneprovenu til låntager.  

 Obligationskøberne bliver herved kreditorer.
Ved afgørelsen af, om  

 obligationerne er blå- eller sortstemplede, anses tidspunktet for skyldners  

 (dvs. realkreditinstituttets) påtagelse af forpligtelsen at være det  

 tidspunkt, hvor realkreditinstituttet udsteder obligationerne, dvs. overfører  

 obligationerne til låntagers eller en obligationskøbers konto i  

 Værdipapircentralen.
 Tidspunktet for skyldners påtagelse af forpligtelsen kan fremrykkes i to  

 situationer:
Anmodning om udbetaling 21. Tidspunktet for skyldners påtagelse af forpligtelsen kan være  

 fremrykket til det tidspunkt, hvor realkreditinstituttet modtager en  

 underskrevet anmodning om udbetaling af et tilbudt lån.
Det forudsætter dog,  

 at realkreditinstituttet senest samtidig med modtagelsen af  

 udbetalingsanmodningen har modtaget et tinglyst pantebrev uden betydende  

 retsanmærkninger eller modtaget sædvanlig garanti for et sådant pantebrev.  

 Endelig er det en forudsætning, at lånets udbetaling finder sted i umiddelbar  

 tilknytning hertil.
Kurskontrakter 22. Tidspunktet for skyldners påtagelse af forpligtelsen kan også  

 være fremrykket, når der er indgået en kurskontrakt mellem låntager og et  

 pengeinstitut eller lignende.
Ved kurskontrakter forstås en kontrakt, der indgås med henblik på sikring  

 af en fremtidig ydelse på nye realkreditlån, der hjemtages på et senere  

 tidspunkt.
Kurskontrakten indgås normalt på baggrund af et lånetilbud fra et  

 realkreditinstitut.
Ved indgåelsen af kurskontrakten forpligter  

 pengeinstituttet sig over for låntager til at afregne en obligationspost til  

 en nærmere fastsat kurs.
Efter kontraktens indgåelse tiltræder  

 realkreditinstituttet kurskontrakten.
Herved påtager realkreditinstituttet  

 sig at levere det aftalte antal obligationer, når betingelserne for  

 låneudbetalingen er opfyldt.
Når der indgås en kurskontrakt, bliver tidspunktet for skyldners påtagelse  

 af forpligtelsen anset for at være det tidspunkt, hvor realkreditinstituttet  

 bekræfter kurskontrakten.
Denne fremrykkelse af tidspunktet for skyldners  

 påtagelse af forpligtelsen ved hjælp af en kurskontrakt får betydning ved  

 ændring af mindsterenten.
Ved en forhøjelse af mindsterenten vil  

 obligationer, der udstedes efter forhøjelsestidspunktet, blive sortstemplede,  

 hvis obligationernes pålydende rente er mindre end mindsterenten.
Men hvis  

 der inden forhøjelsestidspunktet er indgået en kurskontrakt, vil de  

 obligationer, der skal udstedes til opfyldelse af kurskontrakten, kunne  

 udstedes som blåstemplede også efter en forhøjelse af mindsterenten.
Til  

 opfyldelse af allerede indgåede kurskontrakter kan realkreditinstitutterne  

 altså også efter en forhøjelse af mindsterenten sælge obligationer som  

 blåstemplede, selv om de pågældende obligationer ikke opfylder det nye  

 mindsterentekrav.
Kurskontrakten mellem pengeinstituttet og låntageren kan ophæves, hvis  

 låntageren ikke har mulighed for at gennemføre kontrakten som aftalt, eller  

 andre forhold bevirker, at kontrakten ikke gennemføres inden for den  

 fastsatte frist.
I så fald opgøres forskellen mellem obligationernes værdi  

 til dagskurs og den aftalte terminskurs.
Hvis kursniveauet er steget fra  

 kurskontraktens indgåelse til opgørelsestidspunktet, skal låntageren betale  

 kursdifferencen til pengeinstituttet.
Denne difference kan ikke fradrages, da  

 låntagende, ikke-næringsdrivende personers salg og køb af obligationer på  

 termin i forbindelse med kurssikring ved optagelse og indfrielse af  

 realkreditlån eller realkreditlignende lån ikke er en finansiel kontrakt, der  

 er omfattet af § 8 C.
Der henvises herom til pkt. 133.
Hvis en kurskontrakt forlænges, betragtes dette som indgåelse af en ny  

 aftale.
Det betyder, at mindsterenten på fornyelsestidspunktet skal være  

 opfyldt, hvis fordringshaver skal undgå kursgevinstbeskatning.
 Efter henstilling fra ressortministerierne har realkreditinstitutterne  

 accepteret at stoppe udstedelsen af nye obligationer i en serie, som efter en  

 forhøjelse af mindsterenten ikke længere opfylder kravet til mindsterenten.
 23. Som følge af reglerne i kursgevinstloven kan der opstå  

 vanskeligheder i forbindelse med ændringer af mindsterenten.
Vanskelighederne kan opstå, hvis der er afgivet et lånetilbud, der efter  

 en forhøjelse af mindsterenten ikke længere opfylder kravet til  

 mindsterenten.
I et sådant tilfælde vil det være nødvendigt at afgive et nyt  

 lånetilbud.
Er et pantebrev på grundlag af et sådant lånetilbud allerede  

 indleveret til tinglysning, vil en ændring i pantebrevets nominelle rentesats  

 som følge af en ændring af mindsterenten føre til dobbeltekspedition ved  

 tinglysningen.
Også i forbindelse med en nedsættelse af mindsterenten kan der  

 opstå vanskeligheder, hvis lånetilbuddet har en pålydende rente på mere end 2  

 procentpoint over den nye mindsterente, idet en eventuel overkurs da skal  

 beskattes efter § 5, stk. 5, jf. pkt. 46 ff.
Til imødegåelse af de  

 vanskeligheder, der således kan opstå ved skift i mindsterenten, vil låntager  

 ofte stå sig ved at indgå en kurskontrakt med et pengeinstitut eller lignende  

 og lade realkreditinstituttet bekræfte aftalen.
Derved er det muligt at tage  

 hensyn til en ændring i mindsterenten, uden at de på aftaletidspunktet  

 forudsatte betingelser bliver ændret.
 Det bemærkes, at kurskontrakter for ikke-pengenæringsdrivende personer  

 udtrykkeligt er undtaget fra beskatning efter reglerne i §§ 8 C - 8 G om  

 finansielle kontrakter, jf. § 8 D, stk. 1, nr. 3. Herom henvises til pkt.  

 133.
Andre fordringer 24. Ved andre obligationer end realkreditobligationer er  

 tidspunktet for skyldnerens påtagelse af forpligtelsen det tidspunkt, hvor  

 obligationerne overføres til Værdipapircentralen.
Ved et pantebrev, som en låntager udsteder til et realkreditinstitut i  

 forbindelse med optagelse af et obligationslån, anses tidspunktet for  

 skyldnerens påtagelse af forpligtelsen at være det tidspunkt, hvor  

 instituttet udsteder obligationerne, dvs. overfører obligationerne til  

 låntagers eller en obligationskøbers konto i Værdipapircentralen.
Dette  

 tidspunkt for skyldnerens påtagelse af forpligtelsen kan dog være fremrykket  

 dels i forbindelse med en skriftlig anmodning om udbetaling af et tilbudt lån  

 og dels i forbindelse med en indgået kurskontrakt.
Der henvises herom til  

 pkt. 21-22.
Ved andre pantebreve, gældsbreve, købekontrakter og andre fordringer er  

 det datoen for indgåelsen af aftalen, der er tidspunktet for skyldnerens  

 påtagelse af forpligtelsen.
Specielt for sælgerpantebreve vil det ofte være  

 indgåelsen af selve ejendomshandelen (slutsedlens dato), der er tidspunktet  

 for påtagelsen af forpligtelsen, fordi pantebrevets vilkår er fastlagt i  

 slutsedlen.
Debitorskifte 25. Der indgås ofte aftaler om, at en debitor skal fritages for  

 sin gældsforpligtelse mod, at en anden sættes i debitors sted som ny debitor.  

 Kreditors udsigt til at få fyldestgørelse og dermed fordringens værdi er i  

 høj grad afhængig af debitors evne og vilje til at præstere den skyldige  

 ydelse.
Hovedreglen om debitorskifte er derfor, at debitor ikke uden  

 kreditors samtykke kan sætte en anden i sit sted som ny debitor.
Kreditors  

 samtykke forekommer i praksis på to måder, enten således at kreditor  

 godkender, at en bestemt person i overensstemmelse med sin aftale med den  

 hidtidige debitor nu indtræder i hans sted som debitor eller således, at  

 kreditor i aftalen med den oprindelige debitor giver et generelt samtykke  

 til, at debitor i fremtiden under visse betingelser overfører sine  

 forpligtelser til en anden.
Debitorskifte, som kan ske uden særlig aftale mellem kreditor og debitor,  

 anses ikke som påtagelse af en ny forpligtelse.
Det gælder f.eks. for  

 sædvanlige realkreditlån, hvor debitorskifte sker rutinemæssigt.
Ved sådant  

 debitorskifte er det tidspunkt, hvor den oprindelige debitor påtog sig  

 gældsforpligtelsen, fortsat afgørende ved bedømmelsen af, om kravet til  

 mindsterenten er opfyldt.
 Som eksempel på, at der ved debitorskifte vil være tale om en ny  

 forpligtelse, kan nævnes et privat pantebrev, der bestemmer, at restgælden  

 forfalder ved ejerskifte, men hvor pantebrevet alligevel fortsætter med en ny  

 debitor.
Mindsterentekravet, pålydende rente 26. Ved afgørelsen af, om en fordring på stiftelsestidspunktet  

 opfylder mindsterentekravet, vil det ikke altid være nok at se på fordringens  

 pålydende rente.
Fordringens rente skal gøres op i forhold til den højeste  

 tilsagte indfrielsessum, således at den pålydende rente svarer til den  

 virkelige forrentning i forhold til den højeste tilsagte indfrielsessum, jf.  

 § 7, stk. 1, sidste pkt.
 Eksempel:
 Det antages, at mindsterenten er 8 pct.
En fordring udstedes med et pålydende på 100 kr. og en rente på 12 pct.  

 Det er aftalt, at debitor skal tilbagebetale 160 kr.
Kravet efter § 7, stk.  

 1, er, at den pålydende rente på 12 pct. gøres op i forhold til den tilsagte  

 indfrielsessum på 160 kr.
Herved fås, at den pålydende rente reelt er 12/160  

 = 7,5 pct.
Da mindsterentekravet i eksemplet er 8 pct., opfylder fordringens  

 pålydende rente på 7,5 pct. ikke mindsterentekravet.
27. Fordringens rente skal basere sig på mindst een årlig  

 rentetilskrivning.
Hvis den månedlige rente er f.eks. 1 pct., og hvis denne  

 rente tilskrives restgælden hver måned, vil fordringens pålydende rente i  

 kursgevinstlovens forstand blive anset for at være 12 pct.
Hvis der er tale om en rente på f.eks. 20 pct. med tilskrivning kun hvert  

 andet år, skal renten omregnes, så den svarer til en rente med årlig  

 tilskrivning.
Det vil i dette tilfælde svare til en pålydende rente på 9,54  

 pct. p.a. (helårlig, efterbetalt rente).
28. Selv om en pengefordring på udstedelsestidspunktet ikke  

 opfylder kravet til mindsterenten, er det en forudsætning for beskatning af  

 en kursgevinst, at der faktisk kan konstateres en kursgevinst.
Det ses ofte i  

 familieforhold, at forældre yder et rentefrit eller lavt forrentet lån til  

 deres børn.
Hvis det beløb, som børnene låner, er det samme, som det beløb,  

 der skal tilbagebetales til forældrene, har forældrene ikke opnået nogen  

 kursgevinst, og der vil derfor almindeligvis ikke være noget at beskatte  

 efter kursgevinstloven.
Dette udelukker dog ikke, at man i gensidigt bebyrdende kontraktforhold  

 mellem nærtbeslægtede, f.eks. ved salg af fast ejendom, statuerer  

 kursgevinst, hvis der som led i købesummens berigtigelse udstedes et  

 rentefrit eller lavtforrentet gælds- eller pantebrev.
Sælgeren af ejendommen  

 vil blive beskattet af kursgevinster i forhold til fordringens kursværdi på  

 udstedelsestidspunktet, medmindre det kan godtgøres, at den faktiske  

 anskaffelseskurs er højere.
Beregning af mindsterenten 29. Mindsterenten beregnes af Københavns Fondsbørs, som  

 udgangspunkt for halvårene januar-juni og juli-december.
Mindsterenten for et  

 kommende halvår udregnes på følgende måde: Fondsbørsen opgør dagligt den  

 effektive rente med to decimaler for fastforrentede kroneobligationer i åbne  

 serier bortset fra konverterbare obligationer noteret over pari samt  

 indeksregulerede obligationer.
Ved beregning af mindsterenten for et kommende  

 halvår lægges en periode på 20 børsdage forud for den 15. december eller 15.  

 juni til grund.
Børsdage er alle hverdage undtagen lørdage, grundlovsdag,  

 juleaftensdag og nytårsaftensdag.
Af den dagligt beregnede rente udregnes et  

 simpelt gennemsnit for disse 20 børsdage.
Denne gennemsnitsrente ganges med  

 7/8 og nedrundes til nærmeste hele antal procentpoint.
Den herved fremkomne  

 rente er mindsterenten for det kommende halve år.
Hvis markedsrenten ændrer sig, kan mindsterenten ændres forud for de  

 sædvanlige tidspunkter.
Hvis den dagligt beregnede effektive rente i en  

 periode på 10 på hinanden følgende børsdage hver dag er mere end 2  

 procentpoint højere end det gennemsnit, der dannede grundlag for beregningen  

 af den gældende mindsterente, beregnes en ny mindsterente.
Den beregnes ved,  

 at der udregnes et simpelt gennemsnit af den effektive rente for de 10  

 børsdage.
Gennemsnittet ganges med 7/8 og nedrundes til nærmeste hele antal  

 procentpoint.
 Eksempel:
 Det antages, at den gældende mindsterente er 8 pct., og at det gennemsnit,  

 der dannede grundlag for mindsterenten, er 9,40. Hvis der skal ske en  

 ekstraordinær forhøjelse af mindsterenten, skal renten i 10 børsdage i træk  

 hver dag ligge over 11,40.
Ved fald i markedsrenten ændres mindsterenten på tilsvarende måde.
Dog  

 beregnes der ved fald en ny mindsterente, allerede når den dagligt beregnede  

 effektive rente i en periode på 10 på hinanden følgende børsdage hver dag er  

 mere end 1 procentpoint lavere end det gennemsnit, der dannede grundlag for  

 beregningen af den gældende mindsterente.
 Eksempel:
 Det antages, at den gældende mindsterente er 8 pct., og at det gennemsnit,  

 der dannede grundlag for mindsterenten er 9,40. Hvis der skal ske en  

 ekstraordinær nedsættelse af mindsterenten, skal renten i 10 børsdage i træk  

 hver dag ligge under 8,40.
Den nye mindsterente gælder fra og med den 10. børsdag efter udløbet af  

 10-dagesperioden, der danner grundlag for den nye mindsterente.
Hvis  

 10-dagesperiodens sidste dag f.eks. er en torsdag, vil den nye mindsterente i  

 de typiske tilfælde skulle træde i kraft fra og med torsdagen 2 uger senere.
 For at undgå for hyppige forhøjelser af mindsterenten får en beregnet  

 forhøjelse først virkning, når der er gået mindst 20 børsdage fra den sidste  

 ændring af mindsterenten.
 En beregnet forhøjelse kan endvidere kun få virkning, hvis der er mindst  

 20 børsdage til udløbet af halvårsperioden, dvs. til førstkommende 1. januar  

 eller 1. juli.
Mindsterenten offentliggøres 5. sidste børsdag forud for den periode,  

 hvori den skal gælde.
Offentliggørelsen finder sted i Statstidende, i  

 T*S-cirkulære, på børskurslisten og i en række fagblade.
Mindsterenten for visse fordringer Indeksregulerede fordringer 30. Der findes en del pengefordringer, hvor det på forhånd er  

 aftalt, at den eksisterende restgæld skal prisindeksreguleres.
Det betyder,  

 at restgælden reguleres i takt med forbrugerprisindekset, nettoprisindekset  

 eller et andet indeks.
Kursgevinster og kurstab på sådanne  

indeksregulerede fordringer behandles på samme måde som andre  

 kursgevinster og kurstab.
Der gælder en særlig mindsterente på 21/2 pct. for indeksregulerede  

 obligationer, der er udstedt af danske realkreditinstitutter, Dansk Landbrugs  

 Realkreditfond, Danmarks Skibskreditfond, Kongeriget Danmarks Fiskeribank,  

 Finansieringsinstituttet for Industri og Håndværk A/S og Kreditforeningen af  

 Kommuner i Danmark.
Realkreditinstitutter er de institutter, der efter  

 realkreditloven er godkendt til at yde lån mod pant i fast ejendom på  

 grundlag af udstedelse af obligationer.
Det drejer sig om Kreditforeningen  

 Danmark, Nykredit, BRF-Kredit, Totalkredit, Industriens Realkreditfond  

 Erhvervsfinansiering og Industriens Realkreditfond Industrifinansiering.
 Mindsterenten på 21/2 pct. gælder tilsvarende for indeksregulerede  

 fordringer, der er udstedt af pengeinstitutter (det vil typisk være indlån).
Mindsterenten på 21/2 pct. reguleres ikke.
Kravet til den pålydende rente  

 betyder, at de nævnte institutter kan udstede indeksregulerede obligationer  

 med en pålydende rente på 21/2 pct. med den virkning, at indeksopskrivningen  

 og en eventuel kursgevinst er skattefri for kreditor.
Der stilles ikke andre  

 krav til disse obligationer i skattemæssig henseende.
For så vidt angår indeksregulerede obligationer, der er udstedt af  

 Danmarks Skibskreditfond, er den særlige mindsterente på 21/2 pct.  

 tidsbegrænset.
Den gælder for obligationer, der udstedes til finansiering af  

 skibsbygningskontrakter, der indgås senest den 31. december 1993, jf. lov nr.  

 190 af 23. marts l992. Det gælder endvidere, at skibet ifølge kontrakten skal  

 leveres senest den 31. december 1995.
 31. Betingelsen for den særlige mindsterente og dermed for  

 skattefrihed for fordringshaveren er, at indeksreguleringen fuldt ud følger  

 udviklingen i forbrugerprisindekset eller nettoprisindekset, som beregnes af  

 Danmarks Statistik.
Ved kravet »reguleres fuldt ud« efter et af de angivne  

 prisindeks forstås, at der fra debitors side ikke må være fastsat nogen  

 grænse for indeksreguleringen.
Indeksreguleringen skal ubetinget følge den  

 fulde udvikling i et af de nævnte indeks.
Det betyder, at hvis det er aftalt,  

 at hovedstolen skal opskrives i takt med f.eks. udviklingen i  

 forbrugerprisindekset, skal opskrivningen ubetinget følge udviklingen i  

 forbrugerprisindekset.
Hvis debitor praktiserer et loft eller en bund for  

 indeksreguleringen, er betingelsen for skattefrihed hos kreditor ikke  

 opfyldt.
Det kan således ikke være en betingelse i aftalen, at opskrivningen  

 højst skal kunne være på 10 pct. med den virkning, at hvis det anvendte  

 indeks stiger 12 pct., reguleres hovedstolen alligevel kun med 10 pct.
 Bestemmelsen skal ses i sammenhæng med § 5, stk. 3, der sikrer, at  

 udstederne kun kan fradrage tab ved indeksregulering under nærmere angivne  

 forudsætninger, jf. herom pkt. 66.
32. Som nævnt under pkt. 26-27 skal en fordrings pålydende rente  

 opgøres på grundlag af den højeste tilsagte indfrielsessum for fordringen.  

 Ved fordringer omfattet af den særlige mindsterente på 21/2 pct. ses i denne  

 forbindelse bort fra den tilsagte regulering efter de nævnte indeks.
Det vil  

 afhænge af fordringens konkrete betingelser, hvilken værdi den pålydende  

 rente skal opgøres på grundlag af.
Såfremt der alene er tilsagt indfrielse  

 til fordringens pålydende værdi reguleret i overensstemmelse med udviklingen  

 i et af de nævnte prisindeks, vil den pålydende rente skulle opgøres på  

 grundlag af den pålydende værdi.
Er det derimod aftalt, at fordringen  

 indfries til f.eks. kurs 120 samt indeksreguleres, skal den pålydende rente  

 opgøres på grundlag af den tilsagte indfrielse til kurs 120.
 Er der tilsagt en større regulering end udviklingen i de nævnte  

 prisindeks, herunder regulering med flere gange indekset, ses alene bort fra  

 den del af reguleringen, som er i overensstemmelse med udviklingen i de  

 nævnte prisindeks.
For indeksobligationer anvendes sædvanligvis ikke begreberne pålydende  

 rente og pålydende værdi, men derimod begreberne påtrykte rente og påtrykte  

 værdi.
Dette hænger sammen med, at indeksobligationer ikke udstedes i  

 stykstørrelser a 1000 kr. eller multipla heraf, men derimod i stykstørrelser  

 a 1000 kr. eller multipla heraf multipliceret med indeksfaktoren på  

 udstedelsestidspunktet.
Udstedes en indeksobligation i mindste stykstørrelse  

 på et tidspunkt, hvor indeksfaktoren f.eks. er 182, forstås ved obligationens  

 påtrykte værdi ikke 1000 kr. men 1820 kr., ligesom en påtrykt rente på 21/2  

 pct. ikke vil være 21/2 pct. af 1000 kr. men 21/2 pct. af 1820 kr.
For almindelige indeksobligationer skal den pålydende rente opgøres på  

 grundlag af den påtrykte værdi.
Den påtrykte rente beregnes som nævnt netop  

 på grundlag af den påtrykte værdi.
For almindelige indeksobligationers  

 vedkommende kan obligationens påtrykte rente umiddelbart sammenholdes med  

 mindsterenten ved afgørelsen af, om mindsterentekravet er opfyldt.
33. For alle typer af indeksregulerede fordringer (både for dem,  

 hvor mindsterentekravet udregnes efter § 7, stk. 3 og 4, og for dem, hvor  

 mindsterentekravet efter § 7, stk. 5, er 21/2 pct.) gælder, at såvel  

 børskursgevinsten som hele indeksopskrivningen er skattepligtigt afkast, hvis  

 den pågældende fordring ikke opfylder kravet til mindsterenten på  

 stiftelsestidspunktet.
Hvis der f.eks. er gevinst på børskursen og tab på  

 indeksreguleringen (eller omvendt), vil kun nettogevinsten skulle beskattes.
Variabelt forrentede fordringer 34. For variabelt forrentede fordringer finder reglerne i § 7,  

 stk. 1-5, også anvendelse.
At reglerne i § 7, stk. 1-5, gælder for variabelt  

 forrentede fordringer, betyder, at fordringen på stiftelsestidspunktet skal  

 have en pålydende rente, der opfylder kravet til mindsterenten.
Derudover er  

 der nogle specielle betingelser i § 7, stk. 6. På stiftelsestidspunktet skal  

 fordringens rente opgjort i forhold til den tilsagte indfrielsessum opfylde  

 kravet til mindsterenten, for at kursgevinsten er skattefri hos kreditor.  

 Efter udstedelsen er skattefriheden for kursgevinsten betinget af, at  

 vilkårene for renteændringer og opsigelse er udformet således, at kursen på  

 fordringen ikke på grund af disse forhold kan afvige væsentligt fra  

 indfrielseskursen.
Hvorvidt kursen på fordringen vil afvige væsentligt fra indfrielseskursen,  

 beror på en konkret vurdering.
Det vil bl.a. være afgørende, efter hvilket  

 kriterium den pålydende rente varierer.
Hvis den pålydende rente f.eks.  

 varierer i takt med udviklingen i markedsrenten på tilsvarende fast  

 forrentede fordringer og i øvrigt har en høj grad af sikkerhed samt en  

 relativt begrænset forsinkelse i tilpasningen, vil kursen på fordringen  

 gennem løbetiden være nær indfrielseskursen.
35. Betingelserne ovenfor vil som udgangspunkt gælde for alle  

 variabelt forrentede stats- og realkreditobligationer.
Disse obligationer vil  

 uden videre kunne opfylde kravet om, at kursen ikke afviger væsentligt fra  

 indfrielseskursen.
Et problem kan opstå med fordringer, der udstedes løbende.
På  

 udstedelsestidspunktet og indtil det tidspunkt, hvor der skal fastsættes en  

 ny pålydende rente, og i øvrigt i hver enkelt rentetermin vil obligationerne  

 blive udstedt med samme pålydende rente.
I perioder med kraftig rentestigning  

 kan der derfor opstå den situation, at udstedelsestidspunktets mindsterente  

 for fast forrentede fordringer ikke er opfyldt, fordi den pålydende rente  

 først ændres på et lidt senere tidspunkt.
Dette problem vil kun kunne opstå i  

 kortere perioder ad gangen, idet den pålydende rente ændres med en  

 forsinkelse, der med de nuværende låntyper udgør 3 mdr.
 Stats- og realkreditobligationer, der reguleres på denne måde, må anses at  

 opfylde mindsterentekravet.
 Pantebreve og gældsbreve med en tilsvarende regulering må også anses at  

 opfylde kravet til mindsterenten.
 Det skal nævnes, at en fordring, hvis kurs alene på grund af manglende  

 sikkerhed ligger under pari, kan anses for at opfylde betingelsen om ikke at  

 afvige væsentligt fra indfrielseskursen, hvis de nævnte betingelser i øvrigt  

 er opfyldt.
Knæklån 36. Fordringer, for hvilke der på forhånd er aftalt forrentning  

 med forskellige rentesatser for adskilte perioder af løbetiden, kaldes ofte  

 knæklån.
Ved disse fordringer skal den forud aftalte rentesats for alle  

 perioder af løbetiden mindst være lig med den mindsterente, der er gældende  

 ved stiftelsen.
I modsat fald er kursgevinsten skattepligtig.
Udbyttegivende gældsbreve 37. Ved udbyttegivende gældsbreve opnår kreditor ret til en  

 rente, hvis størrelse helt eller delvis er afhængig af virksomhedens  

 indtjening.
De udbyttegivende gældsbreve er også omfattet af  

 kursgevinstloven.
For at sådanne gældsbreve kan anses for at opfylde  

 mindsterentekravet, skal den til enhver tid gældende rente opfylde  

 mindsterentekravet på stiftelsestidspunktet.
 Dette krav kan opfyldes ved i gældsbrevet at fastsætte en minimumsrente,  

 der svarer til mindsterenten på udstedelsestidspunktet.
Erhvervelse for lånte midler 38. § 7 A indeholder hjemmel til at beskatte kursgevinster på  

 fordringer, som erhverves for lånte midler.
Bestemmelsen har alene virkning  

 for blåstemplede fordringer i danske kroner hos fysiske personer, da  

 kursgevinster i andre tilfælde er skattepligtige efter lovens øvrige  

 bestemmelser.
Formålet med bestemmelsen er at hindre arrangementer, som udnytter den  

 forskellige skattemæssige behandling af renteudgifter på lån og kursgevinster  

 på blåstemplede fordringer.
Bestemmelsen tilsigter således at hindre  

 arrangementer, hvor blåstemplede fordringer erhverves for lånte midler med  

 den virkning, at den skattepligtige opnår en fradragsberettiget  

 nettorenteudgift og en delvis skattefri kursgevinst.
Sådanne arrangementer  

 indebærer typisk et negativt resultat før skat, men et positivt resultat  

 efter skat ved beskatning efter mindsterentebestemmelsen.
39. Afgørelsen af, om fordringer er erhvervet for lånte midler,  

 sker efter to afgrænsningskriterier, jf. § 7 A, stk. 2. For det første anses  

 lånefinansieret erhvervelse at foreligge, hvis sammenhængen mellem  

 erhvervelse og låneoptagelse klart fremgår af omstændighederne ved  

 erhvervelsen.
Dette vil f.eks. være tilfældet, hvis et obligationskøb og  

 låneoptagelse sker gennem samme formidler eller udbyder, og obligationerne  

 måske lægges til sikkerhed for lånet.
Erhvervelse for lånte midler anses for det andet at foreligge i tilfælde,  

 hvor den skattepligtige i forbindelse med erhvervelsen har optaget lån, der  

 står i åbenbart misforhold til det kapitalbehov, som den skattepligtiges  

 øvrige virksomhed eller privatforbrug betinger.
Om der foreligger et åbenbart  

 misforhold, må bero på en konkret vurdering af lånets størrelse på baggrund  

 af den skattepligtiges økonomiske forhold i øvrigt.
 40. § 7 A, stk. 3, indeholder to betingelser for beskatning efter  

 særbestemmelsen, som vil undtage en række situationer, hvor personer uden  

 skattemæssig begrundelse eller fordel erhverver obligationer for lånte  

 midler.
Beskatning efter § 7 A finder for det første ikke sted, hvis den  

 skattepligtige godtgør, at de udgifter vedrørende lånet, som kan fradrages  

 ved indkomstopgørelsen, kun overstiger de skattepligtige indtægter af  

 fordringerne med et forholdsvis uvæsentligt beløb.
De fradragsberettigede  

 udgifter vedrørende lånet vil typisk bestå af renter og provisioner samt for  

 realkreditlåns vedkommende tillige af bidrag til realkreditinstituttet.
Ved  

 opgørelsen af skattepligtige indtægter af fordringerne medregnes ikke  

 kursgevinster, som alene er skattepligtige efter § 7 A.
I tilfælde, hvor en skattepligtig optager et almindeligt obligationslån i  

 et realkreditinstitut og beholder obligationerne, overstiger de  

 fradragsberettigede udgifter vedrørende lånet kun de skattepligtige indtægter  

 af obligationerne med bidraget til realkreditinstituttet.
Bidraget er af  

 uvæsentligt omfang set i forhold til den skattepligtige renteindtægt af  

 obligationerne, og situationen vil derfor ikke være omfattet af beskatning  

 efter særbestemmelsen.
Beskatning efter § 7 A finder for det andet ikke sted, hvis den  

 skattepligtige godtgør, at lånet og fordringerne under eet giver negativt  

 resultat efter skat selv ved beskatning efter mindsterentereglen.
Ved denne  

 resultatopgørelse medregnes også provision, stempelafgift og andre udgifter,  

 som ikke er fradragsberettigede.
 Der sker således ikke beskatning efter særbestemmelsen, hvis en  

 skattepligtig optager et kontantlån baseret på blåstemplede obligationer og  

 opkøber de underliggende obligationer, hvor personens nettoudgift til rente  

 og bidrag overstiger nettoafkastet af obligationerne, således at det samlede  

 resultat er negativt selv efter beskatning efter mindsterentebestemmelsen.
Bedømmelsen af, i hvilket omfang de fradragsberettigede udgifter  

 vedrørende lånet overstiger de skattepligtige indtægter af fordringerne, og  

 om lånet og fordringerne giver negativt resultat efter skat, foretages for  

 den skattepligtiges samlede ejer- henholdsvis skyldnerperiode.
Det er således  

 f.eks. uden betydning, om renteudgift og renteindtægt falder i hvert sit  

 indkomstår, så renteudgiften i første indkomstår overstiger renteindtægten  

 væsentligt.
41. Imod den skattepligtiges påstand kan § 7 A alene bringes i  

 anvendelse, såfremt Ligningsrådet som den øverste ligningsmyndighed i hvert  

 enkelt tilfælde tiltræder dette.
Formålet hermed er at sikre en ensartet  

 praktisering af bestemmelsen over hele landet.
For grupper af skattepligtige,  

 som under ensartede omstændigheder har deltaget i fælles arrangementer med  

 lånefinansieret erhvervelse af fordringer, vil Ligningsrådet kunne træffe  

 bestemmelse for deltagerne under eet.
Hovedparten af de skattebegrundede arrangementer med lånefinansierede køb  

 af fordringer, som sås udbudt forud for gennemførelsen af § 7 A, opererede  

 med låneoptagelse og køb af fordringer for beløb i en størrelsesorden på  

 mindst 5 mill. kr.
Som udgangspunkt behøver ligningsmyndighederne normalt  

 ikke at interessere sig for beløbsstørrelser på under 1 mill. kr., når der  

 tages udgangspunkt i disse arrangementer.
 Der er tale om en midlertidig bestemmelse, som alene har virkning for  

 fordringer, som erhverves indtil den 31. december 1993. Bestemmelsen finder  

 anvendelse, uanset om gevinsten eventuelt realiseres efter den 31. december  

 1993.
Ikrafttræden 42. § 7 A har virkning for gevinster, som realiseres den 16. juni  

 1992 eller senere.
For gevinst på fordringer, som efter de hidtidige regler  

 ikke har skullet medregnes ved opgørelsen af den skattepligtige indkomst,  

 gives der dog den skattepligtige adgang til ved opgørelse af skattepligtig  

 gevinst at anvende fordringens værdi den 16. juni 1992 i stedet for den  

 faktiske anskaffelsessum.
Derved sikres, at alene gevinster, som vedrører  

 perioden efter den 16. juni 1992, omfattes af bestemmelsen.
Valget mellem den  

 faktiske anskaffelsessum og værdien den 16. juni 1992 skal træffes samlet for  

 samtlige fordringer under eet.
 I tilfælde, hvor en sammenhæng mellem erhvervelse af fordringer og  

 lånoptagelse ikke klart fremgår af omstændighederne ved erhvervelsen, jf. § 7  

 A, stk. 2, har bestemmelsen dog alene virkning for fordringer, som erhverves  

 fra og med den 16. juni 1992.
C.
Fysiske personer.
Gæld i danske kroner Generelle bemærkninger 43. Anvendelsesområdet for § 5 er gevinst og tab, som en debitor  

 realiserer ved frigørelse for en gældsforpligtelse.
Kursgevinst for debitor  

 vil i forbindelse med et lån f.eks. foreligge, hvis lånet kan indfries med et  

 mindre beløb end låneprovenuet, mens tab på gæld f.eks. kan opstå, ved at  

 gælden indfries med et beløb, der overstiger det oprindelige lånebeløb.
 Den skattemæssige behandling af personers gevinst og tab på gæld er, for  

 så vidt angår gæld i danske kroner, reguleret i § 5, stk. 2, der som  

 hovedregel henviser til statsskattelovens §§ 4-6. Personer omfattes foruden  

 af bestemmelserne i statsskattelovens §§ 4-6 af kursgevinstlovens § 5, stk.  

 4-5, og § 6 A.
44. Statsskattelovens §§ 4-5 indeholder hjemlen for beskatning af  

kursgevinst , som en debitor f.eks. opnår ved, at gælden indfries til  

 underkurs.
Hjemlen til fradrag for et kurstab, der f.eks. skyldes en  

 kursstigning, findes i statsskattelovens § 6.
Udgangspunktet i disse bestemmelser er, at kursgevinst og kurstab på gæld  

 ikke påvirker den skattepligtige indkomst.
Dette gælder dog ikke, hvis  

 låntagningen/indfrielsen sker som led i næring, eller hvis der ved  

 låntagningen/indfrielsen kan siges at være realiseret en spekulationsgevinst  

 eller et spekulationstab.
Uden for nærings- og spekulationstilfælde anses  

 udgifterne som et formuetab, der er indkomstopgørelsen uvedkommende,  

 medmindre kurstabet har en klar karakter af omkostning.
Kurstabet kan i så  

 fald anses som en driftsudgift, der er fradragsberettiget efter  

 statsskattelovens § 6 a.
 Udgangspunktet, at kursgevinst på gæld ikke påvirker den skattepligtige  

 indkomst, gælder også i den situation, hvor låntageren f.eks. opkøber  

 obligationer, der ikke opfylder mindsterentekravet, med henblik på indfrielse  

 af en obligationsgæld.
Begrænsning i fradragsretten for pengenæringsdrivende, § 5, stk. 4 45. I tilfælde, hvor der efter reglerne i statsskattelovens §§  

 4-6 kan blive tale om beskatning af kursbevægelser på gældssiden, gælder  

 begrænsningsreglen i § 5, stk. 4, for næringsdrivende, der er omfattet af §  

 3. Pengenæringsdrivende kan herefter ikke fradrage tab på gæld, hvis  

 indfrielsen skal ske til en forud fastsat overkurs i forhold til værdien på  

 stiftelsestidspunktet, og forpligtelsens pålydende rente er lig med eller  

 højere end mindsterenten.
Reglen gælder kun for gæld i danske kroner.
 For en nærmere beskrivelse af reglen henvises til pkt. 67.
Overkursreglen i § 5, stk. 5 46. Anvendelsesområdet for § 5, stk. 5, er gæld, der stiftes på  

 sådanne vilkår, at gældens værdi på stiftelsestidspunktet overstiger det  

 beløb, som gælden skal indfries til.
Det vil typisk sige, at der optages et  

 lån med en rente over markedsrenten, hvor låntager til gengæld skal indfri  

 gælden med et mindre beløb end det, der er lånt.
Hvis dette er tilfældet,  

 skal der ske beskatning af den gevinst, som låntager opnår ved optagelsen af  

 lånet.
Bestemmelsen finder anvendelse, uanset hvilken pålydende rente  

 fordringen har, og uanset om den er udstedt i danske kroner eller i fremmed  

 valuta.
 Det afgørende er, om kursværdien på stiftelsestidspunktet er højere end  

 indfrielseskursen.
Kursværdien af pantebreve, gældsbreve o.l. må tage udgangspunkt i den  

 kurs, som fordringen kan forventes at ville indbringe ved salg på det frie  

 marked.
Kursen må således ansættes efter et skøn ud fra en vurdering af  

 rentefod, løbetid, sikkerhed og vilkårene i øvrigt.
En fordring med en  

 rentefod tæt på markedsrenten, kort løbetid og en høj grad af sikkerhed vil  

 have en kurs nær pari. § 5, stk. 5, vil ikke finde anvendelse, alene fordi  

 fordringen er forrentet med en høj rente.
Hvis sikkerheden er tvivlsom, vil  

 kursen således blive påvirket i nedadgående retning.
 Det må i øvrigt antages, at lån, der kan opsiges af låntageren med  

 sædvanligt varsel (3 eller 6 mdr.) til indfrielse til pari, ikke kan have en  

 kursværdi over pari.
Kursværdiansættelsen af sædvanlige sælgerpantebreve kan finde sted ved  

 anvendelse af det eksisterende tabelmateriale for kontantomregning, som i  

 forvejen anvendes ved afståelse af fast ejendom.
Told- og Skattestyrelsen  

 offentliggør dette tabelmateriale i »T.S Nyt« hvert kvartal.
Kurser  

 på traditionelle sælgerpantebreve, der fastsættes med udgangspunkt heri, og  

 som er under 100, vil ikke blive anfægtet af ligningsmyndighederne.
Det  

 tabelmateriale, der er offentliggjort senest 14 dage før fordringens  

 stiftelsestidspunkt, skal anvendes.
 Eventuelt kan en kursværdi beregnet af et vekselererfirma eller  

 pengeinstitut benyttes.
 En skyldners overtagelse af en forpligtelse betragtes ikke som stiftelse  

 af en ny forpligtelse, når vilkårene for forpligtelsen i øvrigt forbliver  

 uændrede.
47. Låntager beskattes af forskellen mellem lånebeløbet og  

 indfrielsesbeløbet.
Beskatningen sker på det tidspunkt, hvor lånet optages.  

 Ved lån i fremmed valuta udregnes kursgevinsten efter valutakursen på det  

 tidspunkt, hvor lånet optages.
Efterfølgende ændringer i værdien bl.a. som  

 følge af valutakurssvingninger skal medregnes efter de almindelige regler for  

 gevinst og tab på gæld.
 48. Reglen i § 5, stk. 5, gælder for ikke-næringsskattepligtige  

 personer m.v., uanset at disse ikke i øvrigt er skattepligtige af  

 kursgevinster på gæld.
 For personer, der i øvrigt medregner gevinst og tab på gæld ved  

 indkomstopgørelsen, betyder § 5, stk. 5, 1. pkt., alene, at beskatningen af  

 overkursgevinsten rykkes frem i forhold til opgørelsen efter de almindelige  

 principper i § 8.
 49. Låntageren er skattepligtig af forskellen mellem det beløb,  

 hvormed gælden skal indfries, og kursværdien på stiftelsestidspunktet.  

 Opgørelsesreglen i § 8 finder ikke anvendelse.
 Skattepligten indtræder på det tidspunkt, hvor låntageren påtager sig  

 forpligtelsen.
Ved pantebreve, gældsbreve og afbetalingskontrakter anses tidspunktet for  

 påtagelsen af forpligtelsen for det tidspunkt, hvor skylderklæringen er  

 afgivet og overgivet til långiver.
Det vil kunne være datoen for låntagerens  

 underskrift på dokumentet.
Ved sælgerpantebreve vil det ofte være slutsedlens  

 dato, fordi pantebrevets vilkår er fastlagt i slutsedlen.
Der henvises i  

 øvrigt til pkt. 18-25 (stiftelsestidspunktet).
Skattepligten indtræder på tidspunktet for skyldnerens påtagelse af  

 forpligtelsen, selv om gevinsten først i realiteten indtjenes i forbindelse  

 med lånets afvikling.
Den indtræder endvidere kun, såfremt gælden stiftes på  

 sådanne vilkår, at låntageren skal tilbagebetale et mindre beløb end det  

 beløb, der er lånt.
Der indtræder derfor ikke skattepligt i de tilfælde, hvor  

 låntageren på grund af ændringer i rente- og dermed kursniveau har kunnet  

 opkøbe fordringen eller indfri den til en lavere kurs end ved udbetalingen.
 Lån udstedt af realkreditinstitutter m.v.
50. Der er fastsat en særlig undtagelse til reglen i § 5, stk. 5,  

 1. pkt.
Undtagelsen gælder låntagers gevinst på fordringer, der er udstedt  

 til et realkreditinstitut m.v. med en pålydende rente, der på tidspunktet for  

 skyldnerens påtagelse af forpligtelsen er forrentet med indtil 2 procentpoint  

 over mindsterenten.
 Denne undtagelse betyder, at overkursreglen ikke finder anvendelse på  

 kursgevinster, der skyldes, at den pålydende rente ligger i intervallet  

 mellem mindsterenten og 2 procentpoint derover.
Undtagelsen gælder for lån udstedt af de institutter, der er nævnt i § 7,  

 stk. 5, 1. pkt.
Det er institutter omfattet af begrebet danske  

 realkreditinstitutter, der dækker over de institutter, der efter  

 realkreditloven er godkendt til at yde lån mod pant i fast ejendom på  

 grundlag af udstedelse af obligationer.
Det drejer sig om Kreditforeningen  

 Danmark, Nykredit, BRF-Kredit, Totalkredit, Industriens Realkreditfond  

 Erhvervsfinansiering og Industriens Realkreditfond Industrifinansiering.  

 Særreglen gælder desuden for Dansk Landbrugs Realkreditfond, Danmarks  

 Skibskreditfond, Kongeriget Danmarks Fiskeribank, Finansieringsinstituttet  

 for Industri og Håndværk A/S og Kreditforeningen af Kommuner i Danmark.
Det er forholdene på tidspunktet for skyldnerens påtagelse af  

 forpligtelsen, der er afgørende for, om undtagelsen finder anvendelse.
Der  

 henvises til pkt. 18-25, der nærmere gør rede for, hvornår skyldneren anses  

 at have påtaget sig gældsforpligtelsen.
Gevinst på gæld ved akkord eller gældssanering, § 6 A 51. I kursgevinstlovens § 6 A er fastsat en særlig regel  

 vedrørende gevinst på gæld som følge af akkord eller gældssanering.
Gevinst  

 på gæld, som en skyldner opnår som følge af en tvangsakkord, en aftale om en  

 samlet ordning mellem skyldneren og dennes kreditorer om bortfald eller  

 nedsættelse af skyldnerens gæld (frivillig akkord) eller gældssanering,  

 indgår ikke i skyldnerens skattepligtige indkomst.
Ved tvangsakkord og  

 frivillig akkord gælder skattefritagelsen dog ikke i det omfang, fordringen  

 nedskrives til et lavere beløb end fordringens værdi for kreditor på  

 tidspunktet for gældseftergivelsen.
Det vil sige, at skattefritagelsen kun  

 omfatter den del af gældseftergivelsen, som bringer fordringen ned til  

 fordringens værdi for kreditor på tidspunktet for gældseftergivelsen.
Falder gevinst på gæld som følge af akkord eller gældssanering uden for §  

 6 A, behandles gevinsten efter de i øvrigt gældende regler.
Det vil som nævnt  

 i pkt. 44 for fysiske personers gæld i danske kroner sige statsskattelovens  

 §§ 4-5. Dette vil f.eks. være tilfældet ved en singulær gældseftergivelse fra  

 en mindre kreditor.
Den praksis for behandling af gevinst på gæld som følge  

 af akkord eller gældssanering, som er udviklet på grundlag af  

 statsskattelovens §§ 4-5, finder for så vidt angår fysiske personers gæld i  

 danske kroner således fortsat anvendelse, når forholdet falder uden for  

 kursgevinstlovens § 6 A.
Der henvises i øvrigt til pkt. 70, hvor bestemmelsen i § 6 A om gevinst på  

 gæld ved akkord og gældssanering er beskrevet mere udførligt.
Det bemærkes  

 dog, at den i pkt. 70 nævnte bestemmelse i ligningslovens § 15 om begrænsning  

 i adgangen til i forbindelse med akkord at fremføre skattemæssige underskud  

 alene gælder selskaber m.v., mens tilsvarende bestemmelser for fysiske  

 personer findes i personskattelovens § 13 a og virksomhedsskattelovens § 13.
D.
Selskaber m.v.
Fordringer og gæld i danske kroner Generel kursgevinstbeskatning Kredsen af skattepligtige 52. Efter kursgevinstlovens §§ 2, 5 og 6 skal selskaber og fonde  

 m.v. med nedennævnte undtagelser generelt medregne kursgevinster og -tab på  

 fordringer og gæld i såvel danske kroner som fremmed valuta ved opgørelsen af  

 den skattepligtige indkomst.
Kredsen af generelt skattepligtige, som hidtil  

 alene har omfattet skattepligtige, der udøver næring ved køb og salg af  

 fordringer eller ved finansiering, er udvidet til at omfatte alle selskaber  

 og fonde m.v.
 53. Den generelle skattepligt omfatter selskaber og fonde m.v.,  

 som er fuldt skattepligtige efter selskabsskattelovens § 1, stk. 1, nr. 1-3  

 og 5-6, og stk. 2, 1. pkt., eller efter fondsbeskatningsloven eller er  

 begrænset skattepligtige efter selskabsskattelovens § 2, stk. 1, litra a.
 Der er tale om alle juridiske personer, der er fuldt skattepligtige i  

 henhold til selskabsskatteloven bortset fra indkøbsforeninger samt  

 produktions- og salgsforeninger.
 Akkumulerende investeringsforeninger er skattepligtige af den fulde  

 indkomst efter selskabsskattelovens § 1, stk. 1, nr. 5 a, og omfattet af  

 kursgevinstlovens generelle skattepligt.
Udloddende investeringsforeninger er i modsætning hertil skattepligtige  

 efter selskabsskattelovens § 1, stk. 1, nr. 6. Foreninger omfattet af denne  

 bestemmelse er alene skattepligtige af overskud fra erhvervsmæssig  

 virksomhed.
Betingelserne for, at en investeringsforening anses for  

 udloddende, er angivet i selskabsskattelovens § 1, stk. 1, nr. 5 a.
En  

 investeringsforening er udloddende, hvis foreningen ifølge sine vedtægter er  

 forpligtet til inden fristen for indgivelse af selvangivelse for det  

 pågældende indkomstår at udlodde de i indkomståret: a) indtjente renter og  

 udbytter, b) erhvervede gevinster og tab efter kursgevinstlovens §§ 6, 7 og 8  

 C - 8 F, c) realiserede fortjenester som omhandlet i  

 aktieavancebeskatningslovens § 2, nedsat med eventuelle tab efter samme  

 paragraf, samt realiserede fortjenester som omhandlet i  

 aktieavancebeskatningslovens § 2 a.
 Udenlandske selskaber m.v. er omfattet af skattepligten, hvis de driver  

 virksomhed ved fast driftssted her i landet og har gevinst og tab på  

 fordringer og gæld, der er knyttet til sådan virksomhed.
 Den generelle skattepligt omfatter også fonde og foreninger.
 I det følgende anvendes betegnelsen selskaber for samtlige selskaber og  

 fonde m.v., der er omfattet af den generelle kursgevinstbeskatning.
Ikrafttræden 54. Den generelle skattepligt af kursgevinst og kurstab på  

 fordringer og gæld i danske kroner for selskaber er indført med virkning fra  

 den 27. december 1990.
Selskaber, der ikke hidtil har været omfattet af den generelle skattepligt  

 på fordringer , kan som indgangsværdier for deres beholdning af  

 fordringer pr. 27. december 1990 vælge andre værdier end de faktiske  

 anskaffelsessummer.
De skattepligtige kan således ved opgørelsen af gevinst  

 og tab på en fordring vælge mellem at anvende fordringens anskaffelsessum og  

 dens værdi pr. 31. december 1990. Valget mellem den faktiske anskaffelsessum  

 og værdien på et senere tidspunkt skal træffes samlet for samtlige fordringer  

 under eet.
Der kan således ikke vælges en dato fordring for fordring.  

 Adgangen til at anvende særlige indgangsværdier gælder ikke i forbindelse med  

 gevinst og tab, som allerede efter de tidligere gældende regler var  

 skattepligtig henholdsvis fradragsberettiget (f.eks. gevinst på sortstemplede  

 fordringer og fordringer modtaget som vederlag i næring).
 Skattepligtige med forskudt indkomstår kan i stedet benytte værdien ved  

 begyndelsen af indkomståret 1991.
 I forbindelse med fremadforskudt indkomstår (indkomståret 1991 begynder  

 efter 1. januar 1991) kan det forekomme, at en fordring, som er i selskabets  

 besiddelse den 27. december 1990 og dermed omfattes af den generelle  

 skattepligt, ikke længere er i selskabets besiddelse ved begyndelsen af  

 indkomståret 1991. For sådanne fordringer skal værdien pr. 31. december 1990  

 anvendes, hvis selskabet i øvrigt ønsker at anvende værdierne ved begyndelsen  

 af indkomståret 1991.
 Eksempel:
 Et selskab med regnskabsår 1. februar - 31. januar ønsker at opgøre  

 værdien ved begyndelsen af indkomståret 1991, dvs. pr. 1. februar 1991. For  

 fordringer, der er afstået inden den 1. februar 1991, skal værdien pr. 31.  

 december 1990 anvendes.
 Selskaber med bagudforskudt indkomstår (indkomståret begynder før den 1.  

 januar 1991), som ønsker at anvende værdierne ved begyndelsen af indkomståret  

 1991, kan anvende den faktiske anskaffelsessum for fordringer, som måtte være  

 anskaffet i perioden mellem indkomstårets begyndelse og 31. december 1990.
 Eksempel:
 Et selskab med regnskabsår 1. juli - 30. juni anvender værdierne ved  

 begyndelsen af indkomståret 1991, dvs. pr. 1. juli 1990. For fordringer, som  

 er anskaffet mellem den 1. juli 1990 og den 31. december 1990, kan de  

 faktiske anskaffelsessummer anvendes.
55. Kursgevinst og kurstab på gæld medregnes til den  

 skattepligtige indkomst, hvis gælden er stiftet den 27. december 1990 eller  

 senere.
Debitorskifte betragtes i denne forbindelse ikke som stiftelse af ny  

 gæld.
Undtagelser på kreditorsiden fra den generelle kursgevinstbeskatning Tab på fordringer i koncernforhold, § 6 B 56. Som en undtagelse fra hovedreglen om generel beskatning af  

 gevinster og tab på fordringer hos selskaber er i § 6 B fastsat den  

 begrænsning, at tab på fordringer mellem koncernforbundne selskaber ikke kan  

 fradrages.
Dette gælder, uanset om der er tale om tab på fordringer på danske  

 eller udenlandske koncernselskaber, og uanset om kreditorselskabet er  

 hjemmehørende i Danmark, eller der er tale om et udenlandsk selskab, der er  

 inddraget under dansk sambeskatning.
Som modstykke til begrænsningen af fradrag for tab på fordringer gælder,  

 at debitorselskabet ikke skal medregne gevinst på gæld til koncernforbundne  

 selskaber, hvis kreditorselskabet efter denne bestemmelse ikke kan fradrage  

 det tilsvarende tab på fordringen.
Dette gælder dog ikke ved eftergivelse af  

 gæld i det omfang, gælden nedskrives til et lavere beløb end fordringens  

 værdi for kreditor på det tidspunkt, hvor gælden eftergives.
Reglen gælder for fordringer i danske kroner og i fremmed valuta, men  

 gælder ikke valutakurstab, jf. nedenfor under pkt. 58. Reglen gælder som  

 udgangspunkt for alle fordringer, herunder også fordringer modtaget som  

 vederlag i næring.
Undtagelse gøres dog for fordringer modtaget som vederlag  

 i næring uden for sambeskatningstilfælde, se nedenfor under pkt. 63.
57. Formålet med reglen er toleddet, nemlig dels at hindre fradrag  

 for tab på anlægsinvesteringer dels at hindre dobbeltfradrag i sambeskattede  

 koncerner.
Uden særreglen ville en koncern kunne opnå fradrag for tab på  

 anlægsinvesteringer ved at lade et selskab i koncernen foretage investeringen  

 på grundlag af et lån fra et andet selskab i koncernen.
Viser  

 anlægsinvesteringen sig at gå tabt, således at det låntagende selskab ikke  

 kan indfri lånet, ville tabet på fordringen være fradragsberettiget for det  

 långivende selskab.
Giver investeringen derimod succes, viser dette sig som  

 en værdistigning på aktierne i det låntagende selskab, som kan realiseres  

 skattefrit efter tre års ejertid.
Er der tale om sambeskattede selskaber, og modsvares lånet af  

 fradragsberettigede udgifter eller tab i det låntagende selskab, kunne der,  

 hvis særreglen ikke fandtes, opnås fradrag for udgifterne to gange, dels via  

 det overførte underskud, der modregnes i sambeskatningsindkomsten, dels via  

 fradrag for tab på fordringen.
Sambeskattede selskaber ville dermed være  

 bedre stillet, end hvis aktiviteterne foregik i eet selskab.
58. Tabsfradragsbegrænsningen omfatter ikke valutakursændringer.  

 Ved anvendelse af bestemmelsen foretages en adskillelse mellem på den ene  

 side eventuelle valutakursgevinster og -tab og på den anden side andre  

 kursgevinster og -tab.
Det ikke-fradragsberettigede tab opgøres på grundlag  

 af valutakurserne på tidspunktet for fordringens erhvervelse.
 Er fordringens samlede resultat sammensat af et valutakurstab og en  

 børskursgevinst, er et positivt nettoresultat skattepligtigt og et negativt  

 nettoresultat fradragsberettiget, idet valutakurstabet ikke er omfattet af  

 tabsfradragsbegrænsningsreglen og dermed fradragsberettiget, samtidig med at  

 børskursgevinsten er skattepligtig.
 Er fordringens samlede resultat omvendt sammensat af en valutakursgevinst  

 og et børskurstab, er valutakursgevinsten skattepligtig efter hovedreglen for  

 generel beskatning hos selskaber, mens børskurstabet efter  

 tabsfradragsbegrænsningsreglen ikke er fradragsberettiget og ikke kan  

 modregnes i den skattepligtige valutakursgevinst.
 Er fordringens samlede resultat sammensat af et valutakurstab og en delvis  

 gældseftergivelse, er der fradragsret for valutakurstabet på den del af  

 fordringen, som betales, mens der ikke kan fradrages noget tab på den del af  

 fordringen, som eftergives.
Er fordringens samlede resultat sammensat af en valutakursgevinst og en  

 delvis gældseftergivelse, er valutakursgevinsten på den del af fordringen,  

 som betales, skattepligtig.
Tabet som følge af gældseftergivelsen er ikke  

 fradragsberettiget, og der sker ikke beskatning af nogen valutakursgevinst på  

 denne del af fordringen.
Eksempel 1: Et moderselskab udlåner 100.000 USD til et datterselskab.  

 Lånet skal indfries til pålydende.
På forfaldstidspunket eftergiver  

 moderselskabet 50.000 USD, mens resten tilbagebetales.
Kursen på USD er på  

 stiftelsestidspunktet 700 og er på indfrielsestidspunktet faldet til 650.
 Moderselskabet har lidt et samlet tab på 700.000 kr. - 325.000 kr. =  

 375.000 kr.
Det samlede tab er sammensat af en ikke-fradragsberettiget  

 gældseftergivelse og et fradragsberettiget valutakurstab.
Den  

 ikke-fradragsberettigede del af moderselskabets samlede tab opgøres uden  

 hensyn til valutakursændringer på grundlag af valutakurserne på tidspunktet  

 for fordringens erhvervelse.
Det ikke-fradragsberettigede tab kan dermed  

 opgøres til Fradrag gives for den resterende del på 25.000 kr. af moderselskabets  

 samlede tab.
Eksempel 2: Et moderselskab udlåner 100.000 USD til et datterselskab.  

 Lånet skal indfries til pålydende.
På forfaldstidspunket eftergiver  

 moderselskabet 50.000 USD, mens resten tilbagebetales.
Kursen på USD er på  

 stiftelsestidspunktet 650 og på indfrielsestidspunktet 700.
 Det samlede tab er sammensat af en valutakursgevinst på den del af  

 fordringen, som tilbagebetales, og et kredittab ved gældseftergivelsen:
På den del af fordringen, som tilbagebetales, har moderselskabet en  

 skattepligtig valutakursgevinst på Tabet som følge af gældseftergivelsen er ikke fradragsberettiget.
Det  

 ikke-fradragsberettigede tab opgøres som moderselskabets tab uden hensyn til  

 valutakursændringer på grundlag af valutakurserne på tidspunktet for  

 fordringens erhvervelse:
 Det samlede skattemæssige resultat er således en skattepligtig kursgevinst  

 på 25.000 kr.
Eksempel 3: Et moderselskab udlåner 100.000 USD til et datterselskab.  

 Lånet skal indfries til pålydende.
På forfaldstidspunket eftergives hele  

 lånet.
Kursen på USD er på stiftelsestidspunktet 650 og på  

 indfrielsestidspunktet 700.
 Moderselskabets tab som følge af gældseftergivelsen er ikke  

 fradragsberettiget, og der sker ikke beskatning af nogen valutakursgevinst på  

 grundlag af valutakursændringen i fordringens løbetid.
 Moderselskabet har lidt et samlet tab på 650.000 kr. - 0 kr. = 650.000 kr.
 Det ikke-fradragsberettigede tab som følge af gældseftergivelsen opgøres  

 som moderselskabets tab uden hensyn til valutakursændringer på grundlag af  

 valutakurserne på tidspunktet for fordringens erhvervelse:
 Det ikke-fradragsberettigede tab er således lig det samlede tab.
59. Et ikke-fradragsberettiget tab på en koncernintern fordring,  

 som f.eks kan skyldes en hel eller delvis gældseftergivelse, kan ikke  

 modregnes i gevinster på andre koncerninterne fordringer mod det pågældende  

 eller andre selskaber, som er koncernforbundet med kreditor.
Tilsvarende  

 gælder ved løbende mellemregning for vareleverancer m.v., idet  

 tilgodehavendet ifølge den enkelte faktura betragtes som en selvstændig  

 fordring.
Koncernbegrebet 60. Som koncernforbundne selskaber anses selskaber og foreninger  

 m.v., hvor samme aktionærkreds ved fordringens erhvervelse eller på noget  

 senere tidspunkt direkte eller indirekte ejer mere end 50 pct. af  

 aktiekapitalen i hvert selskab eller direkte eller indirekte råder over mere  

 end 50 pct. af stemmerne i hvert selskab.
Indflydelse, der overstiger 50 pct., kan f.eks. foreligge i forbindelse  

 med aktionæroverenskomster.
Ved indirekte ejerskab forstås ejerskab via andre  

 selskaber m.v., hvori den pågældende aktionærkreds ejer mere end 50 pct. af  

 aktiekapitalen.
Tilsvarende forstås ved indirekte indflydelse stemmeret via  

 andre selskaber, hvori den pågældende aktionærkreds råder over mere end 50  

 pct. af stemmerne.
 Ved opgørelse af stemmeandele ses bort fra stemmer, som alene er opnået  

 ved stemmeretsoverdragelse i forbindelse med erhvervet sikkerhed i aktier.  

 Hvis et selskab har sikret et mellemværende med et andet selskab med pant i  

 debitors aktier, anses selskaberne dermed ikke for koncernforbundne alene på  

 grundlag af den stemmeret, som kreditor eventuelt har opnået i forbindelse  

 med pantsætningen.
61. Koncernreglen gælder, når der på et tidspunkt i fordringens  

 løbetid har eksisteret en koncernforbindelse mellem selskaberne.
Selv om  

 koncernforbindelsen er ophørt, gælder fradragsbegrænsningen fortsat.
Fradragsbegrænsningen gælder f.eks. for lån mellem moder-, datter- og  

 søsterselskaber.
Også andelsforeninger eller andre foreninger, herunder  

 foreninger af selskaber, kan være koncernforbundne.
Et andelsselskab og et  

 aktieselskab er f.eks. koncernforbundne, hvis de ejes af samme moderselskab.  

 En fond og selskaber, hvori fonden ved fordringens erhvervelse eller på noget  

 senere tidspunkt direkte eller indirekte ejer mere end 50 pct. af  

 aktiekapitalen eller direkte eller indirekte råder over mere end 50 pct. af  

 stemmerne, anses for at være koncernforbundne selskaber.
Aktionærer som nævnt i aktieavancebeskatningslovens § 4, stk. 3, anses som  

 een og samme aktionær, når det skal fastlægges, om selskaber er  

 koncernforbundne.
Aktieavancebeskatningslovens § 4, stk. 3, fastlægger den  

 kreds af personer og beherskede selskaber, hvis aktier skal medregnes i  

 forbindelse med afgørelsen af, om en skattepligtig er omfattet af  

 hovedaktionærbeskatningen.
 Eksempler:
 Det forudsættes i eksemplerne, at stemmefordelingen følger  

 kapitalandelene.
Undtagelser fra tabsfradragsbegrænsningen 62. Det fastslås i § 6 B, stk. 4, at tab ved afståelse af  

 børsnoterede obligationer eller andre børsnoterede fordringer, f.eks.  

 virksomhedscertifikater (commercial papers), på koncernforbundne selskaber  

 kan fradrages, uanset at tab på fordringer på koncernforbundne selskaber som  

 udgangspunkt ikke kan fradrages.
Baggrunden herfor er, at børsnoterede  

 fordringer er rettet mod en bredere investorkreds, og at man derfor er uden  

 for egentlige koncerninterne fordringer.
63. Ligeledes kan tab på fordringer erhvervet som vederlag i  

 næring fradrages.
Dette gælder dog alene, når debitorselskabet aldrig har  

 været sambeskattet med kreditorselskabet, eller hvis tabet opstår på en  

 fordring, der er stiftet, efter at sambeskatningen er ophørt.
Vederlag i  

 næring foreligger, når fordringen er erhvervet som skattepligtigt vederlag  

 for levering af varer, tjenesteydelser m.v. som led i fordringshaverens  

 næringsvej.
 Der er således fradragsret for tab på varedebitorer m.v., når der ikke er  

 tale om sambeskattede selskaber.
Fordringer, der opstår på grundlag af normal samhandel mellem selskaber,  

 anses for erhvervet som vederlag i næring.
Der lægges i den forbindelse bl.a.  

 vægt på, om der er tale om almindelige aftalevilkår, som gælder i forhold til  

 uafhængige kunder.
Direkte lån, dvs. egentlige pengeudlån, er derimod ikke omfattet af  

 vederlagsnæringsbegrebet.
Det bemærkes i denne forbindelse specielt, at  

 fordringer, som i første omgang er erhvervet som vederlag i næring, kan  

 skifte karakter til udlån.
Afgørende vil her bl.a. være, om fordringens  

 løbetid udstrækkes ud over det sædvanlige for varekreditter m.v. mellem  

 uafhængige parter inden for det pågældende forretningsområde.
 For så vidt angår afgrænsningen af vederlagsnæring henvises i øvrigt til  

 de generelle bemærkninger om vederlagsnæring for personer i pkt. 13.
 64. Som en undtagelse til tabsfradragsbegrænsningen er det i § 6  

 B, stk. 5, fastsat, at selskaber m.v., som udøver næring ved køb og salg af  

 fordringer eller driver næringsvirksomhed ved finansiering  

 (pengenæringsdrivende), kan fradrage tab på koncernforbundne selskaber,  

 såfremt koncernforbindelsen alene er etableret med henblik på  

 fordringshaverens midlertidige drift af skyldnerens virksomhed til afvikling  

 af tidligere ydede udlån eller til medvirken ved omstrukturering af  

 erhvervsvirksomheder.
Formålet med undtagelsen er at give adgang til tabsfradrag i situationer,  

 hvor tab på fordringer udgør tab i kreditors næringsvirksomhed (driftstab).  

 Pengenæringsdrivende selskaber overtager i visse tilfælde som et sædvanligt  

 led i deres næringsvirksomhed aktier i andre selskaber med henblik på at  

 sikre indfrielse af udestående fordringer.
Hvis en sådan aktieovertagelse  

 indebærer, at kreditorselskabet ejer mere end 50 pct. af aktiekapitalen eller  

 råder over mere end 50 pct. af stemmerne i debitorselskabet, således at  

 selskaberne anses for koncernforbundne, ville aktieovertagelsen uden  

 undtagelsesbestemmelsen afskære kreditor fra at fradrage eventuelle  

 efterfølgende tab på sine fordringer mod det overtagne selskab.
Undtagelsen er for det første begrænset til pengenæringsdrivende  

 kreditorer.
For det andet er det en betingelse, at koncernforbindelsen mellem  

 kreditor- og debitorselskabet først etableres ved kreditors overtagelse af  

 debitorselskabet.
Hvis de to selskaber i forvejen indgår i samme koncern, er  

 denne betingelse ikke opfyldt.
Et pengenæringsdrivende selskabs eventuelle  

 overtagelse af andre selskaber inden for samme koncern er dermed ikke  

 omfattet af undtagelsen.
 For det tredje skal kreditors hensigt med selskabsovertagelsen være enten  

 afvikling af allerede ydede udlån eller medvirken ved omstrukturering af  

 erhvervsvirksomheder.
For det fjerde må koncernforbindelse alene være etableret med henblik på  

 fordringshaverens midlertidige drift af skyldnerens virksomhed.
Kravet om  

 midlertidighed knytter sig ikke alene til fordringshaverens hensigt på selve  

 etableringstidspunktet, men det vil tillige være en betingelse, at hensigten  

 om midlertidighed ikke efterfølgende forlades.
For kreditorselskaber, som  

 driver næring ved køb og salg af aktier, vil kravet om, at aktierne i  

 debitorselskabet skal være overtaget med henblik på midlertidig drift, ikke  

 være opfyldt, hvis aktieovertagelsen i relation til næringsbestemmelserne i  

 aktieavancebeskatningsloven anses for at være sket i anlægshensigt.
Tredje og fjerde af ovennævnte betingelser genfindes i lov om banker og  

 sparekasser m.v., § 1 a.
For pengeinstitutter vil disse betingelser i  

 kursgevinstloven ikke kunne anses for at være opfyldt, hvis  

 selskabsovertagelsen efter Finanstilsynets opfattelse ikke opfylder kravene i  

 bank- og sparekasseloven.
Der gælder i øvrigt efter bestemmelsen samme  

 betingelser for pengeinstitutter og øvrige af bestemmelsen omfattede  

 selskaber.
Ikrafttræden 65. I tilfælde, hvor der ikke forud for gennemførelsen af den  

 generelle skattepligt vedrørende gevinst og tab på fordringer og gæld har  

 været skattepligt for gevinst og fradragsret for tab, har bestemmelsen om  

 koncerninterne fordringer virkning for tab på fordringer og gevinst på gæld,  

 der realiseres den 27. december 1990 eller senere.
Dette er tilfældet for  

 koncernmellemværender i danske kroner uden for næringstilfælde, såvel  

 pengenæring som vederlagsnæring.
I tilfælde, hvor der forud for gennemførelsen af den generelle skattepligt  

 var skattepligt henholdsvis fradragsret, har bestemmelsen derimod først  

 virkning for fordringer, som erhverves den 29. maj 1991 eller senere.
Dette  

 er tilfældet dels for selskaber, som ville være næringsskattepligtige efter  

 de gamle regler, dels for fordringer erhvervet som vederlag i næring og  

 endelig fordringer i fremmed valuta.
 I alle tilfælde har henvisningen til ejerandele og ikke kun til  

 stemmeandele i § 6 B, stk. 3, 1.-2. pkt. alene virkning for fordringer, som  

 erhverves den 19. februar 1992 eller senere.
Undtagelser på debitorsiden fra den generelle kursgevinstbeskatning Gæld med indeksering af hovedstol eller restgæld, § 5, stk. 3 66. Selskaber kan efter § 5, stk. 3, som udgangspunkt ikke  

 fradrage tab ved indeksregulering af hovedstol eller restgæld på gæld ved  

 opgørelsen af den skattepligtige indkomst.
Med denne regel tilsigtes en  

 symmetri i den skattemæssige behandling af indekstillæg.
Kursgevinster på  

 indeksregulerede fordringer, der opfylder kravet til mindsterenten i § 7,  

 stk. 5, er som hovedregel skattefri for personer.
Som følge heraf er der ikke  

 fradragsret for tilsvarende tab på selskabers gæld.
Begrænsningen i  

 fradragsretten er dog udformet som et nettoprincip.
For selskaber, der har  

 både gæld og fordringer, der indeksreguleres, gælder således, at tab ved  

 indeksregulering af gæld kan fratrækkes i gevinst ved indeksregulering af  

 fordringer efter samme indeks.
Indfrielse til overkurs, § 5, stk. 4 67. Selskaber kan som følge af reglen i § 5, stk. 4, ikke  

 fradrage kurstab på gæld, hvis gælden skal indfries til en forud fastsat  

 overkurs i forhold til værdien på det oprindelige stiftelsestidspunkt.
En  

 overkurs anses for forud fastsat, når det ved udstedelsen af lånet kan  

 forudses, at der vil opstå et tab.
Reglen gælder dog kun, hvis gældens  

 pålydende rente på stiftelsestidspunktet opfylder mindsterentekravet.
Om  

 stiftelsestidspunktet henvises til pkt. 18-25. Bestemmelsen gælder i tilfælde  

 af debitorskifte også den nye debitor.
Hvis en gæld er omfattet af § 5, stk.  

 4, afskæres fradragsretten for ethvert tab på gælden uanset årsagen til  

 tabet.
Formålet med bestemmelsen er som hidtil at modvirke den asymmetri, der  

 opstår, såfremt obligationsudstederen kan fradrage kurstab på gæld, hvor de  

 tilsvarende kursgevinster hos kreditor er skattefri.
Mindsterentereglen  

 indebærer, at gevinster på obligationer i danske kroner, der opfylder  

 mindsterentekravet, som udgangspunkt er skattefri for personer, der ikke er  

 næringsskattepligtige.
Som konsekvens heraf har obligationsudstederen ikke  

 fradragsret for kurstab på sådanne obligationer.
 Eksempel:
 Det antages, at mindsterenten er 8 pct. p.a.
 Et selskab udsteder et obligationslån til kurs 100 og tilsiger indfrielse  

 til kurs 150.
Kurstabet på de 50 kurspoint er fradragsberettiget, hvis obligationens  

 pålydende rente udregnet efter reglerne som beskrevet i pkt. 29 er mindre end  

 8 pct. p.a.
Den pålydende rente skal således opgøres på grundlag af den  

 højeste tilsagte indfrielsessum, der i dette tilfælde er 150.
 Tabet er derimod ikke fradragsberettiget, hvis obligationens pålydende  

 rente udregnet på samme måde er 8 pct. p.a. eller derover.
En overkurs i forhold til værdien på det oprindelige stiftelsestidspunkt  

 foreligger i forbindelse med et lån, hvis lånet skal tilbagebetales med et  

 større beløb end låneprovenuet.
Tilbagebetaling skal ikke nødvendigvis ske  

 til en kurs over 100. Bestemmelsen omfatter bl.a. typiske obligationslån,  

 hvor låneprovenuet, som følge af at obligationerne afhændes til en lavere  

 kurs end 100, er mindre end det beløb, som skal tilbagebetales.
Bestemmelsen  

 gælder i øvrigt ikke kun gæld, som er stiftet ved lån.
Gælden er således  

 omfattet, uanset på hvilken måde den er opstået.
Fradraget begrænses kun, hvis fordringens pålydende rente på  

 stiftelsestidspunktet er lig med eller højere end mindsterenten.
Kurstab er  

 derfor fradragsberettiget, hvis den pålydende rente er lavere end  

 mindsterenten.
Der vil således f.eks. være fradragsret for kurstab ved  

 udstedelse af uforrentede virksomhedscertifikater.
Begrænsningsreglen omfatter alene gæld i danske kroner.
Heraf følger, at  

 kurstab på gæld i fremmed valuta er fradragsberettiget uanset den pålydende  

 rentes størrelse.
Ikrafttræden 68. Reglen om, at begrænsning i adgangen til fradrag for kurstab  

 på gæld, der skal indfries til en forud fastsat overkurs, også omfatter gæld  

 overtaget ved debitorskifte, har virkning for gæld, der påtages den 27.  

 december 1990 eller senere.
 For selskaber, der var omfattet af de tidligere gældende regler i § 2,  

 dvs. pengenæringsdrivende selskaber, har ændringen dog alene virkning for  

 gæld, der påtages den 29. maj 1991 eller senere.
 Reglen om, at tabsfradragsbegrænsningen alene skal omfatte gæld i danske  

 kroner, har virkning for gæld, der stiftes den 27. december 1990 eller  

 senere.
For institutter, der til og med indkomståret l990 var omfattet af de nu  

 ophævede bestemmelser i fondsbeskatningslovens § 1, nr. 4, litra a-c og litra  

 g, eller som fra og med indkomståret l991 er omfattet af selskabsskattelovens  

 § 1, stk. 1, nr. 5 b, samt for realkreditaktieselskaber har bestemmelsen dog  

 virkning for gæld, der stiftes i indkomståret 1990 eller senere.
Det  

 bemærkes, at selskabsskattelovens § 1, stk. 1, nr. 5 b, omfatter de  

 institutter, som før var omfattet af fondsbeskatningslovens § 1, nr. 4, litra  

 a-c.
 Debitorskifte betragtes ikke som stiftelse af ny gæld.
Selskaber, som ikke var omfattet af kursgevinstlovens § 2 forud for  

 gennemførelsen af den generelle skattepligt for selskaber, havde efter de  

 dagældende regler fradrag for kurstab ved indfrielse af gæld i fremmed  

 valuta, herunder indfrielse til en forud fastsat overkurs.
Denne fradragsret  

 bevares for de pågældende selskaber for gæld, som selskabet havde påtaget sig  

 før den 27. december 1990.
Overkursreglen i § 5, stk. 5 69. § 5, stk. 5, indeholder en særlig regel, hvorefter debitor  

 skal medregne gevinst på gæld i den skattepligtige indkomst, hvis gælden  

 stiftes på sådanne vilkår, at debitor skal tilbagebetale et mindre beløb end  

 det beløb, der er lånt.
Der henvises til pkt. 46 ff., hvor reglen er nærmere  

 beskrevet.
 Da selskaber er generelt skattepligtige af gevinst på gæld, medfører  

 reglen i § 5, stk. 5, alene, at beskatningen af overkursgevinsten rykkes frem  

 i forhold til opgørelsen efter de almindelige principper i § 8. Beskatningen  

 af kursgevinsten sker på det tidspunkt, hvor debitor optager lånet.
Efter § 5, stk. 5, sidste pkt., gælder overkursreglen ikke, hvis gælden  

 ved debitors påtagelse heraf er forrentet med indtil 2 procentpoint over  

 mindsterenten, og fordringshaveren er et af de institutter, der er nævnt i §  

 7, stk. 5, 1. pkt.
I disse tilfælde sker der ikke en fremrykket beskatning  

 ved lånets etablering, men alene en opgørelse efter de almindelige principper  

 i § 8.
Gevinst på gæld ved akkord, § 6 A 70. Når selskaber generelt er skattepligtige af kursgevinster på  

 gæld efter § 5, vil gevinst ved gældseftergivelse, som et selskab opnår som  

 led i en akkord, som udgangspunkt være skattepligtig.
For at undgå denne følge af den generelle skattepligt gælder en særlig  

 regel i tilfælde af akkord.
Gevinst på gæld som følge af tvangsakkord eller  

 aftale om en samlet ordning mellem en skyldner og dennes kreditorer om  

 bortfald eller nedsættelse af debitors gæld (frivillig akkord) er ikke  

 skattepligtig.
 Reglen omfatter gæld i danske kroner såvel som i fremmed valuta.
Skattefritagelsen gælder dog ikke i det omfang, gælden nedskrives til et  

 lavere beløb end fordringens værdi for kreditor på tidspunktet for  

 gældseftergivelsen.
Den del af gældseftergivelsen, hvorved gælden eventuelt  

 nedskrives til et lavere beløb end fordringens værdi for kreditor på  

 tidspunktet for gældseftergivelsen, anses for at være udtryk for en gave, et  

 tilskud, en udlodning e.l. og vil være skattepligtig for debitor.
 Spørgsmålet om, hvad der skal forstås ved en samlet ordning mellem debitor  

 og dennes kreditorer, må afgøres i overensstemmelse med reglen i  

 ligningslovens § 15, stk. 3. Efter ligningslovens § 15, stk. 2 og 3,  

 begrænses en skyldners adgang til at fremføre eventuelle skattemæssige  

 underskud i forbindelse med tvangsakkord og aftale om en samlet ordning  

 mellem skyldneren og dennes kreditorer (frivillig akkord).
En samlet ordning vil typisk omfatte tilfælde, hvor der sker en ligelig  

 reduktion af de enkelte kreditorers fordringer i overensstemmelse med  

 konkurslovens regler.
Ved en samlet ordning kan også forstås tilfælde, hvor  

 der ikke er en sådan fuldstændig ligelighed, f.eks. fordi småkrav gives en  

 fuld dividende.
Det forhold, at der skal være tale om en samlet ordning, er  

 dog ikke i sig selv til hinder for, at der også vil kunne foreligge en  

 frivillig akkord i de tilfælde, hvor kun en enkelt eller enkelte  

 hovedkreditorer er med i ordningen, mens småkrav holdes udenfor.
Har aftalen  

 ikke et sådant omfang, at der kan siges at foreligge en samlet ordning mellem  

 en skyldner og dennes kreditorer, vil der derimod ikke foreligge en frivillig  

 akkord i ligningslovens og kursgevinstlovens forstand.
Der henvises i øvrigt  

 til pkt. 29 i Skatteministeriets cirkulære nr. 68 af 20. maj l992 om visse  

 skattemæssige forhold ved konkurs og underskudsbegrænsning ved akkord m.v.
 Falder gevinst på gæld som følge af akkord uden for § 6 A, behandles  

 gevinsten for selskabers vedkommende efter kursgevinstlovens øvrige  

 bestemmelser ligesom f.eks. gevinst ved forældelse eller præklusion af gæld.  

 Dette vil f.eks. være tilfældet ved en singulær gældseftergivelse fra en  

 mindre kreditor.
Gevinst på gæld som følge af akkord, som falder uden for § 6 A, kan være  

 omfattet af § 6 B, stk. 2, hvis der er tale om koncernintern gæld, og  

 kreditor efter § 6 B, stk. 1, er afskåret fra at fradrage det tilsvarende tab  

 på sin fordring.
Der henvises til pkt. 72 om gevinst på koncernintern gæld.
I  

 øvrige tilfælde behandles gevinsten efter § 5 eller § 6 - afhængig af om  

 gælden er i danske kroner eller fremmed valuta.
Gevinsten vil i så fald være  

 skattepligtig.
Praksis efter statsskatteloven for behandling af gevinst på  

 gæld som følge af akkord er i denne sammenhæng uden betydning.
Ikrafttræden 71. Reglerne om akkord har virkning for gæld, som bortfalder  

 eller nedsættes den 27. december 1990 eller senere som led i akkord.
Gevinst på gæld til koncernforbundne selskaber, § 6 B 72. Gevinst på gæld til koncernforbundne selskaber skal efter § 6  

 B, stk. 2, ikke medregnes til den skattepligtige indkomst, når det långivende  

 selskab efter § 6 B, stk. 1, ikke kan fradrage det tilsvarende tab på  

 fordringen.
Beskatning sker dog i det omfang, gælden nedskrives til et lavere  

 beløb end fordringens værdi for kreditor på det tidspunkt, gælden eftergives.  

 Det vil sige, at der sker beskatning af den del af gældseftergivelsen, som  

 udgør forskellen mellem gældens aktuelle værdi og det beløb, hvortil gælden  

 nedskrives.
Gældseftergivelsen anses i så fald som et skattepligtigt tilskud.  

 Vurderingen sker på samme måde som ved gældseftergivelse efter § 6 A.
Der  

 henvises derfor til pkt. 70 med en beskrivelse af denne regel.
 Bestemmelsen om koncernforbundne selskaber, herunder  

 ikrafttrædelsesregler, er nærmere beskrevet i pkt. 56 ff., hvortil der  

 henvises.
 En eventuel skattefrihed efter § 6 B, stk. 2, er uden betydning for  

 adgangen til at fremføre skattemæssige underskud efter ligningslovens § 15.
E.
Fordringer og gæld i fremmed valuta.
Fysiske personer og selskaber Generelle bemærkninger 73. Reglerne i § 6 omhandler den skattemæssige behandling af  

 gevinst og tab på fordringer og gæld i fremmed valuta.
Bestemmelserne er som  

 hovedregel ens for alle skattepligtige og gælder således for alle selskaber  

 og fonde m.v., erhvervsdrivende og private personer.
Fordringer og gæld i danske kroner betragtes som fordringer og gæld i  

 fremmed valuta, hvis hovedstolen henholdsvis restgælden reguleres i forhold  

 til en eller flere valutakurser.
Fordringer og gæld, der reguleres på denne  

 måde, fungerer i praksis ganske som fordringer og gæld i fremmed valuta.
 Fordringer, der alternativt lyder på en fremmed valuta og på danske kroner  

 efter fordringshaverens valg, anses for fordringer i fremmed valuta.
 ECU anses som fremmed valuta.
 Eurokroneobligationer (obligationer, der lyder på danske kroner, men som  

 udstedes i udlandet) er fordringer i danske kroner og omfattes ikke af § 6.
74. Der stilles ingen krav om, at fordringen eller gælden skal  

 have en erhvervsmæssig tilknytning.
Det er derfor underordnet, hvilket formål  

 låntagningen har haft.
 Fordringens pålydende rente har ingen betydning for beskatningen.  

 Kursgevinster på fordringer er derfor skattepligtige uanset rentens  

 størrelse, og der er fradragsret for kurstab på lån i fremmed valuta, også  

 når indfrielsen skal ske til overkurs i forhold til værdien på  

 udstedelsestidspunktet.
 Samtlige kursændringer indgår i opgørelsen af den skattepligtige indkomst.  

 Kursgevinster og kurstab omfatter såvel værdiændringer på grund af ændringer  

 i valutakursen som værdiændringer på grund af andre forhold.
75. Den generelle skattepligt af kursgevinster og kurstab på  

 fordringer og gæld i fremmed valuta medfører, at også privatpersoners  

 kursgevinster og kurstab skal indgå i opgørelsen af den skattepligtige  

 indkomst.
Af administrative grunde er der imidlertid i § 6, stk. 1, 2. pkt.,  

 indført en såkaldt »bagatelgrænse«, der betyder, at kun gevinster  

 eller tab af en vis størrelse (800 kr. i 1987-niveau), udløser beskatning  

 eller fradragsret.
Personer, der ikke er næringsdrivende efter § 3, og som  

 alene har gevinster og tab af ubetydelig størrelse, f.eks. i forbindelse med  

 brug af kreditkort m.v., beskattes herefter ikke af sådanne gevinster og tab.  

 Dette gælder for alle personer, der ikke er pengenæringsdrivende, uden hensyn  

 til om gevinsten eller tabet har tilknytning til erhvervsmæssig virksomhed.
Gevinst og tab medregnes alene ved opgørelsen af den skattepligtige  

 indkomst, hvis årets nettogevinst eller nettotab overstiger 800 kr. i  

 1987-niveau.
Beløbet pristalsreguleres efter personskattelovens § 20 og udgør  

 i 1992 1.000 kr.
Hvis nettogevinst eller nettotab i 1992 overstiger 1.000  

 kr., medregnes den fulde nettogevinst henholdsvis det fulde  

 nettotab.
Bagatelgrænsen gælder i forhold til den skattepligtiges samlede  

 kursgevinster og -tab på fordringer og gæld i fremmed valuta.
Der skal altså  

 foretages en samlet opgørelse eller sammenlægning af alle den skattepligtiges  

 gevinster og tab.
I opgørelsen indgår således også gevinst og tab opnået  

 f.eks. gennem deltagelse i kommanditselskaber og puljeinvesteringsordninger.
Regreskrav ved kautionsbetaling 76. Hovedreglen om fradragsret for kurstab på fordringer i  

 fremmed valuta gælder ikke fysiske personers tab på regreskrav erhvervet ved  

 kautionsbetaling, når regreskravet ikke er omfattet af § 3, stk. 1, dvs.  

 indgår i pengenæringsvirksomhed, jf. § 6, stk. 1, 5-6. pkt.  

 Fradragsbegrænsningen omfatter ikke valutakursændringer.
Bestemmelsen sikrer  

 ligestilling af den skattemæssige behandling af tab på regreskrav hos  

 private, uanset om kautionsforpligtelsen og regreskravet er aftalt i danske  

 kroner eller fremmed mønt.
 Bestemmelsen vil alene have virkning i forbindelse med private kautioner.  

 Har kautionen den fornødne tilknytning til kautionistens erhvervsmæssige  

 virksomhed, vil selve kautionsbetalingen kunne behandles som et  

 fradragsberettiget driftstab efter statsskatteloven.
Indeksfordringer og indeksgæld 77. Indeksfordringer i fremmed valuta beskattes på samme måde som  

 andre fordringer i fremmed valuta.
Der er således fuld beskatning af og fuld  

 fradragsret for gevinst og tab ved indeksregulering.
 For indeksreguleret gæld er der fuld beskatning af gevinster og fuld  

 fradragsret for tab ved indeksregulering, når bortses fra selskaber, der i  

 henhold til § 5, stk. 3, ikke har fradragsret for tab ved indeksregulering af  

 hovedstol eller restgæld, men dog kan fradrage tab ved indeksregulering i det  

 omfang, tabet ikke overstiger gevinst ved indeksregulering af fordringer  

 efter udviklingen i samme indeks jf. pkt. 66.
Overkursreglen i § 5, stk. 5 78. For en beskrivelse af indholdet i § 5, stk. 5, henvises til  

 pkt. 46-50.
 For lån i fremmed valuta er betydningen af § 5, stk. 5, alene, at  

 beskatningen af overkursgevinsten rykkes frem i forhold til opgørelsen efter  

 de almindelige principper i § 8.
Gevinst på gæld ved akkord eller gældssanering, § 6 A 79. I § 6 A er fastsat en undtagelse til hovedreglen om, at såvel  

 selskaber m.v. som fysiske personer er skattepligtige af gevinst på gæld i  

 fremmed valuta.
Efter § 6 A indgår den gevinst, en skyldner opnår som følge  

 af tvangsakkord, en aftale om en samlet ordning mellem skyldneren og dennes  

 kreditorer om bortfald eller nedsættelse af skyldnerens gæld (frivillig  

 akkord) eller gældssanering, ikke i skyldnerens skattepligtige indkomst.  

 Skattefritagelsen gælder dog ikke i det omfang, fordringen i forbindelse med  

 en tvangsakkord eller frivillig akkord nedskrives til et lavere beløb end  

 fordringens værdi for kreditor på tidspunktet for gældseftergivelsen.
Der  

 henvises til pkt. 70, hvor bestemmelsen er beskrevet nærmere, samt pkt. 51  

 for så vidt angår bestemmelsens særlige aspekter for fysiske personer.
Fordringer og gæld i koncernforhold, § 6 B 80. Selskaber m.v. har som udgangspunkt fradragsret for tab på  

 alle fordringer.
Tab på fordringer i koncernforhold kan dog som hovedregel  

 ikke fradrages.
Begrænsningen gælder fordringer i danske kroner og i fremmed  

 valuta.
 Som modstykke til den manglende fradragsret for kreditor gælder, at  

 debitor ikke beskattes af gevinst på gæld til koncernforbundne selskaber, når  

 kreditor ikke kan fradrage det tilsvarende tab på fordringen.
 Der henvises til den nærmere beskrivelse af reglerne i pkt. 56 ff.
Ikrafttræden 81. Den generelle beskatning af gevinst og tab på fordringer og  

 gæld i fremmed valuta har virkning fra den 27. december 1990. Der er fastsat  

 særlige overgangsregler for de skattepligtige, der efter de hidtidige regler  

 ikke har skullet medregne gevinst og tab på fordringer og gæld i fremmed  

 valuta.
Efter de hidtidige regler har fysiske personer som udgangspunkt ikke  

 skullet medregne gevinst og tab på fordringer og gæld i fremmed valuta, hvis  

 fordringen eller gælden var uden tilknytning til personens erhvervsmæssige  

 virksomhed.
For så vidt angår fordringer var det yderligere en betingelse for  

 ikke at medregne gevinst, at mindsterentekravet var opfyldt.
Tab på  

 fordringer kunne uanset fordringens pålydende rente ikke fradrages, hvis  

 fordringen ikke havde erhvervsmæssig tilknytning.
 Som indgangsværdier kan de skattepligtige vælge mellem anskaffelsessummen  

 henholdsvis værdien ved påtagelsen af forpligtelsen og værdien pr. 27.  

 december 1990. Derved sikres, at gevinster, der vedrører perioden forud for  

 denne dato, og som var skattefri efter de dagældende regler, ikke beskattes.  

 Valget mellem den faktiske anskaffelsessum henholdsvis værdien ved påtagelsen  

 af forpligtelsen og værdien pr. 27. december 1990 skal træffes samlet for  

 samtlige fordringer og forpligtelser under eet.
 Beløbsgrænsen på 1.000 kr. (1992-niveau) finder anvendelse fra og med  

 indkomståret 1991.
 Bestemmelsen om fradragsret for tab på regreskrav har virkning for  

 regreskrav, som erhverves på grundlag af kautionsforpligtelser påtaget den  

 27. juni 1992 eller senere.
F.
Konvertible obligationer Generelle bemærkninger 82. En konvertibel obligation er et gældsbrev udstedt af et  

 aktie- eller anpartsselskab, som giver långiveren ret til at konvertere sin  

 fordring på selskabet til aktier eller anparter i selskabet.
Indehaveren af  

 en konvertibel obligation kan vælge mellem at lade obligationen konvertere  

 til aktier eller anparter eller kræve fordringen indfriet ved kontant  

 betaling.
83. Fortjeneste og tab ved afståelse af konvertible obligationer  

 samt retten til at tegne konvertible obligationer beskattes som udgangspunkt  

 efter reglerne i aktieavancebeskatningsloven, jf. § 8 i samme lov.
Imidlertid  

 indeholder også kursgevinstloven bestemmelser om beskatningen af konvertible  

 obligationer.
Baggrunden herfor er, at konvertible obligationer kan udformes,  

 så de reelt alene fungerer som fordringer, mens konverteringsretten er  

 illusorisk.
Reglerne sikrer, at gevinst på bl.a. sådanne konvertible  

 obligationer ikke vil kunne beskattes alene som særlig indkomst efter  

 aktieavancebeskatningsloven eller oppebæres skattefrit efter samme lov.  

 Konvertible obligationer er kun omfattet af kursgevinstloven, såfremt gevinst  

 og tab ikke skal medregnes til den almindelige indkomst efter reglerne i  

 aktieavancebeskatningsloven, eller såfremt afståelsessummen ikke beskattes  

 som almindelig indkomst (udbytteindkomst eller kapitalindkomst for fysiske  

 personer) efter ligningslovens § 16 B.
Gevinst ved afståelse af konvertible obligationer beskattes som almindelig  

 indkomst efter aktieavancebeskatningsloven, Afståelse af konvertible obligationer omfattet af  

 aktieavancebeskatningslovens § 2 a (udenlandske finansieringsselskaber),  

 aktieavancebeskatningslovens § 2 c (finansieringsselskaber) og § 3 (næring)  

 behandles udelukkende efter aktieavancebeskatningsloven.
I disse tilfælde kan  

 der således ikke blive tale om beskatning efter kursgevinstloven.
Beskatning efter reglerne i ligningslovens § 16 B sker, hvis konvertible  

 obligationer sælges til det udstedende selskab før det aftalte  

 indfrielsestidspunkt, eller hvis der er tale om afståelse af obligationerne i  

 forbindelse med holdingstiftelse.
I så fald medregnes afståelsessummen som  

 udgangspunkt i overdragerens almindelige skattepligtige indkomst som udbytte,  

 og beskatning efter kursgevinstloven udelukkes.
 84. Ifølge kursgevinstlovens § 1 omfattes konvertible obligationer  

 kun af § 6, stk. 2, § 6 B, stk. 1, § 7, stk. 7, § 7 A, § 8, § 8 B, § 9 og §  

 10. Det centrale er her, at konvertible obligationer ikke omfattes af de  

 bestemmelser om objektiv skattepligt (dvs. generel beskatning), der i øvrigt  

 gælder for de subjektivt skattepligtige efter § 2 og § 3, stk. 1, (selskaber  

 og pengenæringsdrivende personer) samt for fordringer modtaget som vederlag i  

 næring (§ 4). For selskaber og pengenæringsdrivende personer, som i øvrigt er  

 generelt skattepligtige vedrørende gevinst og tab på fordringer, inddrages  

 gevinst og tab på konvertible obligationer således alene under beskatning  

 efter kursgevinstloven i det omfang, lovens øvrige objektive  

 skattepligtsbetingelser - herunder specielt § 6, stk. 2, eller § 7, stk. 7 -  

 er opfyldt.
For konvertible obligationer i danske kroner betyder dette, at for såvel  

 selskaber som fysiske personer er gevinst alene skattepligtig efter  

 kursgevinstloven, hvis mindsterentekravet ikke er opfyldt, eller de  

 konvertible obligationer omfattes af bestemmelsen om erhvervelse for lånte  

 midler.
Kursgevinstloven giver hverken for selskaber eller fysiske personer  

 hjemmel til at fradrage tab på konvertible obligationer i danske kroner.
 Konvertible obligationer omfattes endvidere ikke af kursgevinstlovens  

 bestemmelser for en udsteders (skyldners) kursgevinster og -tab (§ 5 og § 6,  

 stk. 1). Gevinst og tab på et af den skattepligtige udstedt obligationslån  

 baseret på konvertible obligationer medregnes derfor ikke ved  

 indkomstopgørelsen efter kursgevinstloven.
85. Konvertering til aktier eller anparter har ingen skattemæssige  

 konsekvenser.
Dette gælder uanset ejertid og pålydende rente, og uanset om de  

 pågældende obligationer er udstedt i danske kroner eller i fremmed valuta.
Fysiske personer 86. For personer, der ikke er næringsskattepligtige efter  

 aktieavancebeskatningsloven, er den skattemæssige behandling af konvertible  

 obligationer i første række afhængig af, om obligationerne er udstedt i  

 danske kroner eller i fremmed valuta.
For så vidt angår personers konvertible  

 obligationer i danske kroner må der endvidere i tilfælde, hvor obligationerne  

 ved afståelsen har været ejet i mere end 3 år, sondres mellem, om personerne  

 er hoved- eller minoritetsaktionærer.
Konvertible obligationer i danske kroner 87. Konvertible obligationer i danske kroner, der afstås inden 3  

 år efter erhvervelsen, behandles skattemæssigt efter reglerne i  

 aktieavancebeskatningsloven (almindelig indkomst).
Afstås konvertible obligationer efter mere end 3 års ejertid, afhænger  

 beskatningen i første række af, om obligationernes pålydende rente opfyldte  

 kravet til mindsterenten på udstedelsestidspunktet.
Er mindsterentekravet  

 opfyldt, sker der ingen beskatning efter kursgevinstloven, medmindre der er  

 tale om erhvervelse for lånte midler omfattet af § 7 A.
Er der tale om  

 konvertible obligationer, der ejes af en minoritetsaktionær, sker der heller  

 ingen beskatning efter aktieavancebeskatningsloven, mens gevinst og tab hos  

 hovedaktionærer beskattes som særlig indkomst efter reglerne i  

 aktieavancebeskatningslovens § 4.
Er mindsterentekravet ikke opfyldt, medregnes gevinsten i den  

 skattepligtige indkomst efter kursgevinstlovens § 7, stk. 7. Der er i disse  

 tilfælde ikke fradragsret for tab.
Der sker ikke beskatning efter både  

 kursgevinstloven og aktieavancebeskatningsloven.
Hovedaktionærens afståelse  

 af lavt forrentede konvertible obligationer efter 3 års ejertid beskattes  

 således alene efter kursgevinstloven, mens beskatning som særlig indkomst  

 efter hovedaktionærreglerne i aktieavancebeskatningsloven bortfalder, jf.  

 samme lovs § 4, stk. 5, sidste pkt.
Konvertible obligationer i fremmed valuta 88. Konvertible obligationer i fremmed valuta, der afstås inden 3  

 år efter erhvervelsen, behandles skattemæssigt efter reglerne i  

 aktieavancebeskatningsloven (almindelig indkomst).
 Gevinst og tab på konvertible obligationer i fremmed valuta, der har været  

 ejet i mere end 3 år, medregnes ved opgørelsen af den skattepligtige indkomst  

 efter reglerne i kursgevinstlovens § 6, stk. 2. Ifølge denne bestemmelse sker  

 der en symmetrisk beskatning af fortjeneste og tab på konvertible  

 obligationer, således at fortjeneste er skattepligtig og tab  

 fradragsberettiget.
 Hovedaktionærer beskattes ikke samtidig efter hovedaktionærreglerne i  

 aktieavancebeskatningslovens § 4, jf. samme lovs § 4, stk. 5, sidste pkt.
Selskaber 89. For selskaber m.v., der ikke er næringsskattepligtige efter  

 aktieavancebeskatningslovens § 3, afhænger den skattemæssige behandling af  

 gevinst og tab på konvertible obligationer ligeledes af, om obligationerne er  

 udstedt i danske kroner eller i fremmed valuta.
Konvertible obligationer i danske kroner 90. Konvertible obligationer i danske kroner, der afstås inden 3  

 år efter erhvervelsen, behandles skattemæssigt efter reglerne i  

 aktieavancebeskatningsloven.
Afstås konvertible obligationer efter mere end 3 års ejertid, afhænger  

 beskatningen af en eventuel gevinst af, om obligationernes pålydende rente  

 opfyldte mindsterentekravet på udstedelsestidspunktet, og af om der er tale  

 om erhvervelse for lånte midler omfattet af § 7 A.
Er mindsterentekravet ikke  

 opfyldt, medregnes gevinsten i den skattepligtige indkomst efter  

 kursgevinstlovens § 7, stk. 7. Er mindsterentekravet opfyldt, sker der alene  

 beskatning af gevinsten, hvis der er tale om erhvervelse for lånte midler  

 omfattet af § 7 A.
Tab på konvertible obligationer i danske kroner, der afstås efter mere end  

 3 års ejertid, er ikke fradragsberettigede.
Der erindres i den forbindelse  

 om, at selskaber og fonde er omfattet af beskatningsreglerne for  

 minoritetsaktionærer, jf. aktieavancebeskatningslovens § 4, stk. 5.  

 Beskatning efter hovedaktionærreglerne kommer derfor ikke i betragtning for  

 disse skattepligtige.
Konvertible obligationer i fremmed valuta 91. Konvertible obligationer i fremmed valuta, der afstås inden 3  

 år efter erhvervelsen, behandles skattemæssigt efter reglerne i  

 aktieavancebeskatningsloven (almindelig indkomst).
 Gevinst og tab på konvertible obligationer i fremmed valuta, der har været  

 ejet i mere end 3 år, medregnes ved opgørelsen af den skattepligtige indkomst  

 efter reglerne i kursgevinstlovens § 6, stk. 2. Ifølge bestemmelsen i § 6,  

 stk. 2, sker der en symmetrisk beskatning af fortjeneste og tab på  

 konvertible obligationer, således at fortjeneste er skattepligtig og tab  

 fradragsberettiget.
 Reglerne er som udgangspunkt ens for selskaber og personer, idet selskaber  

 dog er omfattet af fradragsbegrænsningsreglen i § 6 B vedrørende fordringer  

 på koncernforbundne selskaber.
Den skattemæssige behandling er uafhængig af størrelsen af obligationens  

 pålydende rente.
Når bortses fra de konvertible obligationers særlige  

 beskatningsmuligheder efter aktieavancebeskatningsloven og ligningslovens §  

 16 B er der overensstemmelse mellem den skattemæssige behandling af  

 almindelige obligationer i fremmed valuta og konvertible obligationer i  

 fremmed valuta.
Opgørelse 92. Opgørelsen af gevinst og tab, der skal medregnes til den  

 skattepligtige indkomst efter kursgevinstlovens regler, følger de almindelige  

 regler i kursgevinstlovens § 8. Gevinst og tab opgøres således som forskellen  

 mellem anskaffelsessummen og afståelsessummen.
Anskaffelsessummen for  

 konvertible obligationer opgøres dog efter reglerne i  

 aktieavancebeskatningsloven, jf. kursgevinstlovens § 8, stk. 2, 3. pkt.
Det  

 betyder, at der for hovedaktionærer arbejdes med gennemsnitsmetoden, mens der  

 for minoritetsaktionærer, herunder selskaber, arbejdes med  

 aktie-for-aktiemetoden.
Ikrafttræden 93. Reglerne for beskatning af konvertible obligationer i danske  

 kroner er ikke ændret.
 Ophævelse af mindsterentereglen og indførelse af tabsfradrag efter  

 kursgevinstloven for konvertible obligationer i fremmed valuta ved lov nr.  

 394 af 6. juni 1991 har virkning fra den 29. maj 1991. Skattepligtige, der  

 først fra dette tidspunkt skal medregne gevinst og tab på konvertible  

 obligationer i fremmed valuta, kan ved opgørelsen af gevinst og tab i stedet  

 for anskaffelsessummen benytte værdien den 29. maj 1991. Valget mellem  

 anskaffelsessummen og værdien den 29. maj 1991 skal træffes for samtlige  

 konvertible obligationer under eet.
Sidstnævnte regel har betydning for selskabers og personers gevinst og tab  

 på konvertible obligationer erhvervet før den 29. maj 1991, som opfyldte  

 mindsterentekravet på erhvervelsestidspunktet.
Desuden har reglen betydning  

 for selskabers og personers tab på konvertible obligationer erhvervet før den  

 29. maj 1991, som ikke opfyldte mindsterentekravet på  

 erhvervelsestidspunktet.
 Med hensyn til overgangsbestemmelser for indførelse af beskatning af  

 kursgevinster på konvertible obligationer, som er erhvervet for lånte midler,  

 henvises til pkt. 42.
Beskatning af konvertible obligationer - Personer (Konvertible obligationer, der ikke er omfattet af ABL § 2 a eller bestemmelserne om lånefinansieret erhvervelse i ABL § 2 c og KGL § 7 Salg til udstedende selskab eller afståelse ved holdingstiftelse afståelsessummen alm. indkomst (udbytteindkomst eller --------------------------------------------------------------------- Beskatning af konvertible obligationer - Selskaber (Konvertible obligationer, der ikke er omfattet af ABL § 2 a eller bestemmelserne om lånefinansieret erhvervelse i ABL § 2 c og KGL § 7 Konvertible obligationer i danske kr.
Salg til udstedende selskab eller afståelse ved holdingstiftelse afståelsessummen alm. indkomst LL § 16 B --------------------------------------------------------------------- G.
Realkreditinstitutter m.v.
Generelle bemærkninger 94. Med virkning fra indkomståret 1987 blev der indført  

 indkomstskattepligt for realkreditinstitutter og visse andre  

 kreditinstitutter.
Institutterne blev derved omfattet af kursgevinstlovens  

 dagældende regler om næringsskattepligtige selskaber m.v.
 Gennemførelsen af den generelle skattepligt for selskabers gevinst og tab  

 på fordringer og gæld ved lov nr. 394 af 6. juni 1991 indebærer ingen ændring  

 af realkreditinstitutternes skattepligt, da de som nævnt allerede efter de  

 tidligere regler var generelt skattepligtige.
Omfattede institutter 95. Reglerne i § 8 A gælder for institutter, der er omfattet af  

 selskabsskattelovens § 1, stk. 1, nr. 5 b, samt for realkreditaktieselskaber.
 Omfattet af selskabsskattelovens § 1, stk. 1, nr. 5 b, er institutter, der  

 er godkendt i henhold til realkreditloven, og som ikke er aktieselskaber,  

 foreninger som nævnt i realkreditlovens § 69, stk. 2, (foreninger, som  

 tidligere har været realkreditinstitutter, og som i forbindelse med en  

 omdannelse af realkreditinstituttet til aktieselskab har modtaget aktierne i  

 dette selskab), Kreditforeningen af Kommuner i Danmark, Dansk Landbrugs  

 Realkreditfond, Danmarks Skibskreditfond og Dansk Eksportfinansieringsfond.
Realkreditinstitutternes virksomhed og kursgevinstloven 96. Institutternes virksomhed kan deles i to dele.
Den ene del  

 angår institutternes egne midler svarende til reservefonde, henlæggelsesfonde  

 etc.
Denne del er uden videre omfattet af den generelle skattepligt efter  

 kursgevinstloven.
Den anden del angår institutternes vedtægtsmæssige og lovregulerede  

 låneformidling.
Den skattemæssige behandling af størstedelen af denne  

 virksomhed reguleres særskilt i kursgevinstloven.
De særlige regler er  

 begrundet i, at realkreditinstitutternes obligationslån typisk udstedes i  

 overensstemmelse med det såkaldte balanceprincip.
Ifølge den tidligere  

 gældende lov om realkreditinstitutter skulle der være nøje overensstemmelse  

 mellem et realkreditlån og de obligationer, der er udstedt til finansiering  

 af lånet.
Balanceprincippet indebærer for det første, at der er  

 overensstemmelse mellem det modtagne pantebrevs hovedstol og de udstedte  

 obligationers pålydende værdi, og for det andet at der er balance mellem  

 låntagers betalinger til realkreditinstituttet og realkreditinstituttets  

 betalinger til obligationsejerne.
Dermed vil der være overensstemmelse mellem  

 instituttets kursgevinst på det modtagne pantebrev og instituttets kurstab på  

 de udstedte obligationer.
Efter kursgevinstlovens almindelige regler ville realkreditinstituttet  

 blive beskattet af kursgevinsten på pantebrevet, men ville ikke have  

 fradragsret for det tilsvarende kurstab på obligationerne, hvis disse er  

 blåstemplede.
Den manglende fradragsret følger af bestemmelsen i § 5, stk. 4,  

 der afskærer debitors fradragsret i tilfælde, hvor kursgevinster vil være  

 skattefri hos private obligationskøbere.
For at undgå denne utilsigtede beskatning af kursgevinster på pantebrevene  

 uden samtidig fradragsret for de tilsvarende kurstab på obligationerne, som  

 kursgevinstlovens almindelige regler ville føre til, er størstedelen af  

 realkreditinstitutternes nuværende udlånsvirksomhed efter § 8 A fritaget for  

 kursgevinstlovens almindelige bestemmelser.
Fritagelsen indførtes ved lov nr.  

 281 af 13. maj l987 og fik virkning fra 1987, dvs. samtidig med at  

 institutterne blev indkomstskattepligtige.
97. Det hidtidige balanceprincip er ved lov nr. 841 af 15.  

 december 1989 (realkreditloven) blevet afløst af et generelt balanceprincip,  

 der ikke indebærer krav om sammenhæng mellem det enkelte lån og nogle  

 bestemte obligationer, der er udstedt til finansiering af lånet.
Kravet til  

 balance vedrører nu forholdet mellem de samlede indbetalinger fra låntagerne  

 og instituttets samlede pligtige udbetalinger til obligationsejerne.
Der har derfor som udgangspunkt ikke længere været grundlag for at  

 opretholde særlige friholdelsesregler vedrørende institutternes fremtidige  

 virksomhed.
Da institutterne imidlertid antages fortsat at ville yde en del  

 af deres lån på samme måde som hidtidige obligationslån, der opfylder det  

 tidligere gældende balanceprincip, friholdes institutterne fra beskatning i  

 forbindelse med sådanne obligationslån eller lån på grundlag af andre  

 værdipapirer.
 I forbindelse med ændringen af realkreditloven justeredes  

 kursgevinstloven, idet § 8 A bl.a. kom til at omfatte udtrykkelige  

 bestemmelser om særlige typer af lån, jf. § 8 A, stk. 1, nr. 2-4. De  

 justerede bestemmelser fik virkning fra og med indkomståret 1990.
98. Ved lov nr. 394 af 6. juni 1991 blev mindsterentereglen  

 ophævet for fordringer i fremmed valuta, og § 5, stk. 4, om manglende  

 fradragsret for kurstab ved indfrielse til overkurs blev derfor ændret  

 således, at bestemmelsen ikke længere omfatter gæld i fremmed valuta.
Dermed  

 bortfaldt grundlaget for at opretholde den særlige regel om obligationslån i  

 § 8 A, stk. 1, nr. 1, for så vidt angår fremmed valuta.
Ved lovændringen i  

 1991 foretoges yderligere en præcisering af § 8 A, stk. 1, nr. 1;  

 bestemmelsen har virkning for lån og værdipapirer, der stiftes henholdsvis  

 udstedes i indkomståret 1990 eller senere.
Udlånsvirksomhed omfattet af § 8 A 99. Bestemmelsen i § 8 A, stk. 1, nr. 1, omfatter herefter alene  

 lån, hvor balanceprincippet er opfyldt.
De nævnte lån omfattes, uanset om  

 långivningen sker på grundlag af obligationer eller andre værdipapirer.
Kriterierne for, om et udlån og finansieringen heraf er omfattet af  

 bestemmelsen, vil være, at der er tale om et lån i danske kroner,  

at lånet udbetales på grundlag af realkreditobligationer eller andre  

 værdipapirer, og at instituttets kursgevinst på udlånet inden for  

 hvert indkomstår svarer til instituttets kurstab på de udstedte værdipapirer.  

 I forbindelse med sidstnævnte betingelse ses dog bort fra forskelle mellem  

 indkomstårets kursgevinst og kurstab som følge af mindre tidsmæssige  

 afvigelser mellem forfaldsterminer og mellem indfrielser og dertil hørende  

 udtrækninger.
I den praktiske afvikling af realkreditinstitutternes udlån og  

 finansiering heraf er der i visse tilfælde tale om afvigende  

 forfaldsterminer, eksempelvis således at udtrækning af obligationer  

 umiddelbart efter indkomstårets afslutning modsvarer afdrag på lån inden  

 indkomstårets afslutning.
Tilsvarende kan der eksempelvis ske ekstraordinære  

 indfrielser af lån umiddelbart inden indkomstårets afslutning, mens  

 realkreditinstituttets opkøb eller udtrækning af de dertil hørende  

 værdipapirer først finder sted efter indkomstårets afslutning.
 Sådanne mindre tidsmæssige afvigelser, der typisk er af op til nogle  

 måneders varighed, indebærer ikke en tilsidesættelse af den gamle  

 realkreditlovs balanceprincip, og lånene omfattes af kursgevinstlovens § 8 A.  

 Bestemmelsen omfatter således både lån, som er udstedt i overensstemmelse med  

 det tidligere gældende balanceprincip, og lån og værdipapirer, hvor  

 instituttets kursgevinst og kurstab som følge af de nævnte forhold ikke  

 modsvarer hinanden inden for det enkelte indkomstår.
 For perfekt matchende obligationslån, det vil sige lån, hvor hovedstole,  

 rentesatser, forfaldsterminer m.v. er sammenfaldende, er kursgevinst og  

 kurstab lige store og opgøres derfor ikke.
Fritagelsen efter § 8 A, stk. 1, nr. 1, omfatter alene obligationslån m.v.  

 i danske kroner.
Gevinst og tab på obligationslån i fremmed valuta behandles  

 efter kursgevinstlovens almindelige regler.
 Kontantlån er ikke omfattet af § 8 A, stk. 1, nr. 1.
100. § 8 A, stk. 1, nr. 2, omfatter indekslån og  

 indeksobligationer udstedt i forbindelse hermed.
Realkreditinstitutternes  

 indekslån kan alene ydes som kontantlån.
Et kontantlån er kendetegnet ved, at  

 låntagers hovedstol ifølge pantebrevet svarer til provenuet, dvs. kursværdien  

 af de udstedte obligationer.
Derfor opnår instituttet ikke nogen kursgevinst  

 på pantebrevet.
Til gengæld er der på pantebrevssiden en større  

 renteindbetaling fra låntager.
Denne renteindbetaling svarer til den  

 betaling, som instituttet skal betale til obligationsejerne, dels i form af  

 rente, dels i form af en kursgevinst i forbindelse med udtrækning af  

 obligationer til pari.
Det betyder, at en del af renteindtægten fra låntager  

 beløbsmæssigt svarer til det kurstab, som instituttet lider over for  

 obligationsejerne.
Bestemmelsen i § 8 A, stk. 1, nr. 2, indebærer, at gevinst  

 og tab på indekslån og indeksobligationer holdes uden for opgørelsen af  

 instituttets skattepligtige indkomst.
Institutterne beskattes endvidere ikke  

 af den del af renteindtægterne, der medgår til at amortisere kurstabet på  

 obligationerne, jf. § 8 A, stk. 2.
101. § 8 A, stk. 1, nr. 3, indebærer, at institutterne fortsat  

 friholdes for beskatning af kurstab og kursgevinster på lån og obligationer,  

 der allerede er ydet henholdsvis udstedt i overensstemmelse med  

 balanceprincippet i den tidligere lov om realkreditinstitutter.
Der er tale  

 om lån og obligationer, der er ydet henholdsvis udstedt efter § 17, stk. 1,  

 2. pkt., og § 20 i lov om realkreditinstitutter.
For allerede ydede  

 kontantlån fritages institutterne for beskatning af den del af  

 renteindtægterne, der amortiserer kurstabet på de udstedte obligationer, jf.  

 § 8 A, stk 2. Fremtidige kontantlån er derimod ikke omfattet af § 8 A.
102. I henhold til § 8 A, stk. 1, nr. 4, gælder friholdelsen fra  

 kursgevinstlovens almindelige regler også lån til yngre jordbrugere, som  

 Dansk Landbrugs Realkreditfond efter lov nr. 150 af 17. april 1985 har ydet  

 som kontantlån.
Det samme gælder for de lån, som er eller bliver optaget i  

 Dansk Landbrugs Realkreditfond til finansiering af K-lån (kurssikrede lån),  

 idet det allerede på tidspunktet for K-lånets optagelse er gjort til en  

 betingelse, at refinansieringen skal ske ved optagelse af kontantlån.
Den del  

 af institutternes renteindtægt på kontantlånspantebreve, der amortiserer  

 kurstabet på de udstedte obligationer, beskattes ikke, jf. § 8 A, stk. 2.
 103. § 8 A, stk. 1, nr. 2-4, omfatter principielt lån og  

 obligationer i såvel danske kroner som i fremmed valuta.
104. Ved § 8 A, stk. 1, nr. 5, er endvidere gevinster og tab på  

 såkaldte henstandslån, kollegielån samt lån ydet i henhold til § 4 b i lov om  

 midlertidig offentlig støtte til almennyttigt boligbyggeri undtaget fra  

 kursgevinstlovens almindelige bestemmelser.
Der er tale om udlån med  

 lempelige rente- og afdragsvilkår, som realkreditinstitutterne i perioden  

 sidst i 1970erne og begyndelsen af 1980erne ved særligt lovgrundlag ydede til  

 kriseramte landbrugere og kriseramt byggeri.
Lånene er ydet, før  

 realkreditinstitutterne ved gennemførelsen af fondsbeskatningsloven blev  

 skattepligtige fra og med indkomståret 1987.
 105. Fritagelsen i § 8 A gælder ikke for gevinst og tab på  

 pantebreve, der er nævnt i § 8 A, stk. 1, i det omfang, gevinst og tab  

 skyldes debitors manglende betalingsevne eller pantets utilstrækkelighed, jf.  

 § 8 A, stk. 3. Realkreditinstitutterne kan derfor fradrage tab på fordringer  

 i forbindelse med, at de overtager ejendommen på f.eks. tvangsauktion.  

 Opgørelsen af gevinst og tab finder sted ved engagementets slutning, således  

 at kun nettoresultatet opgøres og medregnes ved indkomstopgørelsen.
Ikrafttræden 106. Den gældende affattelse af § 8 A, stk. 1, har virkning fra  

 og med indkomståret 1991, idet dog bestemmelsen i § 8 A, stk. 1, nr. 1, har  

 virkning for lån og værdipapirer, der stiftes henholdsvis udstedes i  

 indkomståret 1990 eller senere, og bestemmelsen i § 8 A, stk. 1, nr. 5, har  

 virkning fra og med indkomståret 1987.
 Den gældende affattelse af bestemmelsen i § 8 A, stk. 2, har virkning fra  

 og med indkomståret 1990.
H.
Opgørelse m.v.
Realisationsprincippet 107. Gevinst og tab medregnes som udgangspunkt ved opgørelsen af  

 den skattepligtige indkomst i det indkomstår, hvori gevinsten eller tabet  

 realiseres (realisationsprincippet). Det vil sige ved afståelse, indfrielse,  

 opgivelse m.v.
Dispensation fra realisationsprincippet 108. Ligningsrådet kan give tilladelse til, at der anvendes en  

 anden opgørelsesmåde end realisationsprincippet, f.eks. et lagerprincip.  

 Ligningsrådet har ved Told- og Skattestyrelsens cirkulære nr. 15 af 21. marts  

 1990 bemyndiget de kommunale skattemyndigheder til efter nærmere  

 retningslinjer at meddele tilladelse til overgang fra realisationsprincip til  

 lagerprincip eller omvendt.
Ved lagerprincippet medregnes ikke-realiserede  

 værdisvingninger ved opgørelsen af den skattepligtige indkomst.  

 Værdiansættelsen sker efter kursværdien på statustidspunktet, og fortjeneste  

 og tab ved salg m.v. beregnes ud fra den kursværdi, der var gældende ved  

 sidste status.
 Skattepligtige, der har fået tilladelse til at anvende en anden  

 opgørelsesmåde, kan kun ændre opgørelsesprincip efter ny tilladelse.
 De skattepligtige, der forud for kursgevinstlovens gennemførelse har fået  

 Ligningsrådets tilladelse til at anvende et andet opgørelsesprincip, har  

 bevaret denne tilladelse, jf. § 10, stk. 7.
109. Told- og Skattestyrelsen har i en meddelelse af 25. juni  

 1992, jf.
TfS 1992.346, tilkendegivet, at selskaber m.v., der ved ændringen  

 af kursgevinstloven i 1991 blev omfattet af den generelle skattepligt af  

 kursgevinster og -tab, for indkomståret 1991 som udgangspunkt skal anvende  

 realisationsprincippet ved opgørelse af gevinst og tab på fordringer og gæld.  

 Gevinst og tab på fordringer og gæld, der før lovændringen skulle medregnes  

 ved indkomstopgørelsen, skal derimod opgøres efter det af selskabet m.v.  

 hidtil anvendte opgørelsesprincip.
 Ønsker et selskab m.v. at ændre opgørelsesprincip, skal selvangivelsen  

 vedlægges en anmodning herom.
 Told- og Skattestyrelsen vil senere tage stilling til  

 opgørelsesprincipperne for 1992 og senere indkomstår.
Samtidig anvendelse af realisations- og lagerprincip 110. Selv om skattepligtige har fået tilladelse til generelt at  

 anvende en anden opgørelsesmåde end realisationsprincippet, har de mulighed  

 for at anvende realisationsprincippet på særlige typer fordringer og gæld.
De  

 skattepligtige kan således anvende realisationsprincippet på gæld, der er  

 omfattet af § 5, stk. 3, (gæld med indeksering af hovedstol eller restgæld),  

 § 5, stk. 4, (gæld, der indfries til overkurs) og fordringer omfattet af § 6  

 B (koncerninterne fordringer), jf. § 8, stk. 1, 4. pkt.
Anvendelsen af  

 realisationsprincippet kan efter den skattepligtiges valg omfatte alle eller  

 en del af de omhandlede fordringer og gældsposter.
Er realisationsprincippet  

 eller lagerprincippet een gang anvendt for en fordring eller en gældspost,  

 kan en anden opgørelsesmåde ikke anvendes for denne fordring eller gældspost  

 uden indhentet tilladelse fra skattemyndighederne.
Ikrafttræden 111. Reglen om, at realisationsprincippet kan anvendes for gæld,  

 som omfattes af § 5, stk. 3, og § 5, stk. 4, samt fordringer, der omfattes af  

 § 6 B, har virkning fra og med indkomståret 1991.
Opgørelse af gevinst og tab 112. Gevinst og tab på fordringer opgøres som forskellen  

 mellem på den ene side anskaffelsessummen og på den anden side  

 afståelsessummen eller indfrielsessummen.
 Som anskaffelsessum anvendes kursværdien på erhvervelsestidspunktet,  

 medmindre den skattepligtige godtgør at have erhvervet fordringen for et  

 højere beløb.
Anskaffelsessummen for konvertible obligationer opgøres efter  

 reglerne i aktieavancebeskatningsloven.
Det vil sige efter  

 aktie-for-aktie-metoden for almindelige aktier.
Hovedaktionærer, der afstår  

 den konvertible obligation efter 3 års ejertid, skal opgøre fortjenesten  

 efter en gennemsnitsmetode.
 Gevinst og tab på gæld opgøres som forskellen mellem på den ene  

 side forpligtelsens værdi ved påtagelsen og på den anden side værdien ved  

 frigørelsen eller indfrielsen.
 Ved delvis indfrielse , det vil sige afdrag, opgøres gevinst og tab  

 som forholdet mellem:
 113. Ved afståelse af obligationer registreret i  

 Værdipapircentralen på samme konto inden for samme fondskode anvendes first  

 in first out-princippet (FIFO-princippet). Det vil sige, at de først  

 erhvervede obligationer anses for de først afståede, jf. § 8, stk. 3.
 FIFO-princippet gælder efter § 8, stk. 4, også ved opgørelsen af gevinst  

 og tab på fordringer og gæld i fremmed valuta, hvor fordringerne henholdsvis  

 gældsposterne er af samme art, og hvor der derfor kan opstå et  

 identifikationsproblem.
Har en skattepligtig således afstået en eller flere af sine fordringer i  

 fremmed valuta, der er udstedt på ens vilkår af samme udsteder og erhvervet  

 på forskellige tidspunkter, anses den først erhvervede fordring for først  

 afstået.
Et identifikationsproblem kan f.eks. foreligge, hvor der er tale om  

 obligationer med samme udsteder, serie m.v., dvs. obligationer der i Danmark  

 ville blive registreret under samme fondskode, eller om pengeinstitut-indskud  

 på samme konto.
Med hensyn til gældsposter anses den først påtagne gældspost på samme måde  

 som først indfriet.
Hver enkelt gældspost skal opgøres for sig.
 Bestemmelsen i § 8, stk. 4, har virkning fra den 27. december 1990.
 For fordringer og gæld, som ikke er omfattet af § 8, stk. 3-4, gælder  

 FIFO-princippet i praksis som en formodningsregel.
Reglerne i § 8, stk. 3-4, om anvendelse af FIFO-princippet er ikke til  

 hinder for, at Ligningsrådet giver tilladelse til at anvende en anden  

 opgørelsesmåde.
Ligningsrådet kan f.eks. give tilladelse til at anvende den  

 gennemsnitlige anskaffelsessum for samtlige obligationer i en enkelt  

 fondskode i stedet for hver enkelt obligations anskaffelsessum.
Overdragelse og erhvervelse ved gave eller arveforskud 114. Overdragelse og erhvervelse af en fordring ved gave eller  

 arveforskud betragtes som henholdsvis afståelse eller anskaffelse, jf. § 9,  

 stk. 1. Der ses her bort fra de særlige regler i kildeskattelovens § 33 C om  

 succession ved familieoverdragelse af virksomhed.
Som afståelsessum  

 henholdsvis anskaffelsessum anvendes den værdi, der lægges til grund ved  

 beregningen af gaveafgift eller indkomstskat.
Hvis overdragelsen ikke er  

 gaveafgiftspligtig eller indkomstskattepligtig, anvendes handelsværdien på  

 overdragelsestidspunktet.
Indskud i og udlodning fra pensionsopsparing 115. Indskud af en fordring i en rateopsparing i pensionsøjemed  

 eller en opsparing i pensionsøjemed, der er omfattet af  

 pensionsbeskatningsloven, sidestilles med afståelse, jf. § 9, stk. 2. Som  

 afståelsessum anvendes værdien på indskudstidspunktet.
Udlodning af en fordring fra en rateopsparing eller en pensionsopsparing  

 sidestilles med erhvervelse.
Som anskaffelsessum anses værdien på  

 udlodningstidspunktet.
Finansielle kontrakter Gevinst og tab på terminskontrakter og aftaler om køberetter og  

 salgsretter Generelle bemærkninger 116. §§ 8 C - 8 G indeholder reglerne for den skattemæssige  

 behandling af terminskontrakter og aftaler om køberetter og salgsretter.  

 Reglerne er udtømmende, og de gælder for såvel erhververe som udstedere af  

 finansielle kontrakter.
Den skattemæssige behandling er ens uanset formålet med indgåelsen af  

 finansielle kontrakter (risikoafdækning, investering eller arbitrage). Der  

 skal foreligge en aftale, mens rene tilbud, hvorpå der ikke foreligger nogen  

 accept enten fra enkeltpersoner eller efter vedtagelse på f.eks. et selskabs  

 generalforsamling, ikke er omfattet.
Det er uden betydning, om der er tale om  

 en skriftlig eller en mundtlig aftale.
 117. Fælles for de nævnte kontrakttyper er, at der er en  

 tidsmæssig forskydning mellem aftaletidspunkt og afviklingstidspunkt (evt.  

 leveringstidspunkt).
 Det aktiv eller den gældsforpligtelse, som en finansiel kontrakt er  

 baseret på (det underliggende aktiv) kan være fysisk, f.eks. en valuta,  

 fordring, aktie eller råvare, eller syntetisk, f.eks. et aktieindeks eller en  

 rente.
Kontrakter, der anvendes som finansielle instrumenter, kan opfyldes ved  

 levering af det underliggende aktiv eller ved såkaldt differenceafregning,  

 dvs. ved betaling af forskellen mellem markedsprisen på det underliggende  

 aktiv på afviklingsdagen (terminsdagen) eller udløbsdagen og den pris, der på  

 aftaledagen er aftalt på det underliggende aktiv.
Er det underliggende aktiv  

 syntetisk, vil der altid ske differenceafregning, da det underliggende aktiv  

 ikke kan leveres.
Selv om det underliggende aktiv er et fysisk aktiv,  

 opfyldes kontrakten som oftest ved differenceafregning.
Differenceafregning  

 kan ske ved kontraktens udløb eller ved løbende afregning i kontraktperioden.
118. Som hovedregel er der tale om en generel og symmetrisk  

 beskatning af de finansielle kontrakter.
Udgangspunktet er således, at alle  

 gevinster er skattepligtige og alle tab fradragsberettigede for alle  

 skattepligtige, dvs. selskaber og fonde m.v., erhvervsdrivende og private  

 personer.
Realrenteafgiftspligtige skal tilsvarende medregne gevinst og tab  

 på finansielle kontrakter i afgiftsgrundlaget.
I en række tilfælde gælder der  

 dog begrænsninger i retten til at foretage fradrag for tab, jf. pkt. 148 ff.  

 nedenfor.
 Gevinst og tab på finansielle kontrakter opgøres efter  

 separationsprincippet, dvs. uden hensyn til de regler, der gælder for det  

 underliggende aktiv.
Beskatningen sker som altovervejende hovedregel efter lagerprincippet.
Det  

 vil sige, at resultatet opgøres hvert år på grundlag af kontraktens værdi ved  

 slutningen af indkomståret, selv om kontrakten først realiseres i et senere  

 år.
 119. For personer medregnes gevinst og tab på finansielle  

 kontrakter ved opgørelsen af kapitalindkomsten, jf. personskattelovens § 4,  

 stk. 1, nr. 2.
For personer, der driver virksomhed som bankierer eller vekselerere eller  

 i øvrigt udøver næring ved køb og salg af fordringer eller driver  

 næringsvirksomhed ved finansiering, indgår gevinst og tab vedrørende denne  

 virksomhed, herunder på finansielle kontrakter, i den personlige indkomst,  

 jf. personskattelovens § 4, stk. 3, 1. og 2. pkt.
Det samme gælder gevinst og  

 tab på finansielle kontrakter, der er modtaget som skattepligtig betaling for  

 varer, tjenesteydelser m.v. (vederlagsnæring), jf. personskattelovens § 4,  

 stk. 3, sidste pkt.
Bestemmelsen om vederlagsnæring omfatter bl.a. vederlag i  

 næring opnået ved selvstændig erhvervsvirksomhed og som led i  

 ansættelsesforhold, og gælder således for f.eks. køberetter til en  

 virksomheds aktier, der tildeles virksomhedens medarbejdere.
Omfattede kontrakter 120. En terminskontrakt (forwardkontrakt) er en aftale om  

 overdragelse af et aktiv eller en gældsforpligtelse til en på forhånd fastsat  

 pris, hvor afvikling af kontrakten finder sted efter aftaletidspunktet.  

 Terminskontrakter giver således erhververen og udstederen pligt til at købe  

 henholdsvis sælge en fastsat mængde af et bestemt aktiv eller passiv på en  

 bestemt fremtidig dato til en pris, der er aftalt i kontrakten.
Som  

 terminskontrakter betragtes dog ikke aftaler, hvor afviklingstidspunktet nok  

 ligger senere end aftaletidspunktet, men hvor afvikling finder sted inden for  

 den afviklingsfrist, der på området anses for at være sædvanlig.
Sådanne  

 forretninger anses således fortsat for spotforretninger og falder dermed uden  

 for §§ 8 C-G.
Futures er terminskontrakter, der er kendetegnet ved at  

 være standardiserede med hensyn til f.eks. løbetid, kontraktstørrelse og  

 underliggende aktiver.
 Ved terminskontrakter er der symmetri mellem erhververens og udstederens  

 risiko, da der er tale om en gensidig forpligtelse.
121. Afviklingsdagen vil ofte være en fast defineret dato, f.eks.  

 den 1. januar 1993, men dette er ikke en betingelse for, at der foreligger en  

 terminskontrakt.
En afviklingsdag foreligger også i situationer, hvor f.eks.  

 et køb udløses af en bestemt begivenhed, selv om denne begivenhed ikke kan  

 tidsfæstes på forhånd.
Tilsvarende gælder med hensyn til den aftalte pris, at denne typisk vil  

 kunne opgøres præcist allerede ved aftalens indgåelse.
En pris kan imidlertid  

 også anses for aftalt, selv om der ikke på forhånd foreligger en præcist  

 fastsat overdragelsespris.
Dette gælder f.eks., hvis der er fastsat nærmere  

 regler om et beregningsgrundlag og/eller nogle beregningsprincipper, der  

 medfører, at der ikke er væsentlig usikkerhed om den fremtidige  

 overdragelsespris.
122. En option er en køberet eller en salgsret, som en  

 udsteder indrømmer en erhverver.
Optionen giver erhververen en ret, men ikke  

 en pligt til at købe eller sælge en bestemt mængde af et bestemt aktiv eller  

 passiv på eller inden en udløbsdag til en aftalt pris.
Ved udløbsdagen  

 forstås den dag, hvor kontrakten udnyttes eller udløber uudnyttet.
Udstederen  

 har en pligt til henholdsvis at sælge eller købe.
Erhververen af en option  

 har således en valgret, mens udstederen har en tilsvarende  

 eventualforpligtelse.
Erhververen betaler en præmie (optionspræmien) til  

 udstederen for retten til at købe eller sælge det underliggende aktiv.  

 Erhververens tabsrisiko er begrænset til den betalte præmie, mens  

 gevinstmuligheden i princippet er ubegrænset.
Udstederens gevinstmulighed er  

 begrænset til den modtagne præmie, hvorimod tabsrisikoen i princippet er  

 ubegrænset.
Ved optioner er der altså ikke, som ved terminskontrakter,  

 symmetri mellem udsteders og erhververs risiko.
123. Udløbsdagen vil ofte være en fast defineret dato, f.eks. den  

 1. januar 1993, men dette er ikke en betingelse for, at der foreligger en  

 option.
En udløbsdag foreligger også i situationer, hvor f.eks. et køb  

 udløses af en bestemt begivenhed, som ikke kan tidsfæstes på forhånd.
Der kan  

 eksempelvis være tale om en sådan køberet, som gensidigt indrømmes aktionærer  

 i en aktionæroverenskomst, og hvorefter aktionærerne kan købe den aktiepost,  

 som en udtrædende aktionær ønsker at afhænde.
Tilsvarende gælder med hensyn til den aftalte pris, at denne typisk vil  

 kunne opgøres præcist allerede ved aftalens indgåelse.
En pris kan imidlertid  

 også anses for aftalt, selv om der ikke på forhånd foreligger en præcist  

 fastsat overdragelsespris.
Dette gælder f.eks., hvis der er fastsat nærmere  

 regler om et beregningsgrundlag og/eller nogle beregningsprincipper, der  

 medfører, at der ikke er væsentlig usikkerhed om den fremtidige  

 overdragelsespris.
124. Ved en aftale om en køberet forstås en aftale om, at  

 køberettens indehaver (erhververen) har en ret, men ikke en pligt til at  

 erhverve et aktiv eller et passiv til en på forhånd aftalt pris på eller  

 inden en bestemt dato.
Udstederen er forpligtet til at sælge, hvis køberetten  

 udnyttes.
Selv om køberetter ligesom andre finansielle kontrakter typisk har en kort  

 løbetid, kan de løbe over en flerårig periode.
En køberet kan således f.eks.  

 give erhververen ret til om 3 år at erhverve en post aktier til en på forhånd  

 fastsat kurs.
En køberet til en aktiepost til en forud fastsat kurs er omfattet af  

 lovens § 8 C, hvad enten køberetten er indeholdt i en aktionæroverenskomst  

 eller et andet aftalegrundlag.
Dette gælder også, selv om der ikke betales en  

 præmie for retten, således som det kan være tilfældet for køberetter, der  

 udstedes til et selskabs medarbejdere.
I aktionæroverenskomster vil der ofte  

 ikke være fastsat en overdragelsespris, men prisen vil afhænge af selskabets  

 fremtidige værdi.
En sådan aftale vil ikke være omfattet af § 8 C.
 Køberetten kan være omfattet af § 8 C, selv om der i aftalen er fastsat  

 betingelser, der indebærer, at der kan herske en vis usikkerhed om, hvorvidt  

 retten vil blive udnyttet.
125. En aftale om en salgsret er en aftale om, at  

 salgsrettens indehaver (erhververen) har en ret, men ikke en pligt til at  

 afstå et aktiv eller passiv til en på forhånd aftalt pris på eller inden en  

 bestemt dato.
Udstederen af salgsretten er forpligtet til at købe, hvis  

 salgsretten udnyttes.
 126. Begrebet warrant bruges i flere betydninger og kan  

 vedrøre aktiver som aktier, obligationer eller valuta.
 En warrant kan således bl.a. være en ret til at købe (eller sælge)  

 allerede udstedte aktier eller til at tegne nye aktier.
Indeholder warranten en ret til at købe f.eks. aktier eller obligationer,  

 er den omfattet af § 8 C.
Som et eksempel kan nævnes en covered warrant, der  

 giver indehaveren ret til at købe aktier i et givet selskab, idet udstederen  

 af warranten, der f.eks. kan være et pengeinstitut, indestår for leveringen  

 af aktierne, såfremt køberetten udnyttes.
En warrant, der er en tegningsret til aktier m.v., beskattes derimod efter  

 aktieavancebeskatningslovens regler.
Tegningsretter til aktier m.v. er  

 udtrykkeligt undtaget fra § 8 C, jf. § 8 D, stk. 1, nr. 2; se pkt. 132.
 Warrants, der indeholder retten til at tegne obligationer, bortset fra  

 konvertible obligationer, er omfattet af § 8 C.
 Ved den skattemæssige behandling af warrants må det derfor afgøres  

 konkret, hvilke(t) regelsæt der skal anvendes.
127. Et selskabs indløsningsret i henhold til selskabets vedtægter  

 er omfattet af § 8 C.
Også en interessentskabskontrakt vil ofte indeholde  

 købe- og salgsretter.
§ 8  C kan også finde anvendelse på aftaler om  

 bytteret.
En bytteret indebærer en ret til at afstå et aktiv mod at erhverve  

 et andet aktiv og indeholder således både en afståelsesret og en  

 erhvervelsesret.
128. Reglerne om terminskontrakter samt aftaler om købe- og  

 salgsretter anvendes på andre aftale- og kontrakttyper end de nævnte, hvis de  

 er sammensat af terminskontrakter samt købe- og salgsretter.
Det gælder  

 f.eks. en aftale om en køberet til en terminskontrakt.
Indeholder en kontrakt  

 derimod ikke de ovenfor nævnte elementer, beskattes den efter  

 skattelovgivningens almindelige regler.
Man skal være opmærksom på, at finansielle kontrakter kan indgå i såkaldte  

 puljeordninger.
Der kan bl.a. være tale om valutapuljer, hvor f.eks. et  

 pengeinstitut for en række investorer samlet foretager investering i fremmed  

 valuta ved anvendelse af finansielle kontrakter.
Finansielle kontrakter,  

 f.eks. i form af valutaterminsforretninger, kan også indgå som et element i  

 en puljeordning, hvor der ud over i finansielle kontrakter investeres i andre  

 formuegoder, der beskattes efter andre regler, eksempelvis obligationer,  

 aktier eller råvarer.
 Det er således ikke aftalens betegnelse, der er afgørende for, om aftalen  

 er omfattet af de særlige regler om finansielle kontrakter.
129. Som et eksempel på en kontraktart, der kan være  

 omfattet af kursgevinstlovens regler, kan nævnes en swap . En  

 swapaftale er en ubetinget gensidig forpligtelse indgået på aftaledagen  

 mellem normalt to parter om bytte af rente- og eventuelt afdragsbetalinger på  

 to (reelle eller fiktive) lån eller fordringer.
Swapmarkedet er præget af  

 individuelle aftaler med særdeles forskellige kontraktbestemmelser.
Består  

 swapaftalen af et antal elementer, sker beskatningen af de enkelte elementer  

 og ikke af instrumentet som sådant.
Indgår der i en swap elementer i form af  

 terminskontrakter og aftaler om købe- og salgsretter, sker beskatningen efter  

 §§ 8 C-G for disse elementers vedkommende.
Det gælder f.eks., hvis swappen  

 består af en række terminsforretninger.
For swaps gælder derfor, at det ved en konkret vurdering af aftalen må  

 afgøres, hvorvidt reglerne for finansielle kontrakter skal anvendes i forhold  

 til swapaftalen eller enkelte elementer i denne.
Det afgørende ved denne  

 vurdering er, i hvilket omfang der foreligger en køberet, en salgsret eller  

 en terminskontrakt i swapaftalen.
Ikke omfattede kontrakter 130. Terminskontrakter og aftaler om købe- og salgsretter  

 omfatter en lang række aftaler, der ikke benyttes som finansielle kontrakter.  

 Det gælder i første række dagligdags aftaler, der indeholder tilbud om køb og  

 salg af varer og tjenesteydelser.
De skattemæssige regler om finansielle  

 kontrakter, herunder lagerprincippet, skal ikke anvendes på sådanne aftaler.  

 I § 8 D opregnes en række kontraktformer, der er undtaget fra reglerne.
Dette  

 medfører, at gevinst og tab på de pågældende kontrakter ikke skal medregnes  

 efter bestemmelserne i §§ 8 C-G.
De pågældende kontrakter skal i stedet  

 behandles efter skattelovgivningens almindelige regler, jf. § 8 D, stk. 3.
Fast ejendom 131. § 8 C anvendes ikke på aftaler vedrørende fast ejendom, jf.  

 § 8 D, stk. 1, nr. 1. Sædvanlige slutsedler om overdragelse af fast ejendom  

 behandles således ikke efter § 8 C, selv om slutsedler kan betragtes som  

 terminskontrakter.
Beskatningen af aftaler vedrørende fast ejendom er i stedet som hidtil  

 reguleret i ejendomsavancebeskatningsloven for så vidt angår  

 ikke-næringsskattepligtiges terminskontrakter og køberetter.
For så vidt  

 angår næringsskattepligtiges kontrakter og ikke-næringsskattepligtiges  

 salgsretter, reguleres beskatningen af statsskatteloven.
Aktietegningsretter 132. Tegningsretter til aktier m.v. er ligeledes undtaget fra  

 beskatning efter § 8 C, jf. § 8 D, stk. 1, nr. 2. Ved en tegningsret forstås  

 en ret udstedt af et selskab, som berettiger erhververen til at tegne  

 nyudstedte aktier m.v. eller konvertible obligationer i selskabet.
Sådanne  

 retter beskattes efter aktieavancebeskatningslovens regler.
Tegningsretter  

 betegnes undertiden som warrants; om dette begreb henvises i øvrigt til pkt.  

 126 ovenfor.
Kurskontrakter 133. Undtaget fra beskatning efter § 8 C er efter § 8 D, stk. 1,  

 nr. 3, endvidere kurskontrakter.
Det drejer sig om låntagers salg og køb af  

 obligationer på termin i forbindelse med kurssikring ved optagelse og  

 indfrielse af realkreditlån eller realkreditlignende lån.
Undtagelsen gælder alene, såfremt sælger henholdsvis køber ikke er  

 generelt skattepligtig efter kursgevinstlovens § 2 (selskaber) eller  

 næringsskattepligtig efter § 3 (personer) eller driver næring ved omsætning  

 af fast ejendom.
For skattepligtige, der er omfattet af disse regler, er  

 kurskontrakter omfattet af § 8 C.
Konverteringsretter 134. Konverteringsretter, der er knyttet til konverterbare  

 obligationer, gældsbreve og andre pengefordringer, omfattes ligeledes ikke af  

 § 8 C, jf. § 8 D, stk. 1, nr. 4. Som eksempel kan nævnes den ret, som en  

 skyldner typisk har til at indfri et sælgerpantebrev til kurs 100.  

 Konverteringsretten er i realiteten en køberet til pantebrevet, men er  

 undtaget fra § 8 C.
En skyldners eventuelle ret til at erhverve sine udstedte  

 fordringer med henblik på fornyet afståelse heraf er derimod ikke undtaget  

 fra § 8 C.
 De omhandlede konverteringsretter beskattes sammen med den obligation  

 eller det pantebrev, de er en del af.
Sædvanlige aftaler 135. Endelig finder § 8 C, jf. § 8 D, stk. 2, heller ikke  

 anvendelse på sædvanlige aftaler om levering af varer og tjenester til privat  

 brug eller til brug i modtagerens virksomhed eller som produkt af egen  

 virksomhed.
Det er en betingelse, at kontrakten kun kan opfyldes ved  

 levering, og at den ikke er noteret på børs m.v.
Derimod er varens eller  

 tjenestens art eller virksomhedens karakter uden betydning for, om aftalen er  

 omfattet af undtagelsesreglen.
Såvel omsætnings- som anlægsaktiver er  

 omfattet af undtagelsesreglen.
Sædvanlige aftaler om levering af varer som produkt af egen virksomhed kan  

 f.eks. være landbrugeres aftaler om salg af deres høstresultat til senere  

 levering.
Sådanne aftaler er omfattet af undtagelsesbestemmelsen i § 8 D,  

 stk. 2, såfremt betingelserne herfor i øvrigt er opfyldt.
Dagligdags aftaler, der indeholder tilbud om levering af varer og  

 tjenester til privat brug eller til brug i virksomhed, kan ligeledes være  

 omfattet af undtagelsesbestemmelsen i § 8 D, stk. 2. Disse aftaler har typisk  

 en sådan karakter, at kontrakterne ikke kan anvendes som finansielle  

 kontrakter.
For sådanne dagligdags aftaler betales der som regel ikke  

 vederlag, mens betaling af en præmie er karakteristisk ved aftaler om købe-  

 og salgsretter, der anvendes som finansielle kontrakter.
Som eksempel på  

 kontrakter omfattet af § 8 D, stk. 2, kan nævnes sådanne køberetter, som ofte  

 er indeholdt i leasingkontrakter.
Her vil der i reglen være tale om levering  

 af varer til privat brug eller til brug i en virksomhed, ligesom kontrakten  

 kun kan opfyldes ved levering.
Hvad angår kravet om, at kontrakten kun kan opfyldes ved levering, skal  

 dette være forudsat allerede ved indgåelsen af kontrakten.
Opfyldes  

 kontrakten alligevel senere ved differenceafregning, anses dette som  

 dokumentation for, at kontrakten kunne opfyldes på anden måde end ved  

 levering.
Kontrakten omfattes dermed af § 8 C.
Kontrakten må ikke være noteret på børs m.v.
Ved kontrakter noteret på  

 børs m.v. forstås ikke alene kontrakter, der er noteret på officielle børser,  

 men også kontrakter noteret på markeder, hvor kontrakterne i praksis er lige  

 så likvide.
Opfylder den ene kontraktpart ikke disse betingelser, beskattes denne  

 kontraktpart efter reglerne i §§ 8 C-G.
Således vil f.eks. et foderstoffirma,  

 der indgår aftale med en landmand om at købe dennes høstresultat, skulle  

 beskattes efter reglerne om finansielle kontrakter, hvis firmaet omsætter den  

 indgåede aftale.
 Alle andre kontrakter vedrørende varer og tjenester, det vil sige  

 kontrakter, der kan anvendes som finansielle instrumenter, omfattes af § 8 C.  

 Indgår en skattepligtig f.eks. modgående kontrakter vedrørende sin  

 produktion, vil der være tale om finansielle kontrakter.
 Opgørelse m.v.
136. Gevinst og tab på finansielle kontrakter, der er omfattet af  

 § 8 C, opgøres efter separationsprincippet, hvorved gevinst eller tab opgøres  

 uden hensyn til de skattemæssige regler, der gælder for det underliggende  

 aktiv.
Gevinst og tab opgøres således uafhængigt af det skattemæssige  

 resultat for det underliggende aktiv.
Opgørelsen er ligeledes uafhængig af  

 formålet med anvendelse af de finansielle kontrakter.
Separationsprincippet  

 indebærer også, at der sker en selvstændig skattemæssig opgørelse af gevinst  

 og tab på den finansielle kontrakt, uanset om kontrakten afvikles ved  

 levering.
Sker der levering af det underliggende aktiv, opgøres kontraktens  

 resultat på leveringsdagen (afviklingsdagen), og det leverede aktiv anses for  

 anskaffet henholdsvis afstået på afviklingsdagen og til afviklingsdagens  

 markedspris.
Lagerprincippet 137. Efter § 8 E, stk. 1, skal gevinst eller tab på finansielle  

 kontrakter opgøres efter lagerprincippet, dvs. ved udgangen af hvert  

 indkomstår, uanset om gevinst og tab er realiseret.
Lagerprincippet skal  

 anvendes af alle skattepligtige og realrenteafgiftspligtige.
Baggrunden for indførelsen af lagerprincippet er et ønske om at hindre  

 muligheden for risikofri skattetænkning i form af skatteudskydelse.
Ved brug  

 af realisationsprincippet ville det være muligt at foretage skatteudskydelse  

 ved at indgå to enslydende, men modsatrettede finansielle kontrakter, f.eks.  

 samtidig købe og sælge samme aktiv på termin og lade kontrakterne udløbe  

 umiddelbart efter indkomstårets slutning.
Dispositionen ville være risikofri,  

 da tab på den ene kontrakt modsvares af gevinst på den anden kontrakt.
Den  

 tabgivende kontrakt kunne realiseres umiddelbart før og den gevinstgivende  

 kontrakt umiddelbart efter indkomstårets udløb.
Under et realisationsprincip  

 kunne der herved opnås et rentefrit lån svarende til skatteværdien af det  

 realiserede tab.
 138. Gevinsten eller tabet opgøres som forskellen mellem  

 kontraktens værdi ved indkomstårets begyndelse og ved dets udløb.
 Er kontrakten anskaffet (dvs. indgået eller overtaget) i indkomståret,  

 opgøres gevinst eller tab som forskellen mellem kontraktens anskaffelsessum  

 (ved optioner præmien) og kontraktens værdi ved indkomstårets udløb.  

 Tilsvarende gælder for kontrakter, der er realiseret (dvs. afstået, udnyttet  

 eller udløbet uudnyttet) i indkomståret, at gevinst eller tab opgøres som  

 forskellen mellem værdien ved årets begyndelse og værdien ved realiseringen.
 For terminskontrakters vedkommende er værdien ved realiseringen værdien på  

 afviklingsdagen.
For købe- og salgsretters vedkommende er værdien ved realiseringen enten  

 afståelsessummen, hvis kontrakten afstås, eller værdien på udløbsdagen, dvs.  

 den dag, kontrakten udnyttes eller udløber uudnyttet.
Værdien på udløbsdagen  

 beregnes som forskellen mellem markedsværdien af det underliggende aktiv på  

 udløbsdagen og den aftalte købe- henholdsvis salgssum for aktivet.
 Er kontrakten anskaffet og realiseret inden for samme indkomstår, opgøres  

 gevinsten eller tabet som forskellen mellem anskaffelsessummen og værdien ved  

 realiseringen.
 Omkostninger i forbindelse med indgåelse af finansielle kontrakter, f.eks.  

 gebyrer og kurtage, medregnes i henholdsvis anskaffelsessum og afståelsessum  

 for den pågældende kontrakt.
 Eksempel på opgørelse:
 En skattepligtig indgår den 1. november i år 1 en terminsaftale om køb af  

 en post obligationer til levering den 1. marts i år 2. Den 1. marts i år 2  

 afvikles handlen ved levering, og obligationerne videresælges den 1. juni i  

 år 2.
Spotkurs den 1. november .......................... 94 Terminskurs den 1. november ....................... 95 Terminskurs den 31. december ...................... 96 Spotkurs den 1. marts ............................. 98 Salgskurs ved salg af obligationer ................ 99 Resultatet for terminskontrakten i år 1 opgøres som forskellen mellem  

 kontraktens værdi ved indkomstårets udløb og kontraktens anskaffelsessum.  

 Kontraktens værdi ved indkomstårets udløb kan opgøres som forskellen mellem  

 den aftalte kurs (kontraktkursen) (95) og terminskursen pr. 31. december (96)  

 (kursen på en tilsvarende kontrakt med samme restløbetid som den pågældende  

 kontrakt). Ses bort fra gebyrer m.v., er årets resultat 1.
 Resultatet i år 2 opgøres som forskellen mellem kontraktens værdi ved  

 leveringen den 1. marts og kontraktens værdi ved indkomstårets begyndelse.  

 Kontraktens værdi ved leveringen kan opgøres som forskellen mellem den  

 aftalte kurs (95) og spotkursen på leveringstidspunktet (98). Årets resultat  

 kan således opgøres til 2.
 Obligationerne anses for anskaffet den 1. marts 1992 til kurs 98. Ved salg  

 af obligationerne den 1. juni i år 2 til kurs 99 udgør avancen forskellen  

 mellem købskursen (98) og salgskursen (99), hvilket beløb beskattes efter  

 reglerne om gevinst og tab på fordringer og gæld.
Værdiansættelse af urealiserede kontrakter 139. Værdien af en finansiel kontrakt ved indkomstårets udløb  

 skal opgøres til værdien i handel og vandel (markedsværdien). Finansielle  

 kontrakter kan være børsnoterede, og det underliggende aktiv er typisk  

 børsnoteret.
Kan der konstateres en børsnoteret værdi, vil markedsværdien  

 være den på børsen noterede værdi ved indkomstårets udløb.
Foreligger der  

 ingen børsnotering, må værdien af finansielle kontrakter i princippet opgøres  

 som anskaffelsessummen ved indkomstårets udløb for en tilsvarende finansiel  

 kontrakt, der har samme restløbetid som den pågældende kontrakt.
140. For futures, som omsættes af Garantifonden for Danske  

 Optioner og Futures ved Københavns Fondsbørs, opgøres og afregnes gevinst og  

 tab løbende.
Reguleringen medfører, at kontrakternes værdi og bogføring af  

 gevinst og tab til stadighed er opgjort efter lagerprincippet.
På sådanne  

 kontrakter opstår der derfor kun kortvarigt og i mindre omfang urealiserede  

 gevinster eller tab.
Værdiansættelsen af kontrakten er dermed altid foretaget  

 til markedsværdien.
For så vidt angår optioner i Garantifondens regi opgøres og afregnes  

 gevinst og tab efter realisationsprincippet.
Ved indkomstårets udløb skal der  

 derfor foretages ultimoreguleringer i forbindelse med opgørelsen af det  

 skattemæssige resultat.
141. For børsnoterede valutaterminskontrakter gælder, at  

 markedsværdien for kontrakter med udløb på samme dag som den oprindelige  

 kontrakt fremgår af børslisterne.
Er der tale om en valuta, der ikke er  

 noteret, eller er kontraktens løbetid ikke i overensstemmelse med  

 angivelserne i børslisterne, vil markedsværdien ofte kunne oplyses af  

 udstederen af den oprindelige kontrakt.
142. Selv om kontrakten ikke er noteret på børs, vil man i mange  

 tilfælde med rimelig sikkerhed kunne fastsætte en markedsværdi, da  

 kontrakterne som oftest har en relativt kort løbetid og i mange tilfælde er  

 prisfastsat ud fra et underliggende børsnoteret aktiv.
Da langt de fleste  

 kontrakter er baseret på gængse underliggende aktiver, må det formodes, at  

 involverede kontraktformidlere i disse tilfælde vil være i stand til at  

 levere oplysninger om værdien af kontrakterne.
For terminskontrakter gælder,  

 at terminskursen principielt kan bestemmes ud fra kursen på spotmarkedet med  

 fradrag af afkastet på det underliggende aktiv frem til terminstidspunktet og  

 med tillæg af renten for et lån over det pågældende tidsrum.
 143. I de tilfælde, hvor kontrakten ikke er børsnoteret, er  

 ligningsmyndighederne berettiget til at foretage en skønsmæssig  

 værdiansættelse.
Værdiansættelse af kontrakter uden for de organiserede markeder skal ske  

 under hensyn til forholdene på markedet.
Navnlig markederne for visse råvarer  

 er præget af betydelig uro, og der forekommer relativt store kortvarige  

 prissvingninger såvel på spotmarkedet som på terminsmarkedet.
Da vurderingen  

 af likviditetsgraden i sådanne tilfælde kan være særdeles vanskelig, må  

 markedsværdien af disse kontrakter ansættes forsigtigt i årene forud for  

 realisation af gevinst og tab på kontrakten.
144. Det må i øvrigt antages, at den værdiansættelse af  

 finansielle kontrakter, der skal foretages med henblik på den skattemæssige  

 opgørelse, i en række tilfælde allerede foretages i andre sammenhænge.
I  

 dansk regnskabspraksis foretages der således i en vis udstrækning, eventuelt  

 afhængig af intentionerne med indgåelsen af finansielle kontrakter,  

 værdiansættelse efter markedsværdien, idet urealiserede gevinster og tab  

 resultatføres løbende.
Dispensation fra lagerprincippet 145. Anvendelse af lagerprincippet kan i ganske særlige tilfælde  

 give betydelige problemer, og der er derfor i loven indført en  

 dispensationsadgang.
Ligningsrådet kan herefter give tilladelse til, at  

 virksomheder i sådanne tilfælde kan anvende realisationsprincippet, jf. § 8  

 E, stk. 2.
Det er forudsat, at dispensation kun vil blive givet i ganske få tilfælde,  

 og det er en betingelse for at få dispensation, at anvendelse af  

 lagerprincippet vil være en væsentlig økonomisk ulempe for virksomheden.  

 Dette indebærer blandt andet, at der skal være betydelige omkostninger  

 forbundet med at frigøre likviditet til skattebetalinger, f.eks. ved at  

 realisere gevinster på kontrakten og eventuelt indgå en ny kontrakt.
Det  

 indebærer endvidere, at dispensation normalt kun vil blive givet for  

 kontrakter med lang løbetid, hvor lagerprincippet betyder en væsentlig  

 fremrykket beskatning i tilfælde af gevinst.
Denne betingelse vil ikke være  

 opfyldt, såfremt gevinst på kontrakten realiseres inden det tidspunkt, hvor  

 skatten af den lagerbeskattede gevinst forfalder.
En betingelse for dispensation er endvidere, at virksomheden ikke har  

 tegnet modgående kontrakter, der i store træk neutraliserer den fremtidige  

 risiko på den oprindelige kontrakt.
Det skyldes, at lagerprincippet ved  

 modgående kontrakter ikke medfører en likviditetsmæssig belastning, da  

 gevinst på den ene kontrakt modsvares af tab på den modgående kontrakt.
Ifølge § 8 E, stk. 2, er det ligeledes en betingelse for dispensation, at  

 kontrakterne indgås som led i virksomhedens primære drift for at sikre  

 leverancer til og fra virksomheden.
Der vil typisk være tale om  

 valutaterminskontrakter og kontrakter vedrørende virksomhedens råvarer eller  

 produkter.
Kontrakter med obligationer eller aktier som underliggende aktiver  

 vil derimod ikke kunne omfattes af en dispensation.
Det påhviler virksomheden at godtgøre over for Ligningsrådet, at  

 betingelserne for dispensation er opfyldt.
Dispensationen vil normalt  

 forudsætte, at ansøgningen indgives, senest når kontrakten indgås.
Der bør ikke gives dispensation til virksomheden til generelt at anvende  

 realisationsprincippet.
Derimod vil det være hensigtsmæssigt, at  

 virksomhederne får tilladelse til at fravige lagerprincippet for visse typer  

 af kontrakter, der opfylder de betingelser, der er nævnt ovenfor.
Herved  

 undgås, at Ligningsrådet skal tage stilling til ansøgninger vedrørende den  

 enkelte kontrakt.
Hvis der gives dispensation, betyder det, at fortjeneste eller tab på  

 kontrakten opgøres efter realisationsprincippet.
Det vil sige, at beskatning  

 sker, når kontrakten udløber eller afstås.
 Ansøgning om dispensation indsendes til Told- og Skattestyrelsen.
Overdragelse og erhvervelse ved gave eller arveforskud 146. Overdragelse og erhvervelse af en kontrakt omfattet af § 8 C  

 ved gave eller arveforskud betragtes som henholdsvis afståelse eller  

 anskaffelse, jf. § 9, stk 1. Som afståelsessum henholdsvis anskaffelsessum  

 anvendes den værdi, der lægges til grund ved beregningen af gaveafgift eller  

 indkomstskat.
Hvis overdragelsen eller erhvervelsen ikke er  

 gaveafgiftspligtig eller indkomstskattepligtig, anvendes værdien i handel og  

 vandel på overdragelsestidspunktet.
Indskud i og udlodning fra pensionsopsparing 147. Indskud af en kontrakt i en rateopsparing i pensionsøjemed  

 eller en opsparing i pensionsøjemed, der er omfattet af  

 pensionsbeskatningsloven, sidestilles med afståelse, jf. § 9, stk. 2. Som  

 afståelsessum anvendes værdien på indskudstidspunktet.
Udlodning af en kontrakt fra en rateopsparing eller en pensionsopsparing  

 sidestilles med erhvervelse.
Som anskaffelsessum anses værdien på  

 udlodningstidspunktet.
Fradragsbegrænsningsregler 148. §§ 8 F og 8 G indeholder en række begrænsninger i adgangen  

 til at fratrække tab på de af § 8 C omfattede kontrakter.
Begrænsningerne  

 medfører, at tab i visse tilfælde alene kan fradrages i gevinst på  

 finansielle kontrakter efter nærmere regler.
 Der er således indført to særregler i forhold til den generelle  

 symmetriske beskatning af finansielle kontrakter.
Aktiebaserede kontrakter 149. § 8 F indebærer, at der i visse tilfælde sker begrænsninger  

 i fradraget for tab på aktiebaserede kontrakter.
Begrænsningerne medfører, at  

 tab alene kan fradrages i gevinst på finansielle kontrakter efter nærmere  

 regler.
 Baggrunden for den begrænsede fradragsret er et ønske om at undgå de  

 muligheder for skattearbitrage, som ville kunne opstå ved samspillet mellem  

 reglerne om finansielle kontrakter og aktieavancebeskatningslovens regel om  

 skattefrihed for minoritetsaktionærer af fortjeneste ved salg af aktier efter  

 3 års ejertid.
150. Aktiebaserede kontrakter er kontrakter, der indeholder ret  

 eller pligt til at afstå eller erhverve aktier m.v. omfattet af  

 aktieavancebeskatningsloven.
Aktiebegrebet omfatter herefter - ud over aktier  

 - anparter i anpartsselskaber, andelsbeviser og lignende værdipapirer samt  

 tegningsretter, aktieretter og konvertible obligationer.
En aktiebaseret  

 kontrakt kan være en kontrakt eller aftale, der er baseret på en børsnoteret  

 aktie, et aktieindeks, eller som i øvrigt indeholder et væsentligt  

 aktieelement.
Som eksempel kan nævnes en køberet til en terminskontrakt, der  

 har en aktie som underliggende aktiv.
151. Reglerne om tabsfradragsbegrænsning gælder for såvel  

 kontrakter, der kan indebære salg af aktier m.v., som kontrakter, der  

 kan indebære køb af aktier m.v.
Der er dog den forskel, at  

 begrænsningsreglerne for kontrakter vedrørende aktiesalg omfatter en større  

 gruppe skattepligtige end begrænsningsreglerne for kontrakter vedrørende  

 aktiekøb.
 152. Den begrænsede adgang til tabsfradrag for kontrakter, der kan  

 indebære salg af aktier m.v., gælder for de skattepligtige, herunder  

 selskaber og personer, der ikke er næringsskattepligtige efter  

 aktieavancebeskatningslovens § 3, jf. kursgevinstlovens § 8 F, stk. 1. Det  

 betyder med andre ord, at alene selskaber og personer, der driver  

 næringsvirksomhed med aktier, har fuld fradragsret for tab på sådanne  

 kontrakter.
Begrænsningerne vedrørende kontrakter om aktiesalg rammer f.eks. udstedte  

 køberetter (dvs. påtagne salgsforpligtelser) og erhvervede salgsretter til  

 aktier samt salg af aktier på terminskontrakt.
De tilsvarende finansielle  

 kontrakter, der er baseret på et aktieindeks, er ligeledes omfattet af  

 begrænsningsreglerne.
153. Den begrænsede adgang til fradrag for tab på kontrakter, der  

 kan indebære køb af aktier m.v., gælder for skattepligtige efter  

 kildeskattelovens §§ 1 og 2, når det ikke godtgøres, at kontrakten har  

 tilknytning til erhvervsmæssig virksomhed.
Der er tale om kontrakter indgået  

 af personer i tilfælde, hvor kontrakten ikke har tilknytning til den  

 pågældende skattepligtiges erhvervsvirksomhed.
Hvorvidt der foreligger en  

 sådan tilknytning, beror på en konkret vurdering.
Ved vurderingen kan der  

 tages udgangspunkt i praksis vedrørende den tidligere gældende affattelse af  

 § 6, stk. 1, hvorefter personers gevinst og tab på fordringer og gæld i  

 fremmed valuta indgik i indkomstopgørelsen, såfremt fordringen eller gælden  

 havde tilknytning til erhvervsmæssig virksomhed.
 For øvrige skattepligtige, herunder personer, for hvem kontrakten har  

 tilknytning til den pågældendes erhvervsmæssige virksomhed, samt selskaber,  

 gælder ingen begrænsninger i fradragsretten.
Begrænsningerne vedrørende kontrakter om aktiekøb rammer f.eks. udstedte  

 salgsretter (dvs. påtagne købsforpligtelser) og erhvervede køberetter til  

 aktier samt køb af aktier på termin.
Også de tilsvarende finansielle  

 kontrakter, der er baseret på et aktieindeks, er omfattet af reglerne.
154. Tabsfradragsbegrænsningen i § 8 F, stk. 2, indebærer, at tab  

 på aktiebaserede kontrakter kan fradrages i den skattepligtige indkomst i det  

 omfang, der på samme kontrakt har været en beskattet gevinst i de 5  

 forudgående indkomstår set under eet.
Tabet skal således kunne rummes i en  

 skattepligtig nettogevinst på kontrakten for de 5 forudgående år.
Med andre  

 ord skal der være konstateret en gevinst på kontrakten, hvori der ikke er  

 modregnet tab fra andre kontrakter eller eventuelt tab fra den pågældende  

 kontrakt fra indkomstår, som ligger forud for de 5 seneste.
Begrundelsen for  

 denne fradragsadgang er, at der på grund af lagerprincippet kan være sket  

 beskatning af en gevinst i et tidligere år, selv om denne gevinst senere  

 udlignes af et tilsvarende tab på samme kontrakt.
Tab fradrages i det  

 indkomstår, tabet vedrører.
Der skal således ikke ske regulering af  

 indkomstopgørelsen for de tidligere indkomstår.
Denne fradragsadgang gælder kun samme kontrakt.
Er kontrakten forlænget,  

 anses som udgangspunkt en ny kontrakt for indgået.
Et overskydende tab på kontrakten kan efter § 8 F, stk. 3, modregnes i det  

 pågældende indkomstårs samt de følgende 5 indkomstårs nettogevinster på såvel  

 aktiesalgs- som aktiekøbskontrakter på samme aktie.
Ved samme aktie  

 forstås en aktie i samme aktieklasse i samme selskab.
Vedrører den tabgivende  

 kontrakt et aktieindeks, kan modregning alene foretages i en gevinstgivende  

 kontrakt på samme indeks.
Tab, der kan modregnes i et tidligere år, kan ikke fremføres til et senere  

 år.
Tabet skal således udnyttes i det tidligst mulige år.
 155. Et tab, der ikke kan modregnes i den skattepligtiges  

 nettogevinster i indkomståret efter ovenstående retningslinjer, kan overføres  

 til modregning i en eventuel ægtefælles nettogevinster i indkomståret på  

 kontrakter, der indeholder ret eller pligt til at afstå eller erhverve samme  

 aktie som den tabgivende kontrakt.
Et eventuelt overskydende tab kan fremføres til modregning i ægtefællens  

 nettogevinst på kontrakter, der indeholder ret eller pligt til at afstå eller  

 erhverve samme aktie som den tabgivende kontrakt i de efterfølgende 5  

 indkomstår.
Det er en forudsætning, at tabet ikke kan modregnes hos den  

 skattepligtige i det pågældende indkomstår.
 Modregning af tab i gevinst på ægtefællens kontrakter forudsætter, at  

 ægtefællerne er samlevende ved indkomstårets udgang.
 156. Eksempel på tabsfradrag for to kontrakter på samme aktie  

 omfattet af § 8 F:
 Fortjeneste og tab:
 Eksempel på tabsfradrag for tre kontrakter på samme aktie omfattet af  

 § 8 F:
 Fortjeneste og tab:
 Oversigt over reglerne for fradrag for tab på aktiebaserede  

 finansielle kontrakter.
Aktiebaserede salgskontrakter Øvrige kontrakter 157. Også for så vidt angår ikke-aktiebaserede finansielle  

 kontrakter, her benævnt øvrige kontrakter, gælder der for visse  

 skattepligtige begrænsninger i retten til at fratrække tab.
 Efter § 8 G gælder der begrænsninger i retten til at fradrage tab på  

 personers ikke-erhvervsmæssige øvrige kontrakter.
Hvorvidt der foreligger erhvervsmæssig tilknytning må afgøres ud fra en  

 konkret vurdering.
Ved vurderingen kan der tages udgangspunkt i praksis  

 vedrørende den tidligere gældende affattelse af § 6, stk. 1, hvorefter  

 personers gevinst og tab på fordringer og gæld i fremmed valuta indgik i  

 indkomstopgørelsen, såfremt fordringen eller gælden havde tilknytning til  

 erhvervsmæssig virksomhed.
Eksempelvis anses en valutaterminskontrakt, der  

 indgås med henblik på at sikre en virksomheds tilgodehavender og leverancer,  

 for at have erhvervsmæssig tilknytning.
 Heraf følger, at alle selskaber samt de personer, for hvem kontrakten har  

 tilknytning til personens erhvervsmæssige virksomhed, har fuld fradragsret på  

 øvrige kontrakter.
158. Tabsfradragsbegrænsningen i § 8 G, stk. 2, indebærer, at tab  

 på ikke-erhvervsmæssige øvrige kontrakter kan fradrages i den skattepligtige  

 indkomst i det omfang, en nettoopgørelse for de 5 senest forudgående  

 indkomstår for samtlige ikke-aktiebaserede kontrakter set under eet udviser  

 gevinst, som ikke er anvendt til modregning af tab fra ældre indkomstår.  

 Fradrag kan således foretages, hvis der er konstateret en gevinst, hvori der  

 ikke er modregnet tab på andre ikke-erhvervsmæssige øvrige kontrakter.
Tab  

 kan fradrages, uanset om gevinsten vedrører en kontrakt med eller uden  

 erhvervsmæssig tilknytning, og tab kan fradrages, uanset om den tabgivende og  

 gevinstgivende kontrakt ikke er af samme type, f.eks. en  

 valutaterminskontrakt og en obligationsoption.
Tab fradrages i det indkomstår, tabet vedrører.
Der skal således ikke ske  

 regulering af indkomstopgørelsen for de tidligere indkomstår.
 Et overskydende tab på kontrakten kan efter § 8 G, stk. 3, modregnes i det  

 pågældende indkomstårs samt de følgende 5 indkomstårs nettogevinster på  

 øvrige kontrakter.
Tab, der kan fradrages i et tidligere år, kan ikke fremføres til et senere  

 år.
Tabet skal således udnyttes i det tidligst mulige år.
 159. Et tab, der ikke kan fradrages eller modregnes efter  

 ovenstående retningslinjer, kan overføres til modregning i en eventuel  

 ægtefælles nettogevinster i indkomståret på øvrige kontrakter, herunder  

 kontrakter med erhvervsmæssig tilknytning.
Et eventuelt overskydende tab kan fremføres til modregning i ægtefællens  

 nettogevinst på øvrige kontrakter i de efterfølgende 5 indkomstår.
Det er en  

 forudsætning, at tabet ikke kan modregnes hos den skattepligtige i det  

 pågældende indkomstår.
 Modregning af tab i gevinst på ægtefællens kontrakter forudsætter, at  

 ægtefællerne er samlevende ved indkomstårets udgang.
 160. Eksempel på tabsfradrag for to kontrakter omfattet af § 8  

 G:
 Fortjeneste og tab:
 År 1) Gevinst på A i år 1 (10.000) er skattepligtig.
 År 2) Tab på A og B i år 2 (8.000) kan fradrages i den skattepligtige  

 indkomst i år 2, da tabet kan rummes i nettogevinst fra tidligere år (10.000  

 fra år 1).
 År 3) Tab på A i år 3 (12.000) kan fradrages i den skattepligtige indkomst  

 i det omfang, tabet kan rummes i ikke udnyttet nettogevinst fra tidligere år  

 (2.000 fra år 1). Det overskydende tab på A (10.000) i år 3 kan modregnes i  

 gevinst på B i år 3 i det omfang, tabet kan rummes heri (6.000).
 År 4) Overskydende tab på A fra år 3 (4.000) kan fremføres til modregning  

 i gevinst på A og B i år 4 (14.000). Skattepligtig gevinst på A og B i år 4  

 er herefter 10.000.
 År 5) Tab på B i år 5 (3.000) kan fradrages i den skattepligtige indkomst  

 i år 5 i det omfang, tabet kan rummes i nettogevinst fra tidligere år (10.000  

 fra år 4, som ikke er anvendt til modregning af fremførte tab).
 Eksempel på tabsfradrag for tre kontrakter omfattet af § 8 G:
 Fortjeneste og tab:
 År 1) Tab på C i år 1 (4.000) kan modregnes i gevinst på A i år 1, således  

 at alene årets nettogevinst (6.000) er skattepligtig.
 År 2) Tab på A og B i år 2 (8.000) kan fradrages i den skattepligtige  

 indkomst i år 2 i det omfang, tabet kan rummes i nettogevinst fra tidligere  

 år (6.000 fra år 1). Overskydende tab (2.000) kan fradrages i årets gevinst  

 (12.000). Det skattemæssige resultat er 4.000.
 År 3) Tab på A i år 3 (12.000) kan fradrages i den skattepligtige indkomst  

 i år 3 i det omfang, tabet kan rummes i den resterende nettogevinst fra år 2  

 (10.000). Overskydende tab (2.000) kan fradrages i årets gevinst (12.000).  

 Det skattemæssige resultat er 0.
 År 4) Tab på C i år 4 (15.000) kan fradrages i den skattepligtige indkomst  

 i år 4 i det omfang, tabet kan rummes i den resterende nettogevinst fra år 3  

 (10.000). Overskydende tab (5.000) kan fradrages i årets gevinst (14.000).  

 Herefter kan skattemæssigt fradrages 1.000.
 År 5) Tab på B i år 5 (3.000) kan fradrages i den skattepligtige indkomst  

 i år 5 i det omfang, tabet kan rummes i den resterende nettogevinst fra år 4  

 (9.000). Det skattemæssige resultat er herefter 4.000.
 Oversigt over reglerne for fradrag for tab på øvrige  

 (ikke-aktiebaserede) finansielle kontrakter.
Ikrafttræden 161. Reglerne om beskatning af finansielle kontrakter har  

 virkning for kontrakter, der indgås (dvs. erhverves, overdrages eller  

 udstedes) den 1. juli 1991 eller senere.
Hvis to parter, A og B, inden den 1.  

 juli 1991 har indgået en finansiel kontrakt, og den ene part, f.eks.
B, den  

 1. juli 1991 eller senere overdrager sine rettigheder og pligter efter  

 kontrakten til en tredje part, C, behandles alene C efter de nye regler, mens  

 A og B behandles efter de tidligere gældende regler.
162. Der kan ikke ske modregning mellem gevinst og tab på  

 kontrakter indgået før og efter den 1. juli 1991. Sker der en ændring af  

 væsentlige vilkår i en kontrakt, anses den oprindelige kontrakt for  

 realiseret på det pågældende tidspunkt, og en ny kontrakt anses for indgået.  

 Dette vil som udgangspunkt være tilfældet i forbindelse med en forlængelse af  

 en kontrakt, da der med en forlængelse i de fleste tilfælde vil være tale om  

 ændring af et nøglevilkår i kontrakten.
Tilsvarende anses en kontrakt for  

 realiseret og en ny kontrakt for indgået, hvis andre centrale kontraktvilkår  

 ændres.
Dette gælder eksempelvis, hvis en eksisterende valutaterminskontrakt  

 omlægges til en anden valuta.
Derimod vil f.eks. en ændring, hvorved der  

 alene sker en nedsættelse af kontraktbeløbet, alene skulle betragtes som en  

 delafståelse, men ikke som en realisering af den del af kontrakten, som  

 fortsætter.
 Anses ændringen af en kontrakt, som er erhvervet før den 1. juli 1991, for  

 så væsentlig, at en ny kontrakt anses for indgået, behandles gevinst og tab  

 på den nye kontrakt efter §§ 8 C-G, mens gevinst og tab på den gamle  

 kontrakt, som anses for realiseret på datoen for ændringen af kontrakten,  

 opgøres efter de regler, der var gældende før den 1. juli 1991.
 I forbindelse med portfolio management aftaler er det i relation til  

 anvendelse af nye eller gamle regler datoen for den enkelte disposition  

 foretaget under aftalen, der er afgørende for, hvornår en kontrakt anses for  

 indgået.
 Beskatning ved fraflytning m.v.
Generelle bemærkninger 163. Ved lov nr. 307 af 25. maj 1987 om ændring af  

 kursgevinstloven indførtes i § 8 B særlige regler om den skattemæssige  

 behandling af kursgevinster og kurstab på fordringer og gæld i forbindelse  

 med fraflytning m.v.
Ved lov nr. 394 af 6. juni 1991 om ændring af kursgevinstloven og  

 forskellige andre skattelove er disse regler justeret således, at  

 beskatningen alene sker, hvis der har været tale om en vis længerevarende  

 tilknytning her til landet.
Ved samme lov er der i forbindelse med  

 indførelsen af de nye regler om den skattemæssige behandling af finansielle  

 kontrakter fastsat regler for beskatningen af gevinst og tab på finansielle  

 kontrakter ved fraflytning m.v.
Bestemmelsen i § 8 B omhandler herefter beskatning af visse urealiserede  

 gevinster og tab på fordringer, gæld og finansielle kontrakter ved  

 fraflytning m.v.
Hensigten med bestemmelsen er at sikre dansk beskatning af  

 gevinster og tab, som er optjent i forbindelse med skattepligt til Danmark,  

 men ikke realiseret ved skattepligtsophør m.v.
Kredsen af skattepligtige omfattet af § 8 B 164. Reglerne i § 8 B omfatter personer, der har været fuldt  

 skattepligtige til Danmark efter kildeskattelovens § 1 eller begrænset  

 skattepligtige efter § 2, stk. 1, litra d, (fast driftssted). Reglerne  

 omfatter desuden selskaber m.v., der har været begrænset skattepligtige efter  

 selskabsskattelovens § 2, stk. 1, litra a, (fast driftssted). En tilknytning  

 til Danmark af en vis varighed er dog en betingelse for beskatningen, jf. § 8  

 B, stk. 3; se herom pkt. 171. Danske selskaber, fonde, foreninger m.v.  

 omfattes ikke af reglerne i § 8 B; se pkt. 170.
Personer 165. For personer finder reglerne i § 8 B anvendelse, når en  

 persons skattepligt efter kildeskattelovens § 1 ophører på grund af  

 fraflytning.
Fraflytningen sidestilles med realisation af fordringer, gæld og  

 finansielle kontrakter.
 Hvis personen ved fraflytningen i stedet bliver begrænset skattepligtig af  

 erhvervsvirksomhed med fast driftssted her i landet, jf. kildeskattelovens §  

 2, stk. 1, litra d, anses fordringer, gæld og finansielle kontrakter, som  

 indgår i denne erhvervsvirksomhed, dog ikke for realiserede.
166. En person kan endvidere blive omfattet af bestemmelserne i §  

 8 B ved flytning af skattemæssigt hjemsted.
En sådan situation kan foreligge,  

 hvis en person bevarer fuld skattepligt til Danmark efter fraflytning og  

 desuden ved tilflytning bliver fuldt skattepligtig til en fremmed stat,  

 Færøerne eller Grønland (dobbeltdomicil). Hvis der er indgået en  

 dobbeltbeskatningsoverenskomst med den pågældende stat, og personen efter  

 reglerne i dobbeltbeskatningsoverenskomsten bliver hjemmehørende i  

 tilflytningsstaten, skal dette ved anvendelsen af reglerne i § 8 B  

 ligestilles med ophør af skattepligt efter kildeskattelovens § 1. Dette  

 betyder, at gevinst og tab på fordringer, gæld og finansielle kontrakter  

 anses for realiseret på tidspunktet, hvor personen bliver hjemmehørende uden  

 for Danmark.
 Hvis personens fulde skattepligt til Danmark omfatter indkomst, som efter  

 reglerne i dobbeltbeskatningsoverenskomsten med den pågældende stat kan  

 henføres til erhvervsvirksomhed med fast driftssted her i landet som nævnt i  

 kildeskattelovens § 2, stk. 1, litra d, anses fordringer, gæld og finansielle  

 kontrakter, som indgår i denne erhvervsvirksomhed, dog ikke for realiserede.
167. For en person, der er begrænset skattepligtig her til landet  

 af en erhvervsvirksomhed med fast driftssted her i landet, jf.  

 kildeskattelovens § 2, stk. 1, litra d, finder reglerne anvendelse, hvis den  

 begrænsede skattepligt ophører, fordi personen ophører med at drive  

 erhvervsvirksomhed gennem det faste driftssted i Danmark.
Dette gælder dog  

 ikke, hvis den begrænsede skattepligt ophører, fordi den pågældende bliver  

 fuldt skattepligtig til Danmark.
 Ligeledes anses fordringer, gæld og finansielle kontrakter, som den  

 skattepligtige overfører fra det faste driftssted til udlandet, for  

 realiserede.
168. Efter reglerne i kildeskattelovens §§ 26 A og B har  

 overdragelser af aktiver mellem samlevende ægtefæller, der begge er fuldt  

 skattepligtige her til landet, normalt ingen skattemæssige konsekvenser.
I §  

 8 B, stk. 5, er imidlertid fastsat en undtagelse hertil.
Skattefriheden i  

 kildeskattelovens §§ 26 A og B gælder således ikke, når der overdrages  

 fordringer og finansielle kontrakter mellem ægtefæller, selv om de begge er  

 fuldt skattepligtige og anses for samlevende i skattemæssig henseende efter  

 kildeskattelovens § 4, såfremt en af ægtefællerne efter reglerne i en  

 dobbeltbeskatningsoverenskomst skattemæssigt er hjemmehørende i en fremmed  

 stat, Færøerne eller Grønland.
Overdragelse af fordringer og finansielle  

 kontrakter fra den ægtefælle, der er skattemæssigt hjemmehørende i Danmark,  

 til den ægtefælle, der ikke er skattemæssigt hjemmehørende i Danmark,  

 sidestilles således med realisation.
Selskaber 169. For udenlandske selskaber og foreninger m.v., som er  

 begrænset skattepligtige af virksomhed med fast driftssted her i landet efter  

 selskabsskattelovens § 2, stk. 1, litra a, gælder reglerne i § 8 B, hvis  

 selskabet ophører med at have fast driftssted her, eller hvis selskabet  

 overfører fordringer, gæld eller finansielle kontrakter fra det faste  

 driftssted til hovedkontoret eller et andet fast driftssted i udlandet.
170. Reglerne i § 8 B gælder derimod som udgangspunkt ikke for  

 aktieselskaber, som er registreret i Danmark, idet sådanne selskaber ikke kan  

 få den fulde skattepligt ophævet ved at flytte (ændre hjemsted) til en  

 fremmed stat eller Færøerne.
Ved flytning af hjemstedet fra Danmark slettes  

 selskabets registrering i Erhvervsog Selskabsstyrelsen, og selskabet opløses.  

 Ved flytning af hjemsted til Grønland slettes selskabet ikke, men flytningen  

 sidestilles med opløsning af selskabet, jf. selskabsskattelovens § 5, stk. 5.  

 Opløsning af et selskab medfører en ekstraordinær (afsluttende) ansættelse,  

 hvorved der foretages en beskatning af indtægter indtil opløsningen og dermed  

 ophøret af skattepligten.
Ved den ekstraordinære ansættelse sker der  

 beskatning af de kapitalgevinster og -tab, der anses for realiseret i  

 forbindelse med opløsningen.
Også ved overgang til skattefri virksomhed vil  

 der ske beskatning, som om selskabet m.v. havde afhændet alle aktiver og  

 passiver.
For selskaber, der ikke er registreringspligtige (f.eks. de selskaber  

 m.v., der er omfattet af selskabsskattelovens § 1, stk. 1, nr. 2, 3 eller 6),  

 gælder, at en flytning vil indebære overgang til skattefri virksomhed.
En  

 sådan overgang sidestilles med ophør af virksomhed, jf. selskabsskattelovens  

 § 5, stk. 4.
Længerevarende tilknytning 171. Beskatning ved fraflytning sker kun, hvis den pågældende har  

 været skattepligtig til Danmark i een eller flere perioder på i alt mindst 5  

 år inden for de seneste 10 år forud for ophøret af skattepligten eller  

 flytningen af hjemstedet, jf. § 8 B, stk. 3.
 Hvis den pågældende inden for de seneste 10 år i en periode har været  

 fuldt skattepligtig og i en anden periode begrænset skattepligtig af  

 fordringer, gæld eller finansielle kontrakter som led i erhvervsvirksomhed  

 med fast driftssted her i landet, sammenlægges disse skattepligtsperioder ved  

 afgørelsen af, om den pågældende har været skattepligtig til Danmark i mindst  

 5 år.
 Har den pågældende erhvervet fordringer, gæld eller finansielle kontrakter  

 fra sin ægtefælle, der opfylder betingelsen om længerevarende tilknytning til  

 Danmark, sker der beskatning efter § 8 B uanset varigheden af fraflytterens  

 skattepligt, jf. § 8 B, stk. 3, 2. pkt.
Der skal ligeledes ske beskatning ved fraflytning, såfremt fordringer,  

 gæld eller finansielle kontrakter er erhvervet ved udlæg fra et dødsbo, hvor  

 fraflytteren er indtrådt i afdødes skattemæssige stilling, eller hvis  

 fraflytteren har erhvervet fordringer, gæld eller finansielle kontrakter  

 efter reglerne om succession ved familieoverdragelse, jf. § 8 B, stk. 3, 3.  

 pkt.
Det er i disse tilfælde uden betydning, hvor længe fraflytteren, som  

 erhvervelsen stammer fra, har været skattepligtig til Danmark.
Fordringer, gæld og finansielle kontrakter omfattet af § 8 B 172. Indholdet i § 8 B er, at fordringer, gæld og finansielle  

 kontrakter anses for realiseret ved skattepligtsophør i forbindelse med  

 fraflytning eller ved flytning af skattemæssigt hjemsted.
Reglerne i § 8 B  

 har derfor kun betydning i de tilfælde, hvor gevinst og tab på fordringer,  

 gæld og finansielle kontrakter ville have medført beskatning i Danmark efter  

 de almindelige regler i kursgevinstloven.
Omfattet af reglerne er for så vidt  

 angår fordringer og gæld :
173. Ved finansielle kontrakter er udgangspunktet i de  

 almindelige regler, at alle gevinster og tab medregnes ved opgørelsen af den  

 skattepligtige indkomst.
Alle personer, der har indgået finansielle  

 kontrakter, er derfor umiddelbart omfattet af fraflytningsbeskatningen.
For  

 selskaber gælder tilsvarende regler, som er anført ovenfor i pkt. 169 om  

 fordringer og gæld.
Opgørelse af gevinst og tab 174. Opgørelse af gevinst og tab, der anses for realiseret efter  

 reglerne i § 8 B, foretages, som om realisationen var sket på tidspunktet for  

 skattepligtsophøret eller flytningen af skattemæssigt hjemsted.
Det betyder,  

 at værdien af fordringer, gæld og finansielle kontrakter på dette tidspunkt  

 træder i stedet for afståelses- eller indfrielsessummen.
Det er denne værdi,  

 der danner grundlag for opgørelsen af gevinst og tab.
Opgørelsen foretages i  

 øvrigt efter reglerne i §§ 8, 8 E-G og 9, se pkt. 107 ff. (fordringer og  

 gæld) og pkt. 136 ff. (finansielle kontrakter).
175. Hvis der på et senere tidspunkt på ny indtræder skattepligt  

 til Danmark, betragtes den værdi, der blev brugt ved ovennævnte opgørelse af  

 gevinst og tab, som anskaffelsessum ved opgørelse af gevinst og tab, der  

 konstateres efter skattepligtens indtræden.
Herefter vil de almindelige  

 regler i kursgevinstloven atter være afgørende for den skattemæssige  

 opgørelse af gevinst og tab.
Forfaldstidspunktet 176. Forfaldstidspunktet for den pålignede skat vil fremgå af den  

 opkrævning, der fremsendes af Told- og Skattestyrelsen.
 Der ydes normalt ikke henstand med pålignede skatter, som forfalder i  

 forbindelse med opgørelse af gevinst og tab på fordringer, gæld og  

 finansielle kontrakter ved skattepligtsophør eller flytning af skattemæssigt  

 hjemsted.
Nedslag for udenlandske skatter 177. Efter § 8 B, stk. 4, gives der nedslag i den beregnede  

 danske skat for betalte udenlandske skatter.
Nedslaget beregnes efter samme  

 principper som den almindelige creditregel i ligningslovens § 33 om nedslag  

 for udenlandske indkomstskatter.
Der gives kun nedslag for den udenlandske skat på den gevinst, der  

 beskattes i Danmark.
Nedslaget kan højst udgøre et beløb, der svarer til den  

 danske skat på gevinsten.
Hvis den udenlandske skat er opgjort på grundlag af  

 en højere afståelsessum end den værdi, der er lagt til grund ved den danske  

 beskatning, skal den udenlandske beskatning fordeles forholdsmæssigt på den  

 del af fortjenesten, der er beskattet i Danmark, og den del, der alene er  

 beskattet i udlandet.
Den danske skat nedsættes herefter med den del af den  

 udenlandske skat, der falder på den dansk beskattede gevinst.
 Hvis den udenlandske skat er højere end den danske, kan der dog højst ske  

 nedsættelse med et beløb, der svarer til den danske skat.
 Der gives kun nedslag i den danske skat af kursgevinsten, ikke i dansk  

 skat af andre indtægter.
Hvis der er indgået en dobbeltbeskatningsoverenskomst med  

 tilflytningsstaten, begrænses nedslaget efter § 8 B, stk. 4, 3. pkt., til den  

 skat, som denne stat har et ubetinget krav på efter overenskomsten.
Dette  

 svarer til reglen i ligningslovens § 33, stk. 2.
178. Efter § 8 B, stk. 1, skal der som nævnt i pkt. 167 og 169  

 også ske beskatning, hvis en person eller et selskab, som er hjemmehørende i  

 udlandet, ophører med at være begrænset skattepligtig efter reglerne om fast  

 driftssted i kildeskattelovens § 2, stk. 1, litra d, eller  

 selskabsskattelovens § 2, stk. 1, litra a, fordi det faste driftssted her i  

 landet nedlægges.
Det samme gælder for fordringer, gæld og finansielle  

 kontrakter, der udgår af det faste driftssteds skattepligtige virksomhed  

 f.eks. ved, at disse overføres til udlandet.
Den udenlandske ejer af det  

 faste driftssted her i landet er således begrænset skattepligtig af  

 virksomhedens overskud, og den begrænsede skattepligt omfatter også  

 fortjeneste eller tab vedrørende fordringer, gæld og finansielle kontrakter,  

 der indgår som led i virksomheden.
Gevinst eller tab på fordringer, gæld og  

 finansielle kontrakter vil være omfattet af dansk beskatning, hvis den  

 udenlandske ejer af en virksomhed med fast driftssted her i landet realiserer  

 fordringer, gæld og finansielle kontrakter, der har indgået som led i denne  

 virksomhed.
 Hvis den udenlandske ejer også bliver beskattet i den stat, som ejeren er  

 hjemmehørende i (bopælsstaten), opstår der dobbeltbeskatning.
 Dobbeltbeskatningen bliver afhjulpet ved, at bopælsstaten nedsætter sin  

 beskatning under hensyn til den danske kildestatsbeskatning.
Hvis Danmark har indgået en dobbeltbeskatningsoverenskomst med ejerens  

 bopælsstat, vil det fremgå af overenskomsten, at det er bopælsstaten og ikke  

 Danmark, som skal lempe dobbeltbeskatningen.
I disse tilfælde er det således  

 aftalt, at beskatningsretten til fortjeneste på aktiver, der ejes som led i  

 en virksomhed med fast driftssted, tilkommer den stat, hvor det faste  

 driftssted er beliggende (kildestaten).
I andre tilfælde vil det fremgå af den internationale praksis, hvorefter  

 det altid er bopælsstaten, der skal lempe for beskatning i kildestaten.
I  

 disse tilfælde fastslår reglen i § 8 B, stk. 4, 4. pkt., at Danmark ikke skal  

 lempe for bopælsstatens beskatning, fordi fordringer, gæld eller finansielle  

 kontrakter udgår af det danske beskatningsgrundlag. § 8 B, stk. 4, 4. pkt. er  

 således en begrænsning af lempelsesreglerne i § 8 B, stk. 4, 1.-3. pkt.
Ikrafttræden 179. Reglerne i § 8 B om beskatning af gevinst og tab på  

fordringer og gæld ved fraflytning har virkning for personer, hvis  

 skattepligt ophører eller skattemæssige hjemsted flyttes den 18. februar 1987  

 eller senere.
Reglerne har endvidere virkning for udenlandske personer og  

 selskaber, hvis begrænsede skattepligt af en virksomhed med fast driftssted  

 her i landet ophører den 18. februar 1987 eller senere.
Yderligere har  

 reglerne virkning for fordringer og gæld, der den 18. februar 1987 eller  

 senere udgår af det faste driftssteds skattepligtige virksomhed f.eks. ved,  

 at fordringer eller gældsposter overføres til udlandet.
Endelig gælder  

 reglerne for danske selskaber, der den 18. februar 1987 eller senere  

 overfører fordringer eller gældsposter til et fast driftssted i udlandet.
 Reglen om beskatning af gevinst på fordringer erhvervet ved lånte midler  

 har virkning for fordringer, der er erhvervet senest den 31. december 1993.  

 Med hensyn til overgangsbestemmelser henvises til pkt. 42.
 Reglerne i § 8 B, stk. 5, om overdragelse af fordringer til en samlevende  

 ægtefælle, som er hjemmehørende uden for Danmark, har virkning for  

 fordringer, der overdrages den 18. februar 1987 eller senere.
 § 8  B har virkning for finansielle kontrakter  

 , der erhverves den 1. juli 1991 eller senere.
Skatteministeriet, den 29. juli 1992 Peter Loft / H.
K.
Andersen Bilag Ikrafttræden 76. Kursgevinstloven har som udgangspunkt virkning fra og med  

 indkomståret 1986. Der findes dog en række forskellige overgangsregler, der  

 er beskrevet i det følgende.
 77. For skattepligtige, der bliver omfattet af § 2 uden tidligere  

 at have været omfattet af næringsbeskatning af fordringer, findes der  

 overgangsregler i § 10, stk. 8.
78. Med indførelsen af fondsbeskatningsloven vil nye  

 skattepligtige først og fremmest være en afgrænset kreds af institutioner,  

 der er omfattet af lov om realkreditinstitutter eller omfattet af lov om  

 visse kreditinstitutter.
Kredsen af skattepligtige her er velafgrænset, idet  

 udøvelsen af de pågældende funktioner kræver godkendelse.
 Som nævnt bliver disse skattepligtige først skattepligtige fra og med  

 indkomståret 1987, og næringsbeskatning efter § 2 får derfor først betydning  

 for denne kreds fra og med indkomståret 1987.
 På tidspunktet for næringsskattepligtens indtræden skal der foretages en  

 opgørelse af den skattepligtiges beholdning af fordringer.
Som hos andre opgøres gevinster og tab på grundlag af anskaffelsessummen  

 og afståelsessummen eller indfrielsessummen, jf. § 8, stk. 2, 2. pkt.
De nye  

 næringsskattepligtige kan dog i stedet for anskaffelsessummen vælge at  

 benytte værdien af fordringerne ved begyndelsen af indkomståret 1987 eller  

 værdien pr. 31. december 1986, jf. § 10, stk. 8.
Hvis den skattepligtige vælger at bruge een af de to angivne datoer som  

 opgørelsesdato i stedet for datoen for anskaffelsen, skal den skattepligtige  

 vælge samme dato for alle sine fordringer.
Der kan således ikke vælges en  

 dato fordring for fordring.
79. Udover overgangsreglerne for de institutioner, der er omfattet  

 af fondsbeskatningsloven, er der overgangsregler for selskaber m.v., som  

 bliver omfattet af § 2 uden tidligere at have været omfattet af de hidtil  

 gældende regler.
Disse selskaber m.v. bliver omfattet af § 2 fra og med  

 indkomståret 1986.
Som hos andre opgøres gevinster og tab på grundlag af anskaffelsessummen  

 og afståelsessummen eller indfrielsessummen, jf. § 8, stk. 2, 2. pkt.
De nye  

 næringsskattepligtige kan dog ved gevinst- eller tabsopgørelsen vælge i  

 stedet for anskaffelsessummen at benytte fordringernes kursværdi ved  

 begyndelsen af indkomståret 1986 eller værdien pr. 31. december 1985, jf. §  

 10, stk. 8.
Hvis den skattepligtige vælger at bruge een af de to angivne datoer som  

 opgørelsesdato i stedet for datoen for anskaffelsen, skal den skattepligtige  

 vælge samme dato for alle sine fordringer.
Der kan således ikke vælges en  

 dato fordring for fordring.
80. Hvis en skattepligtig bliver omfattet af reglerne i § 2, og  

 den skattepligtige også ville være blevet omfattet af de hidtil gældende  

 regler, hvis disse fortsat havde været gældende, kan den skattepligtige dog  

 ikke gøre brug af overgangsreglerne i § 10, stk. 8. En sådan skattepligtig  

 skal altså opgøre sine kursgevinster på grundlag af den oprindelige  

 anskaffelsessum ved afståelse eller hel eller delvis indfrielse.
Som eksempel  

 herpå kunne tænkes et selskab m.v., der bliver omfattet af næringsbeskatning  

 af årsager, som omtalt i pkt. 23, se især den der nævnte dom, UfR 1975.552 H.
 81. Reglerne om næringsskattepligtige selskaber m.v. i § 2 har  

 virkning fra og med indkomståret 1986. Men sideløbende med disse regler  

 opretholdes i hele indkomståret 1986 de hidtil gældende regler i  

 ligningslovens § 4. Ligningslovens § 4 ophæves således først med virkning fra  

 og med indkomståret 1987, jf. § 11, stk. 2.
Ligningslovens § 4 har haft betydning for kursgevinstbeskatning af  

 forsikringsselskaber, pengeinstitutter og andre virksomheder, der som et  

 normalt led i deres almindelige virksomhed anbringer midler i obligationer,  

 pantebreve og andre pengefordringer.
Tilsvarende har der været fradragsret  

 for kurstab.
Ligningslovens § 4 omfatter alle fordringer både dem, der hører  

 til omsætningsformuen og dem, der hører til anlægsformuen.
Ved indførelsen af bestemmelsen var den omfattede kreds forholdsvis snæver  

 og velafgrænset.
Det var banker, forsikringsselskaber og  

 investeringsselskaber, dvs. selskaber, der både formelt og reelt havde til  

 formål at investere kapital.
 Der er siden opstået vanskeligheder med at foretage en afgrænsning af,  

 hvilke selskaber, der omfattes af bestemmelsen, fordi antallet af selskaber,  

 der, eventuelt i tilslutning til anden virksomhed, foretager passive  

 investeringer, er steget.
 Selv om bestemmelsen formelt også gælder personer, er der i praksis ikke  

 eksempler på, at personer er blevet omfattet af den.
 Som reglen i kursgevinstlovens § 2 er beskrevet, omfatter den både de  

 selskaber, der var omfattet af ligningslovens § 4 og de selskaber, der var  

 omfattet af næringsreglerne i statsskattelovens §§ 4-6. Det er dog ikke alle  

 de selskaber, som er omfattet af ligningslovens § 4, der går over i § 2.  

 Kriteriet »som et normalt led i deres almindelige virksomhed«  

 findes ikke i § 2. Disse selskaber vil derfor fra og med indkomståret 1987  

 ikke længere være omfattet af den generelle beskatning af gevinst og tab på  

 fordringer, men derimod kun af mindsterentereglen i § 7.
 I § 10, stk. 4, fastholdes dog beskatningen for de hidtidige § 4-selskaber  

 for så vidt angår de nuværende beholdninger, som efter kursgevinstloven alene  

 ville være omfattet af mindsterentereglen i § 7. Formålet med § 10, stk. 4,  

 er alene at fastholde beskatningen for selskaber, der er omfattet af den  

 nuværende § 4 i ligningsloven for så vidt angår de nuværende beholdninger.  

 Anvendelsesområdet for ligningslovens § 4 påtænkes således ikke udvidet  

 udover det anvendelsesområde, der er antaget for bestemmelsen i UfR 1982.389  

 H (Obel-dommen). Dommen er kommenteret i UfR 1982.B.322.
 Ved opgørelsen af den skattepligtige indkomst i senere indkomstår skal  

 selskaber, som var omfattet af ligningslovens § 4, men som ikke er omfattet  

 af § 2, medregne gevinst og tab på de fordringer, som selskabet ved udgangen  

 af indkomståret 1986 har i sin besiddelse, og som omfattes af beskatning  

 efter ligningslovens § 4, jf. § 10, stk. 6. Dette gælder for alle fordringer,  

 som er erhvervet inden udgangen af indkomståret 1986, uanset om fordringernes  

 forrentning opfylder kravet til mindsterenten.
 Selv om ligningslovens § 4 ophæves, har bestemmelserne i ligningslovens §  

 4, stk. 3 og 4, dog fortsat virkning for lån optaget før den 1. januar 1986.  

 Dette følger af § 10, stk. 6, sidste punktum.
 82. Fordringer udstedt før den 2. oktober 1985.
For fordringer, der er udstedt før den 2. oktober 1985 gælder den  

 såkaldte erhvervelsesregel.
Det betyder, at der skal skelnes mellem 1) om en  

 fordring er erhvervet før den 2. oktober 1985, og 2) om den er  

erhvervet den 2. oktober 1985 eller senere.
83. Fordringer, der er erhvervet før den 2. oktober 1985,  

 skal ikke opfylde noget mindsterentekrav, for at en kursgevinst ved  

 afhændelse eller hel eller delvis indfrielse (herunder udtrækning) skal være  

 skattefri for indehaveren af fordringen.
Det vil sige, at kursgevinsten på  

 alle fordringer, såvel lavt forrentede som højt forrentede, som man har  

 erhvervet før den 2. oktober 1985, er skattefri for indehaveren.  

 Skattefriheden gælder dog ikke for uforrentede, børsnoterede obligationer.  

 Skattefriheden gælder heller ikke, hvis fordringshaveren bliver omfattet af  

 nærings- eller spekulationsbeskatning eller ligningslovens § 4. Dette følger  

 af § 10, stk. 3, 1. pkt.
 Reglen i § 10, stk. 3, 3. pkt., medfører, at dødsbo, efterlevende  

 ægtefælle, arvinger og legatarer altid indtræder i den ret til skattefri  

 kursgevinster, som afdøde havde efter 1. pkt. i stk. 3, fordi afdøde  

 erhvervede de pågældende fordringer før den 2. oktober 1985.
84. For fordringer udstedt før den 2. oktober 1985, men  

erhvervet den 2. oktober 1985 eller senere gælder reglen i § 10, stk.  

 3, 2. pkt.
Denne regel kaldes erhvervelsesreglen.
Det følger af  

 erhvervelsesreglen, at erhververen af fordringer i danske kroner til og med  

 31. december 1986 vil blive beskattet af kursgevinster opnået ved afståelse  

 eller hel eller delvis indfrielse (herunder udtrækning) af fordringer, der  

 ikke opfylder kravet til mindsterenten.
Mindsterenten for fordringer udstedt  

 før den 2. oktober 1985 er efter § 7, jf. § 10, stk. 5, 9 pct. p.a.  

 For fordringer, som er omfattet af § 7, stk. 5, og udstedt før den 2. oktober  

 1985 er den dog 21/2 pct. p.a., jf. § 10, stk. 5.
85. Fra og med 1. januar 1987 (kalenderåret 1987) ophører  

 erhvervelsesreglen for fordringer i danske kroner.
Fra dette tidspunkt vil  

 kursgevinster på fordringer, som er udstedt før den 2. oktober 1985, men  

 erhvervet den 2. oktober 1985 eller senere, og som ikke opfylder  

 mindsterentekravet i § 10, stk. 5, være skattefri ved afståelse eller hel  

 eller delvis indfrielse (herunder udtrækning). Skattefriheden gælder dog ikke  

 for uforrentede, børsnoterede obligationer.
Skattefriheden gælder heller  

 ikke, hvis indehaveren bliver omfattet af næringsbeskatningen i §§ 2-4.
 Fordringer som opfylder mindsterentekravet i § 10, stk. 5, og som  

 erhverves den 2. oktober 1985 eller senere vil ikke blive beskattet,  

 medmindre fordringshaveren bliver omfattet af reglerne om næring eller  

 spekulation eller ligningslovens § 4. Med hensyn til spekulation, jf. dog  

 pkt. 56 og med hensyn til ligningslovens § 4, jf. pkt. 81, 3. sidste afsnit.
 86. Særlige regler for fonde.
 Efter lov om beskatning af fonde, visse foreninger og institutter m.v.  

 (lov nr. 145 af 19. marts 1986) bliver disse først skattepligtige fra og med  

 indkomståret 1987. For at mindske muligheden for, at disse fonde m.v.  

 skattefrit skal kunne opnå kursgevinster på lavtforrentede fordringer i tiden  

 fremover, er der indsat regler i kursgevinstlovens § 10, stk. 4.
 87. Af § 10, stk. 4, 1. pkt., fremgår det, at fordringer, som en  

 fond m.v. har erhvervet før den 11. december 1985 ikke skal opfylde  

 mindsterentekravet i § 7, for at fonden skal kunne opnå en kursgevinst  

 skattefrit ved afhændelse eller hel eller delvis indfrielse (herunder  

 udtrækning). Kursgevinsten ville under alle omstændigheder have været  

 skattefri i indkomståret 1986, fordi fonde m.v. først bliver skattepligtige  

 fra og med indkomståret 1987. Reglen i § 10, stk. 4, 1. pkt., fastslår  

 således, at kursgevinster på de pågældende papirer ved afståelse eller hel  

 eller delvis indfrielse også efter skattepligtens indtræden fra og med  

 indkomståret 1987 vil være skattefri for fonde m.v.
 Skattefriheden gælder dog ikke for kursgevinster opnået på uforrentede  

 børsnoterede obligationer.
88. For fordringer, der er erhvervet den 11. december 1985  

 eller senere gælder reglen i § 10, stk. 4, 3. pkt.
Efter denne regel gælder  

 det, at disse fordringer skal opfylde mindsterentekravet efter § 7 for at  

 være skattefri hos fondene m.v.
Opfylder fordringerne ikke  

 mindsterentekravet efter § 7, skal en kursgevinst beskattes ved afståelse  

 eller hel eller delvis indfrielse (herunder udtrækning). Da fonde m.v. ikke  

 bliver skattepligtige før fra og med indkomståret 1987, kan beskatning af  

 kursgevinster ikke finde sted før indkomståret 1987.
89. I slutningen af § 10, stk. 4, 3. pkt., er der dog henvisning  

 til stk. 3, 2. pkt., den såkaldte erhvervelsesregel.
Ifølge denne  

 erhvervelsesregel beskattes kursgevinster på fordringer, der er udstedt  

før den 2. oktober 1985, hvis mindsterentekravet ikke er opfyldt, kun  

 til og med 31. december 1986, altså til og med kalenderåret 1986.
 Men da fonde først bliver skattepligtige fra og med indkomståret  

 1987, vil kun fonde, der har et forskudt regnskabsår (således at fondenes  

 indkomstår 1987 faktisk påbegyndes i kalenderåret 1986) kunne blive omfattet  

 af beskatning af fordringer, der er udstedt før 2. oktober 1985 (men  

 erhvervet den 11. december 1985 eller senere), og som ikke opfylder  

 mindsterentekravet på 9 pct. (21/2 pct. for visse indeksregulerede  

 obligationer), jf. § 7, jf. § 10, stk. 5.
Særlige regler for fordringer og gæld i fremmed valuta 90. § 6 gælder fra og med indkomståret 1986.
Der er fastsat særlige overgangsregler i § 10, stk. 10-11, for de  

 skattepligtige, der efter de hidtidige regler ikke har skullet medregne  

 gevinster og tab på fordringer og gæld i fremmed valuta.
De skattepligtige  

 kan vælge mellem anskaffelsessummen/værdien ved forpligtelsens påtagelse,  

 værdien ved begyndelsen af indkomståret 1986 eller værdien pr. 31. december  

 1985.
 Skattepligtige efter fondsbeskatningsloven har en tilsvarende  

 valgmulighed, dog står valget mellem begyndelsen af indkomståret 1987 eller  

 værdien pr. 31. december 1986.
91. For fordringer i fremmed valuta, der omfattes af § 6, stk. 2,  

 gælder den såkaldte erhvervelsesregel.
Det vil sige, at fordringen skal  

 opfylde kravet til mindsterenten på erhvervelsestidspunktet.
Der skelnes dog  

 også her mellem fordringer, der er erhvervet før den 2. oktober 1985 og  

 fordringer, der er erhvervet den 2. oktober 1985 eller senere.
Fordringer, der er erhvervet før den 2. oktober 1985 omfattes ikke  

 af mindsterentekravet.
Fordringer, der erhverves den 2. oktober 1985 eller  

 senere omfattes af mindsterentekravet, hvis gevinst realiseres i kalenderåret  

 1986 eller senere.
Dette gælder dog ikke uforrentede børsnoterede  

 obligationer.
Særlige regler for skyldnere 92. § 5 gælder fra og med indkomståret 1986.
 § 5,  stk. 5, har dog virkning for gældsforpligtelser,  

 der påtages den 11. december 1985 eller senere.
 Der er fastsat særlige overgangsregler i § 10, stk. 9, for de  

 næringsskattepligtige selskaber m.v., der efter de hidtidige regler ikke  

 generelt har skullet medregne kursbevægelser på skyldnersiden.
Disse skattepligtige har mulighed for at vælge hvilken værdi, der skal  

 anvendes ved indkomstopgørelsen.
Der kan vælges mellem værdien ved  

 forpligtelsens påtagelse, værdien ved begyndelsen af indkomståret 1986 eller  

 værdien pr. 31. december 1985.
 Skattepligtige efter fondsbeskatningsloven, det vil navnlig sige  

 realkreditinstitutter, kan vælge mellem værdien ved forpligtelsens påtagelse,  

 værdien ved begyndelsen af indkomståret 1987 eller værdien pr. 31. december  

 1986.
 De skattepligtige kan ikke frit vælge for hver enkelt gældspost, men skal  

 vælge det samme tidspunkt for alle gældsposter.
